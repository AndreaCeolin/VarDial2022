{"id": "2813917", "revid": "104458", "url": "https://it.wikipedia.org/wiki?curid=2813917", "title": "Stephan Keppler", "text": "Biografia.\nStagioni 1999-2009.\nStephan Keppler disput\u00f2 la sua prima gara FIS, uno slalom speciale, il 12 dicembre 1998 a Feldberg giungendo 29\u00ba; esord\u00ec in Coppa Europa il 17 gennaio 2001 ad Altenmarkt-Zauchensee in discesa libera (78\u00ba) e in Coppa del Mondo il 22 febbraio 2003 sul tracciato di Garmisch-Partenkirchen piazzandosi 38\u00ba nella medesima specialit\u00e0.\nSempre in discesa libera in Coppa Europa conquist\u00f2 il primo podio il 9 gennaio 2005 a Bad Kleinkirchheim (3\u00ba) e la prima vittoria il 1\u00ba febbraio 2006 a Veysonnaz. Debutt\u00f2 ai Campionati mondiali a \u00c5re 2007, dove fu 37\u00ba nel supergigante e non complet\u00f2 discesa libera e slalom gigante. Nel 2009 si aggiudic\u00f2 la sua seconda e ultima vittoria in Coppa Europa, nella discesa libera di Wengen del 10 gennaio, e partecip\u00f2 ai Mondiali di Val-d'Is\u00e8re, classificandosi 15\u00ba nella discesa libera, 24\u00ba nel supergigante e 20\u00ba nella supercombinata. Il 10 marzo dello stesso anno ottenne a Crans-Montana il suo ultimo podio in Coppa Europa, chiudendo 2\u00ba in discesa libera.\nStagioni 2010-2014.\nAi XXI Giochi olimpici invernali di , sua unica presenza olimpica, Keppler si piazz\u00f2 24\u00b0 sia nella discesa libera sia nella supercombinata e non complet\u00f2 il supergigante. Il 17 dicembre 2010 sal\u00ec per l'unica volta in carriera sul podio di una gara di Coppa del Mondo giungendo 2\u00ba in supergigante, alle spalle dell'austriaco Michael Walchhofer, sulla Saslong in Val Gardena. Il 15 gennaio 2011, dopo una caduta nella discesa libera di Wengen, si ruppe i legamenti del ginocchio sinistro e chiuse cos\u00ec in anticipo la stagione, saltando anche i Mondiali di Garmisch-Partenkirchen.\nAi Mondiali di Schladming 2013, sua ultima presenza iridata, si classific\u00f2 24\u00ba nella discesa libera e 33\u00ba nel supergigante; si ritir\u00f2 in occasione del supergigante di Coppa del Mondo disputato a Lillehammer Kvitfjell il 2 marzo 2014, che chiuse al 42\u00ba posto.\nPalmar\u00e8s.\nCoppa Europa.\nCoppa Europa - vittorie.\nLegenda:\nDH = discesa libera"}
{"id": "2813919", "revid": "1305772", "url": "https://it.wikipedia.org/wiki?curid=2813919", "title": "Le mani di Orlac", "text": "Le mani di Orlac (\"Les Mains d'Orlac\") \u00e8 un romanzo poliziesco fantastico dello scrittore francese Maurice Renard pubblicato nel 1920. Da esso sono stati tratti quattro film.\nTrama.\nIl celebre pianista St\u00e9phen Orlac perde entrambe le mani in un incidente. Un noto chirurgo le ricuce con un intervento di avanguardia, ma gli arti sembrano possedere vita propria, anzi, persino delle tendenze criminali. Grazie a un coriaceo ispettore di polizia, St\u00e9phen e Rosine Orlac si renderanno conto che si trattava di una diabolica mistificazione tesa a ricattarli.\nCinema.\nNel corso degli anni sono stati prodotti quattro adattamenti cinematografici:"}
{"id": "2813924", "revid": "1543377", "url": "https://it.wikipedia.org/wiki?curid=2813924", "title": "San Ignacio (Costa Rica)", "text": "San Ignacio \u00e8 un distretto della Costa Rica, capoluogo del cantone di Acosta, nella provincia di San Jos\u00e9."}
{"id": "2813936", "revid": "458754", "url": "https://it.wikipedia.org/wiki?curid=2813936", "title": "Amarilli Etrusca", "text": ""}
{"id": "2813942", "revid": "647919", "url": "https://it.wikipedia.org/wiki?curid=2813942", "title": "Collezione Vittorio Cini", "text": ""}
{"id": "2813944", "revid": "111319", "url": "https://it.wikipedia.org/wiki?curid=2813944", "title": "Snowboard ai XXI Giochi olimpici invernali - Snowboard Cross maschile", "text": ""}
{"id": "2813947", "revid": "1677399", "url": "https://it.wikipedia.org/wiki?curid=2813947", "title": "Internazionali di Francia 1936", "text": "Gli Internazionali di Francia 1936 (conosciuti oggi come Open di Francia o Roland Garros) sono stati la 41\u00aa edizione degli Internazionali di Francia di tennis. Si sono svolti sui campi in terra rossa dello Stade Roland Garros di Parigi in Francia. Il singolare maschile \u00e8 stato vinto da Gottfried von Cramm, che si \u00e8 imposto su Fred Perry in cinque set col punteggio di 6-0, 2-6, 6-2, 2-6, 6-0. Il singolare femminile \u00e8 stato vinto da Hilde Sperling, che ha battuto in due set Simonne Mathieu. Nel doppio maschile si sono imposti Jean Borotra e Marcel Bernard. Nel doppio femminile hanno trionfato Simonne Mathieu e Billie Yorke. Nel doppio misto la vittoria \u00e8 andata a Billie Yorke in coppia con Marcel Bernard.\nSeniors.\nSingolare maschile.\n Gottfried von Cramm ha battuto in finale Fred Perry 6-0, 2-6, 6-2, 2-6, 6-0\nSingolare femminile.\n Hilde Sperling ha battuto in finale Simonne Mathieu 6-3, 6-4\nDoppio maschile.\n Jean Borotra / Marcel Bernard hanno battuto in finale Charles Tuckey / Pat Hughes 6-2, 3-6, 9-7, 6-1\nDoppio Femminile.\n Simonne Mathieu / Billie Yorke hanno battuto in finale Susan Noel / Jadwiga J\u0119drzejowska 2-6, 6-4, 6-4\nDoppio Misto.\n Billie Yorke / Marcel Bernard hanno battuto in finale Sylvie Jung Henrotin / Martin Legeay 7-5, 6-8, 6-3"}
{"id": "2813957", "revid": "1677399", "url": "https://it.wikipedia.org/wiki?curid=2813957", "title": "Internazionali di Francia 1935", "text": "Gli Internazionali di Francia 1935 (conosciuti oggi come Open di Francia o Roland Garros) sono stati la 40\u00aa edizione degli Internazionali di Francia di tennis. Si sono svolti sui campi in terra rossa dello Stade Roland Garros di Parigi in Francia. Il singolare maschile \u00e8 stato vinto da Fred Perry, che si \u00e8 imposto su Gottfried von Cramm in quattro set col punteggio di 6-3, 3-6, 6-1, 6-3. Il singolare femminile \u00e8 stato vinto da Hilde Sperling, che ha battuto in due set Simonne Mathieu. Nel doppio maschile si sono imposti Jack Crawford e Adrian Quist. Nel doppio femminile hanno trionfato Margaret Scriven e Kay Stammers. Nel doppio misto la vittoria \u00e8 andata a Lolette Payot in coppia con Marcel Bernard.\nSeniors.\nSingolare maschile.\n Fred Perry ha battuto in finale Gottfried von Cramm 6-3, 3-6, 6-1, 6-3\nSingolare femminile.\n Hilde Sperling ha battuto in finale Simonne Mathieu 6-2, 6-1\nDoppio maschile.\n Jack Crawford / Adrian Quist hanno battuto in finale Vivian McGrath / Don Turnbull 6-1, 6-4, 6-2\nDoppio Femminile.\n Margaret Scriven / Kay Stammers hanno battuto in finale Ida Adamoff / Hilde Krahwinkel 6-4, 6-0\nDoppio Misto.\n Lolette Payot / Marcel Bernard hanno battuto in finale Sylvie Jung Henrotin / Martin Legeay 4-6, 6-2, 6-4"}
{"id": "2813961", "revid": "1543377", "url": "https://it.wikipedia.org/wiki?curid=2813961", "title": "Gaio Carrina", "text": "Biografia.\nNel 45 a.C. fu mandato da Cesare in Spagna a combattere Sesto Pompeo; non avendo ottenuto risultati , fu sostituito da Gaio Asinio Pollione.\nNel 43 a.C., dopo la costituzione del secondo triumvirato, fu nominato console per il resto dell'anno assieme a Publio Ventidio Basso. Due anni pi\u00f9 tardi, nel 41 a.C., ottenne da Ottaviano l'amministrazione della Spagna, con il compito di proseguire la guerra contro Bocco II, re dei Mauri.\nNel 36 a.C. fu comandante di tre legioni che dovevano contrastare Sesto Pompeo in Sicilia. \nNel 31 a.C. fu proconsole in Gallia, dove combatt\u00e9 e sconfisse i Morini ed altre trib\u00f9; riusc\u00ec a ricacciare, inoltre, gli Svevi oltre il Reno. Per queste imprese nel 29 a.C. gli fu concesso il trionfo."}
{"id": "2813963", "revid": "1677399", "url": "https://it.wikipedia.org/wiki?curid=2813963", "title": "Internazionali di Francia 1934", "text": "Gli Internazionali di Francia 1934 (conosciuti oggi come Open di Francia o Roland Garros) sono stati la 39\u00aa edizione degli Internazionali di Francia di tennis. Si sono svolti sui campi in terra rossa dello Stade Roland Garros di Parigi in Francia. Il singolare maschile \u00e8 stato vinto da Gottfried von Cramm, che si \u00e8 imposto su Jack Crawford in cinque set col punteggio di 6-4, 7-9, 3-6, 7-5, 6-3. Il singolare femminile \u00e8 stato vinto da Margaret Scriven, che ha battuto in due set Helen Jacobs. Nel doppio maschile si sono imposti Jean Borotra e Jacques Brugnon. Nel doppio femminile hanno trionfato Simonne Mathieu e Elizabeth Ryan. Nel doppio misto la vittoria \u00e8 andata a Colette Rosambert in coppia con Jean Borotra.\nSeniors.\nSingolare maschile.\n Gottfried von Cramm ha battuto in finale Jack Crawford 6-4, 7-9, 3-6, 7-5, 6-3\nSingolare femminile.\n Margaret Scriven ha battuto in finale Helen Jacobs 7-5, 4-6, 6-1\nDoppio maschile.\n Jean Borotra / Jacques Brugnon hanno battuto in finale Jack Crawford / Vivian McGrath 11-9, 6-3, 2-6, 4-6, 9-7\nDoppio Femminile.\n Simonne Mathieu / Elizabeth Ryan hanno battuto in finale Helen Jacobs / Sarah Palfrey Cooke 3-6, 6-4, 6-2\nDoppio Misto.\n Colette Rosambert / Jean Borotra hanno battuto in finale Elizabeth Ryan / Adrian Quist 6-2, 6-4"}
{"id": "2813965", "revid": "1543377", "url": "https://it.wikipedia.org/wiki?curid=2813965", "title": "Tersicore (Cosm\u00e8 Tura)", "text": "Tersicore \u00e8 un dipinto a tempera su tavola (117,5x81 cm) di Cosm\u00e8 Tura e Angelo Maccagnino, databile al 1460 circa e conservato nel Museo Poldi Pezzoli di Milano.\nStoria.\nL'opera proviene dallo studiolo di Belfiore, il cui allestimento fu cominciato da Lionello d'Este nel 1447 e portato avanti da suo fratello Borso fino al 1463. Si tratta probabilmente della prima tavola completata dal Tura dopo la morte di Angelo Maccagnino, precedente artista di corte.\nDopo la distruzione del palazzo di Belfiore, a causa di un incendio nel 1632, le opere superstiti dello studiolo furono disperse. Oggi se ne conoscono otto. L'identificazione con la musa Calliope non \u00e8 certa e in passato si \u00e8 fatto il nome anche di Erato o della \"Primavera\". Il programma iconografico, ideato dall'umanista Guarino Veronese, si bas\u00f2 su alcune commistioni tra le muse e altre simbologie, tratte da un commento medievale a \"Le Opere e i giorni\" di Esiodo, in cui esse assumevano un significato propiziatorio legato alla coltivazione dei campi.\nDescrizione e stile.\nTersicore, musa della danza, \u00e8 rappresentata come una fanciulla in trono su pedana circolare, vestita di un ricco abito in velluto, con davanti tre putti che danzano allegramente reggendo nastri di seta trasparente. La particolare foggia del vestito, legata alla moda che si afferm\u00f2 in Italia dagli anni cinquanta del Quattrocento, permette di datare la tavola non anterioremente a quella data. Una finta allacciatura scende sul ventre e sul fianco, garantendo l'aderenza al busto, adattandosi all'uso anche durante la gravidanza: la veste aperta sul ventre infatti sembra alludere alla fertilit\u00e0.\nLa parte inferiore del dipinto, con i putti, \u00e8 quella dove sono pi\u00f9 evidenti i caratteri tipici dell'arte di Tura, con i volti fortemente espressivi, nel chiaroscuro incidente, nel ricco panneggio blu della veste della musa e nel dettaglio dei piedi che sporgono in scorcio oltre il gradino, un espediente appreso forse da Andrea Mantegna.\nSi \u00e8 per questo ipotizzato che il quadro fosse stato avviato da Maccagnino nella parte superiore e poi completato da Tura. Il volto della donna \u00e8 infatti dolce e dall'illuminazione convenzionale, con il busto impostato rigidamente.\nL'iscrizione alla base dello zoccolo (\"\") ha fatto a lungo supporre che si trattasse di una raffigurazione della \"Carit\u00e0\", ma tale ipotesi appare smentita da una lettera datata 5 novembre 1447 in cui Guarino Veronese spiega al marchese il programma decorativo da lui ideato."}
{"id": "2813981", "revid": "436907", "url": "https://it.wikipedia.org/wiki?curid=2813981", "title": "Grand Hotel Cristicchi", "text": "Grand Hotel Cristicchi \u00e8 il terzo album di Simone Cristicchi, pubblicato il 19 febbraio 2010. \u00c8 stato pubblicato contemporaneamente alla partecipazione del cantante al Festival di Sanremo 2010 con la canzone \"Meno male\".\nIl brano \"L'ultimo valzer\" ha vinto (ex aequo con \"\u00c8 lei\" dall'album \"Le vie del rock sono infinite\" di Edoardo Bennato) l'edizione 2010 del Premio Mogol, premio al miglior testo italiano dell'anno votato da una giuria presieduta dallo stesso Mogol.\nIl brano \"Genova brucia\", canzone sul G8 di Genova del 2001, ha vinto il Premio Amnesty Italia, come miglior brano sui diritti umani pubblicato nel 2010.\n\"Grand Hotel Cristicchi\" \u00e8 diventato un tour che, partito subito dopo la partecipazione a Sanremo 2010, si \u00e8 protratto sino ad aprile 2011. Ad accompagnarlo sul palco il GnuQuartet (quartetto genovese, violoncello, viola, violino e flauto).\nTracce.\nTesti e musiche di Simone Cristicchi, eccetto dove indicato."}
{"id": "2813982", "revid": "1677399", "url": "https://it.wikipedia.org/wiki?curid=2813982", "title": "Internazionali di Francia 1933", "text": "Gli Internazionali di Francia 1933 (conosciuti oggi come Open di Francia o Roland Garros) sono stati la 38\u00aa edizione degli Internazionali di Francia di tennis. Si sono svolti sui campi in terra rossa dello Stade Roland Garros di Parigi in Francia. Il singolare maschile \u00e8 stato vinto da Jack Crawford, che si \u00e8 imposto su Henri Cochet in tre set col punteggio di 8-6, 6-1, 6-3. Il singolare femminile \u00e8 stato vinto da Margaret Scriven, che ha battuto in tre set Simonne Mathieu. Nel doppio maschile si sono imposti Pat Hughes e Fred Perry. Nel doppio femminile hanno trionfato Simonne Mathieu e Elizabeth Ryan. Nel doppio misto la vittoria \u00e8 andata a Margaret Scriven in coppia con Jack Crawford.\nSeniors.\nSingolare maschile.\n Jack Crawford ha battuto in finale Henri Cochet 8-6, 6-1, 6-3\nSingolare femminile.\n Margaret Scriven ha battuto in finale Simonne Mathieu 6-2, 4-6, 6-4\nDoppio maschile.\n Pat Hughes / Fred Perry hanno battuto in finale Adrian Quist / Vivian McGrath 6-2, 6-4, 2-6, 7-5\nDoppio Femminile.\n Simonne Mathieu / Elizabeth Ryan hanno battuto in finale Sylvie Jung Henrotin / Colette Rosambert 6-1, 6-3\nDoppio Misto.\n Margaret Scriven / Jack Crawford hanno battuto in finale Betty Nuthall / Fred Perry 6-2, 6-3"}
{"id": "2813984", "revid": "921573", "url": "https://it.wikipedia.org/wiki?curid=2813984", "title": "Arthur Bern\u00e8de", "text": "Biografia.\nAutore molto prolisso, ha pubblicato quasi 200 romanzi di avventura e di storia e creato centinaia di personaggi romanzeschi di cui alcuni, come \"Belfagor\" o \"Judex\". \nHa scritto anche su Vidocq.\n\u00c8 stato membro della Massoneria francese."}
{"id": "2813988", "revid": "1677399", "url": "https://it.wikipedia.org/wiki?curid=2813988", "title": "Internazionali di Francia 1932", "text": "Gli Internazionali di Francia 1932 (conosciuti oggi come Open di Francia o Roland Garros) sono stati la 37\u00aa edizione degli Internazionali di Francia di tennis. Si sono svolti sui campi in terra rossa dello Stade Roland Garros di Parigi in Francia. Il singolare maschile \u00e8 stato vinto da Henri Cochet, che si \u00e8 imposto su Giorgio De Stefani in quattro set col punteggio di 6-0, 6-4, 4-6, 6-3. Il singolare femminile \u00e8 stato vinto da Helen Wills Moody, che ha battuto in due set Simonne Mathieu. Nel doppio maschile si sono imposti Henri Cochet e Jacques Brugnon. Nel doppio femminile hanno trionfato Helen Wills Moody e Elizabeth Ryan. Nel doppio misto la vittoria \u00e8 andata a Betty Nuthall in coppia con Fred Perry.\nSeniors.\nSingolare maschile.\n Henri Cochet ha battuto in finale Giorgio De Stefani 6-0, 6-4, 4-6, 6-3\nSingolare femminile.\n Helen Wills Moody ha battuto in finale Simonne Mathieu 7-5, 6-1\nDoppio maschile.\n Henri Cochet / Jacques Brugnon hanno battuto in finale Christian Boussus / Marcel Bernard 6-4, 3-6, 7-5, 6-3\nDoppio Femminile.\n Helen Wills Moody / Elizabeth Ryan hanno battuto in finale Betty Nuthall / Eileen Bennett Whittingstall 6-1, 6-3\nDoppio Misto.\n Betty Nuthall / Fred Perry hanno battuto in finale Helen Wills Moody / Sidney Wood 6-4, 6-2"}
{"id": "2813991", "revid": "287204", "url": "https://it.wikipedia.org/wiki?curid=2813991", "title": "Paul F\u00e9val padre", "text": "Biografia.\nIl padre, cattolico e monarchico, originario di Troyes, era consigliere del tribunale, mentre la madre Jeanne-Jos\u00e9phine-Ren\u00e9e Le Baron, era una bretone dei dintorni di Redon. Le entrate erano appena sufficienti per mantenere i cinque figli e quando il padre muore nel 1827, Paul entr\u00f2 nel Coll\u00e8ge de France, trascorrendo le estati dallo zio, il marchese di Careil, a Cournon. \nLicenziato nel 1833, inizi\u00f2 studi di diritto, laureandosi nell'Universita di Rennes e divenendo avvocato nel 1836, ma abbandon\u00f2 la professione legale dopo aver perso una causa. Nell'agosto del 1837 si trasfer\u00ec a Parigi, lavorando come impiegato presso uno zio banchiere, senza per\u00f2 avere alcun interesse per questo lavoro, tanto che lo zio fin\u00ec per licenziarlo. Appassionato alla letteratura, scriveva libri che regolarmente erano rifiutati dagli editori, mentre si manteneva con lavori di poco conto.\nGrazie a una raccomandazione, venne introdotto nei circoli monarchici: il \"Club des phoques\" fu il suo primo romanzo pubblicato nel 1841 nella \u00abRevue de Paris\u00bb. Notato da Ant\u00e9nor Joly, direttore de \u00abL'\u00c9poque\u00bb, ricevette l'incarico di scrivere un romanzo sul genere de \"I misteri di Parigi\" di Eug\u00e8ne Sue: con lo pseudonimo di sir Francis Trolopp uscirono cos\u00ec a puntate, dal 1843, i \"Myst\u00e8res de Londres\", che ebbero un notevole successo, procurando grande fama a F\u00e9val.\nSeguono altri feuilleton: \"Le Capitaine Spartacus\", \"Les Chevaliers du Firmament\", \"Le Loup Blanc\". I romanzi di F\u00e9val, che hanno per protagonisti personaggi che lottano contro le ingiustizie e le prepotenze dei privilegiati, erano involontariamente in sintonia con gli ideali sociali radicali della Rivoluzione francese del 1848, in realt\u00e0 detestata dal reazionario F\u00e9val, il quale decise pertanto di mutare indirizzo alla sua produzione letteraria, privilegiando il genere della \"cappa e spada\". Uscirono cos\u00ec \"Le Bossu\", \"Le cavalier Fortune\", \"Le Capitaine fant\u00f4m\" e anche romanzi del \"fantastico\", come \"La Vampire\" e \"Le Chevalier T\u00e9n\u00e8bre\". \nNel 1854 spos\u00f2 la figlia del proprio medico, Marie P\u00e9noy\u00e9e, dalla quale avr\u00e0 otto figli, tra i quali, nel 1860, Paul Auguste, futuro scrittore come il padre. Nel 1863 F\u00e9val conobbe e divenne amico di Dickens e nel 1870, alla sconfitta francese di fronte alla Prussia e all'instaurazione della Comune, lasci\u00f2 Parigi per stabilirsi per qualche tempo a Rennes.\nNegli ultimi anni la sua popolarit\u00e0 and\u00f2 scemando e per due volte non fu ammesso all'Acad\u00e9mie fran\u00e7aise. Scrittore prolifico, la sua opera comprende pi\u00f9 di 200 titoli.\nSu iniziativa della pronipote Suzanne Lacaille, la Soci\u00e9t\u00e9 des gens de lettres, in omaggio al romanziere che fu suo presidente nel 1867, ha creato nel 1984 il \"Grand Prix Paul-F\u00e9val de litt\u00e9rature populaire\"."}
{"id": "2813994", "revid": "986213", "url": "https://it.wikipedia.org/wiki?curid=2813994", "title": "Nicol\u00f2 Marini", "text": "Biografia.\nNacque a Roma il 20 agosto 1843.\nPapa Benedetto XV lo elev\u00f2 al rango di cardinale nel concistoro del 4 dicembre 1916.\nPartecip\u00f2 al conclave del 1922, che elesse Pio XI.\nMor\u00ec il 7 luglio 1923 all'et\u00e0 di 79 anni."}
{"id": "2813995", "revid": "287204", "url": "https://it.wikipedia.org/wiki?curid=2813995", "title": "Arvid Harnack", "text": "Biografia.\nArvid Harnack apparteneva a una famiglia di intellettuali. Era il figlio del critico letterario Otto Harnack e della pittrice Clara Reichau, fratello maggiore del regista e sceneggiatore Falk Harnack, cugino del teologo antinazista Dietrich Bonhoeffer e nipote del teologo protestante Adolf von Harnack.\nHarnack studi\u00f2 giurisprudenza nelle universit\u00e0 di Jena e Graz dal 1919 al 1923 e si laure\u00f2 all'universit\u00e0 di Amburgo nel 1924. Dal 1926 al 1928, grazie a una borsa di studio della Fondazione Rockefeller, studi\u00f2 economia alla University of Wisconsin-Madison (USA); negli Stati Uniti nel 1926 spos\u00f2 la studiosa di letteratura Mildred Fish. Nel biennio 1929-30 consegu\u00ec il dottorato con l'economista di Gie\u00dfen Friedrich Lenz (1885-1968), col quale nel 1931 fond\u00f2 l'\"Arplan\" (\"Arbeitsgemeinschaft zum Studium der Planwirtschaft\", Associazione per lo studio dell'economia pianificata). Al culmine della Grande depressione il capitalismo sembrava avesse fallito e la politica economia pianificata secondo il modello sovietico sembrava una interessante alternativa. Nel 1932 organizz\u00f2 una visita di studio in Unione Sovietica. Nel 1933, dopo l'ascesa al potere di Adolf Hitler, venne assunto come economista laureato al ministero dell'Economia, e in seguito divenne dirigente.\nIniziava nello stesso periodo l'attivit\u00e0 di resistenza antinazista. Insieme alla moglie Mildred, allo scrittore Adam Kuckhoff e alla moglie di quest'ultimo, Greta, costitu\u00ec un circolo in cui discutere le prospettive politiche da affrontare in caso di caduta del nazismo. Nel 1936 iniziarono i primi contatti confidenziali con l'Unione Sovietica, mentre Mildred avviava quelli con l'ambasciata degli USA, per informarli degli imminente pericoli di guerra dalla Germania. Come copertura, nel 1937 si iscrisse al partito nazista. Nel 1939 entr\u00f2 in contatto con il gruppo di Harro Schulze-Boysen e nel 1940 con i militanti comunisti Hilde e Hans Coppi. Questa attivit\u00e0 venne poi giudicata dalla Gestapo sezione della rete spionistica Orchestra Rossa di Leopold Trepper. L'attivit\u00e0 principale del gruppo era tuttavia lo studio: nei primi mesi del 1942 Arvid Harnack scrisse \"Das nationalsozialistische Stadium des Monopolkapitals\", un saggio sull'economia della Germania nazista che venne diffuso tra gli oppositori del regime. Nel 1940-41, comunque, il gruppo di Harnack prese contatti con Aleksandr Mikhailovich Korotkov, dell'ambasciata sovietica a Berlino, per informarli dell'imminente invasione tedesca dell'Unione Sovietica.\nNel luglio del 1942, il Dipartimento di decrittazione dell'Oberkommando des Heeres riusc\u00ec a decodificare un messaggio dei sovietici in cui si accennava al gruppo di Schulze-Boysen. Harro Schulze-Boysen e la figliaLibertas furono arrestati il 30 agosto 1942, Arvid Harnack e la moglie Mildred vennero arrestati il 7 settembre. Arvid Harnack venne condannato a morte il 19 dicembre 1942 dalla corte marziale del Terzo Reich, e la sentenza fu eseguita tre giorni dopo nel carcere \"Pl\u00f6tzensee\" di Berlino. Mildred venne condannata a sei anni; ma poich\u00e9 Hitler in persona chiese la revisione del processo, venne condannata a morte in appello e ghigliottinata il 16 febbraio 1943."}
{"id": "2813997", "revid": "1677399", "url": "https://it.wikipedia.org/wiki?curid=2813997", "title": "Internazionali di Francia 1931", "text": "Gli Internazionali di Francia 1931 (conosciuti oggi come Open di Francia o Roland Garros) sono stati la 36\u00aa edizione degli Internazionali di Francia di tennis. Si sono svolti sui campi in terra rossa dello Stade Roland Garros di Parigi in Francia. Il singolare maschile \u00e8 stato vinto da Jean Borotra, che si \u00e8 imposto sul connazionale Christian Boussus in quattro set col punteggio di 2-6, 6-4, 7-5, 6-4. Il singolare femminile \u00e8 stato vinto da Cilly Aussem, che ha battuto in due set Betty Nuthall. Nel doppio maschile si sono imposti George Lott e John Van Ryn. Nel doppio femminile hanno trionfato Eileen Bennett Whittingstall e Betty Nuthall. Nel doppio misto la vittoria \u00e8 andata a Betty Nuthall in coppia con Patrick Spence.\nSeniors.\nSingolare maschile.\n Jean Borotra ha battuto in finale Christian Boussus, 2-6, 6-4, 7-5, 6-4\nSingolare femminile.\n Cilly Aussem ha battuto in finale Betty Nuthall, 8-6, 6-1\nDoppio maschile.\n George Lott / John Van Ryn hanno battuto in finale Vernon Kirby / Norman Farquharson, 6-4, 6-3, 6-4\nDoppio Femminile.\n Eileen Bennett Whittingstall / Betty Nuthall hanno battuto in finale Cilly Aussem / Elizabeth Ryan, 9-7, 6-2\nDoppio Misto.\n Betty Nuthall / Patrick Spence hanno battuto in finale Dorothy Shepherd Barron / Bunny Austin, 6-3, 5-7, 6-3"}
{"id": "2814001", "revid": "1573940", "url": "https://it.wikipedia.org/wiki?curid=2814001", "title": "Donald C. Winter", "text": "Biografia.\nFu il ventiseiesimo segretario della marina statunitense (United States Department of Defense) sotto i presidenti degli Stati Uniti d'America George W. Bush e Barack Obama.\nHa studiato all'universit\u00e0 del Michigan e all'university of Rochester, per 3 anni ha lavorato alla Defense Advanced Research Projects Agency con Bob Cooper."}
{"id": "2814002", "revid": "110157", "url": "https://it.wikipedia.org/wiki?curid=2814002", "title": "Catumbi", "text": "Catumbi \u00e8 un quartiere (\"bairro\") della zona centrale della citt\u00e0 di Rio de Janeiro in Brasile.\nAmministrazione.\nCatumbi fu istituito come \"bairro\" a s\u00e9 stante il 23 luglio 1981 come parte della RA III - Rio Comprido del municipio di Rio de Janeiro."}
{"id": "2814008", "revid": "1516087", "url": "https://it.wikipedia.org/wiki?curid=2814008", "title": "Io uccido", "text": "Io uccido \u00e8 un romanzo giallo, opera prima di Giorgio Faletti. Ha venduto pi\u00f9 di quattro milioni di copie.\nTrama.\nIl romanzo \u00e8 ambientato nel Principato di Monaco, descritto come un luogo tranquillo in cui non accade mai nulla.\nUna sera Jean-Loup Verdier, DJ di Radio Monte Carlo, riceve durante la sua trasmissione la telefonata delirante di uno sconosciuto che si fa chiamare \"Uno e Nessuno\" e che preannuncia di uccidere per curare il proprio male, concludendo la telefonata con un vecchio brano musicale: fatto talmente bizzarro che viene considerato uno scherzo. Tuttavia, durante la stessa notte il pilota campione di Formula Uno Jochen Welder e la sua compagna, la campionessa di scacchi Arijane Parker, s'allontanano con la loro barca in mare aperto. A notte fonda, mentre la ragazza sta facendo un bagno, viene affogata da un sub nelle vicinanze, il quale sale poi a bordo della barca e uccide anche Jochen. Il giorno seguente la polizia rinviene i cadaveri, entrambi col volto orrendamente mutilato, e su un tavolo una frase scritta col sangue che dice \"Io uccido...\". Sul caso indaga il commissario di polizia Nicolas Hulot, che pu\u00f2 contare anche sul valido aiuto dell'amico Frank Ottobre, agente dell'FBI in congedo temporaneo, dilaniato dal dolore per il suicidio della moglie. Nelle indagini intervengono anche l'ispettore Claude Morelli e il dottor Cluny, esperto psicologo, e i quattro comprendono che il brano musicale con cui s'era conclusa la telefonata durante la trasmissione radiofonica era un indizio per identificare le vittime del maniaco: il brano, intitolato \"Un uomo, una donna\", si riferisce proprio a Jochen Welder e ad Arijane Parker.\nContemporaneamente, iniziano dei capitoli narrati dal punto di vista dell'assassino, identificato come \"l'uomo\". Questi capitoli, denominati \"Primo Carnevale\", \"Secondo Carnevale\" etc., si inframezzano nella lettura di quelli regolari, e svelano pian piano dei particolari del killer, come ad esempio lo scopo delle mutilazioni ai cadaveri o la sua doppia personalit\u00e0, nelle figure di Vibo, s\u00e9 stesso, e Paso, un individuo misterioso.\nLa sera stessa, arriva la seconda telefonata a Radio Monte Carlo: il brano con cui si conclude la telefonata \u00e8 una versione live di \"Samba Pa Ti\" ma l'agente Ottobre non comprende cosa significhi, e inoltre l'assassino si dimostra molto astuto, poich\u00e9 la telefonata non viene rintracciata. La stessa notte, l'assassino s'introduce nella lussuosa abitazione del miliardario Allen Yoshida, che ha una passione morbosa per gli \"snuff movies\", lo lega a una sedia e l'accoltella diverse volte, riprendendo la scena. Il cadavere viene poi ritrovato nella sua automobile, pure lui con il volto orribilmente mutilato e, sulla scena del crimine, la stessa scritta col sangue: \"Io uccido...\". Solo dopo si comprende il significato del brano musicale: la versione live era stata registrata in Giappone, e Yoshida era per met\u00e0 americano e per met\u00e0 giapponese, inoltre tra le canzoni di Santana ne esiste una intitolata \"Soul Sacrifice\", che rimanda a \"Sacrifiles\", il sistema operativo che aveva fatto la fortuna di Yoshida.\nAd aiutare la polizia c'\u00e8 inoltre Pierrot, un adolescente autistico appassionato di musica, \"mascotte\" di Radio Monte Carlo e ammiratore del DJ Jean-Loup Verdier, e che li aiuter\u00e0 a identificare le musiche scelte dall'omicida come indizio per annunciare le prossime vittime grazie alla sua straordinaria memoria musicale. Nel frattempo, giunge nel Principato di Monaco il generale statunitense Nathan Parker, alto consigliere del Presidente degli Stati Uniti e padre di Arijane, la prima vittima, assieme al suo braccio destro Ryan Mosse, per scoprire l'assassino della figlia. Il generale e Ryan Mosse fanno conoscenza con Ottobre, ma tra questi ultimi nasce subito un sentimento di odio reciproco. Si scopre inoltre che Arijane Parker aveva una sorella, Helena, una donna problematica con un figlio ancora piccolo. Intanto, Verdier confessa a Ottobre e a Hulot di voler smettere di parlare con il maniaco, ma i due agenti, insieme a Laurent Bedon, regista della trasmissione radiofonica del DJ, e Robert Bikjalo, produttore esecutivo di Radio Monte Carlo, lo convincono a continuare, convinti che prima o poi il serial killer (tra l'altro soprannominato dalla polizia \"Nessuno\") commetter\u00e0 un errore. Arriva ben presto la terza telefonata: l'assassino annuncia l'ennesimo delitto e termina la chiamata con un altro brano musicale. La polizia cerca di capire chi possa essere la prossima vittima e ritiene trattarsi di Roby Stricker, noto \"playboy\" mantenuto dal denaro paterno; egli viene tenuto per tutta la sera sotto controllo, ma vittima designata si rivela essere invece Gregor Yatzimin, ex ballerino russo ormai cieco, il quale viene ucciso da un colpo di pistola dall'assassino dopo averlo trattato con inquietante gentilezza. La polizia lascia Stricker e raggiunge la casa della terza vittima, anch'essa col volto orribilmente mutilato, accompagnato dalla scritta \"Io uccido...\", e poco dopo gli agenti, capitanati da Ottobre, tornano a casa di Roby Stricker che, nel frattempo, \u00e8 stato assassinato. Ottobre scopre che Stricker, prima di morire, volendo lasciare loro un messaggio, ha scritto sul pavimento con il suo sangue \" \"\u042fIA\u0418\"' \" per indicare il nome del colpevole, e credendo si trattasse di Ryan Mosse, dato che li aveva visti parlare precedentemente, fa arrestare quest'ultimo.\nIn seguito al duplice omicidio, per\u00f2, il commissario Hulot viene rimosso dall'incarico per l'inconcludenza delle indagini, ma decider\u00e0 di continuare comunque a cercare la verit\u00e0 da solo e, grazie a un'impercettibile traccia lasciata inavvertitamente dall'assassino nel video dell'omicidio di Allen Yoshida, ossia la copertina di un LP di un musicista \"jazz\", riesce addirittura a scoprire l'identit\u00e0 di \"Nessuno\", ma viene subito ucciso da questi. Al funerale, dove presenzia persino il misterioso assassino, Ottobre intuisce che Hulot aveva scoperto la verit\u00e0, e, spronato ancora di pi\u00f9 dalla morte dell'amico e allo stesso tempo tenuto sotto pressione dal generale Parker, torna sul luogo dell'omicidio di Roby Stricker e riesce a comprendere cosa significasse in realt\u00e0 la scritta lasciata dalla vittima, e fa quindi liberare Mosse capendo di aver sbagliato. Tornato a Radio Monte Carlo, Frank fa una sconvolgente scoperta che conferma la sua ipotesi: le telefonate del serial killer erano impossibili da rintracciare perch\u00e9 partivano proprio dalla sede dell'emittente stessa, tramite un dispositivo nascosto. Ai presenti Ottobre spiega quello che accadde la notte delle morti di Yatzimin e Stricker: l'assassino intendeva uccidere entrambi, ma non aveva mutilato il volto di Stricker perch\u00e9 durante la colluttazione gli aveva rovinato il viso e, di conseguenza, non serviva pi\u00f9 per i suoi oscuri scopi. Ma Stricker, esperto della vita mondana del principato, conosceva il suo assassino pur non ricordandone il nome esatto, bens\u00ec il mestiere; dunque, in punto di morte, a terra e di fronte a uno specchio (scrivendo dunque al contrario), aveva tentato di comporre la scritta \"ON AIR\", che indica la messa in onda, e specchiata d\u00e0 \"\u042fIA\u0418\", senza la O che probabilmente non era arrivato a scrivere. La prova schiacciante \u00e8 una testimonianza di Pierrot, la quale comprova che l'assassino \u00e8 Jean-Loup Verdier. Subito la polizia s'organizza per arrestare il DJ, ma Pierrot telefona disperato al suo idolo e involontariamente gli fa capire d'essere stato scoperto.\nLa polizia si raduna intorno all'abitazione di Verdier e scopre che il DJ ha ucciso anche la scorta assegnatagli in precedenza. Poco dopo, Ottobre scopre che, in un'automobile, \u00e8 stato ritrovato il corpo di Hudson McCormack, giovane avvocato statunitense contiguo ai Larkin, boss della mafia sulle cui tracce era l'agente Ottobre, prima del caso Nessuno; il suo volto \u00e8 stato mutilato e nel portabagagli vi \u00e8 la solita scritta \"Io uccido...\". Nel frattempo, il regista Laurent Bedon muore investito dopo che un ladro gli scippa una valigia colma di denaro. Ottobre riesce poi a scoprire dove si nasconde Jean-Loup Verdier: proprio in casa sua, in un rifugio antiatomico voluto dalla precedente, iperansiosa proprietaria. La polizia riesce a sfondare la porta e Ottobre entra nel rifugio, dove viene rinvenuto un corpo mummificato in una teca. Ottobre ritorna poi nel bunker, poco convinto dalla \"volatilizzazione\" del killer; trovato un passaggio segreto, riesce a raggiungere Verdier in una sorta di boschetto situato a ridosso di un dirupo dietro la casa, ma questi, che sembrava stesse fuggendo, sta invece cercando di salvare Pierrot, giunto l\u00ec con l'intenzione di aiutarlo ma che ora rischia di precipitare. Sul posto giunge anche Ryan Mosse con il preciso compito di uccidere \"Nessuno\", e Ottobre tenta inutilmente di convincerlo ad allontanarsi. Verdier attacca per\u00f2 Mosse e lo uccide in combattimento, lasciando a Ottobre l'onere salvare Pierrot. Verdier decide di arrendersi e di consegnarsi spontaneamente agli agenti, ponendo fine alla sua furia omicida.\nPoche ore dopo, il generale Parker sta per ripartire per gli Stati Uniti, e intende portare con s\u00e9 la figlia Helena e il nipote: Ottobre (innamoratosi di Helena, con la quale aveva anche iniziato una relazione) lo convince a partire da solo: aveva infatti scoperto che l'avvocato McCormack non era stato ucciso da Verdier ma da Mosse, per ordine dello stesso generale. I due avevano ottenuto informazioni segrete sulle indagini da Laurent Bedon in cambio di denaro, e avevano eliminato McCormack, che era a conoscenza dei crimini del generale Parker, protettore della famiglia Larkin, usando un modus operandi simile a quello di \"Nessuno\". Ottobre promette di mantenere il silenzio, ma Parker dovr\u00e0 ripartirsene per gli Stati Uniti da solo.\nDopo qualche giorno, il dottor Cluny, a seguito di colloqui ed esami, spiega alla polizia e a Ottobre la storia di Jean-Loup Verdier, falso nome di Daniel Legrand, e della sua follia: figlio di un ex militare violento e folle, aveva inoltre un fratello gemello, Lucien, dal volto deforme al quale voleva molto bene, e dunque si sentiva in dovere di proteggerlo dal padre, che li educava violentemente alla guerra, insegnando loro tecniche militari. Lucien era invece visto come un mostro dal padre, facendo maturare in Daniel/Jean-Loup un profondo odio che l'aveva spinto a uccidere quest'ultimo e la governante, per poi incendiare la casa. Precedentemente, con l'intento di liberarlo dalla sua deformit\u00e0, aveva ucciso anche il fratello, a cui aveva poi asportato il volto come quello delle vittime successive, che per\u00f2 regalava al cadavere del fratello come \"maschera\": non essendo riuscito a perdonarsi la morte del fratello, ne aveva sottratto il corpo e l'aveva posto in una teca nel bunker. Il solo riuscito a scoprire tutto ci\u00f2 era stato proprio Nicolas Hulot, e per questo era stato eliminato.\nMentre Ottobre inizia una relazione libera con Helena Parker, per\u00f2, il libro si conclude con un finale inquietante: nella sua cella, Verdier comunica ancora con lo spirito del fratello morto."}
{"id": "2814009", "revid": "1677399", "url": "https://it.wikipedia.org/wiki?curid=2814009", "title": "Internazionali di Francia 1930", "text": "Gli Internazionali di Francia 1930 (conosciuti oggi come Open di Francia o Roland Garros) sono stati la 35\u00aa edizione degli Internazionali di Francia di tennis. Si sono svolti sui campi in terra rossa dello Stade Roland Garros di Parigi in Francia. Il singolare maschile \u00e8 stato vinto da Henri Cochet, che si \u00e8 imposto su Bill Tilden in quattro set col punteggio di 3-6, 8-6, 6-3, 6-1. Il singolare femminile \u00e8 stato vinto da Helen Wills Moody, che ha battuto in due set Helen Jacobs. Nel doppio maschile si sono imposti Henri Cochet e Jacques Brugnon. Nel doppio femminile hanno trionfato Helen Wills Moody e Elizabeth Ryan. Nel doppio misto la vittoria \u00e8 andata a Cilly Aussem in coppia con Bill Tilden.\nSeniors.\nSingolare maschile.\n Henri Cochet ha battuto in finale Bill Tilden 3-6, 8-6, 6-3, 6-1\nSingolare femminile.\n Helen Wills Moody ha battuto in finale Helen Jacobs 6-2, 6-1\nDoppio maschile.\n Henri Cochet / Jacques Brugnon hanno battuto in finale Harry Hopman / Jim Willard 6-3, 9-7, 6-3\nDoppio Femminile.\n Helen Wills Moody / Elizabeth Ryan hanno battuto in finale Simone Barbier / Simonne Mathieu 6-3, 6-1\nDoppio Misto.\n Cilly Aussem / Bill Tilden hanno battuto in finale Eileen Bennett Whittingstall / Henri Cochet 6-4, 6-4"}
{"id": "2814014", "revid": "767487", "url": "https://it.wikipedia.org/wiki?curid=2814014", "title": "Le ore dell'amore", "text": "Le ore dell'amore \u00e8 un film commedia italiano del 1963 diretto da Luciano Salce.\nTrama.\nGianni e Maretta vivono da tre anni una relazione che li vede felicemente innamorati. La decisione di sposarsi cambia radicalmente la loro vita incidendo negativamente sul loro rapporto. La convivenza e la routine quotidiana spengono la passione e limitano la coltivazione dei rispettivi interessi, fatalmente distanti e inconciliabili.\nDopo maldestri tentativi di tradimento, entrambi capiscono che l'amore reciproco non \u00e8 tramontato, ma \u00e8 solo soffocato dalla forzata convivenza, e cos\u00ec salvano il loro rapporto ritornando al \"menage\" da fidanzati, fatto di incontri amorosi che impreziosiscono le loro vite, vissute per\u00f2 ben distanti, ognuno a casa sua.\nCritica.\nLa critica \u00e8 generalmente generosa nel giudizio riguardo l'ironico ritratto dell'Italia gaudente della generazione del boom economico, i brillanti dialoghi e le innumerevoli situazioni quotidiane di vita di coppia descritte con mirabile leggerezza. Il regista risulta meno convincente sul terreno dell'ideologia quando il tocco si fa pesante..\nAlcuni critici lo considerano il miglior film di Salce. Tra questi Paolo Mereghetti che nel 1993 scriveva: \u00abForse il miglior film di Salce, un acidulo spaccato di vita borghese nell'Italia del \"boom economico\". Tognazzi \u00e8 al suo meglio, in equilibrio tra dramma e farsa. Ma anche la sensibile Riva \u00e8 ben valorizzata, mentre la Steele, reduce da 8\u00bd, introduce un tocco felliniano.\u00bb"}
{"id": "2814021", "revid": "1566286", "url": "https://it.wikipedia.org/wiki?curid=2814021", "title": "Pierre Brasseur", "text": "Biografia.\nNato dalla relazione extraconiugale di Germaine Brasseur con l'attore Georges Espinasse, Pierre Brasseur crebbe a Parigi, adott\u00f2 come cognome d'arte quello della madre, e segu\u00ec i corsi di arte drammatica al \"Conservatoire Maubel\", sotto la direzione di Harry Baur e Fernand Ledoux, proseguendo la tradizione artistica della famiglia Brasseur, una vecchia dinastia di attori. Il suo debutto sulle scene, sia in teatro che sul grande schermo nel film \"La ragazza dell'acqua\" di Jean Renoir, risale al 1924. Dopo l'incontro con Jacques Pr\u00e9vert, Brasseur interpret\u00f2 con grande successo il ruolo di un pittore alcolizzato nella pi\u00e8ce \"Lumi\u00e8re d'et\u00e9\" di Jean Gr\u00e9millon.\nPierre Brasseur fu per decenni uno dei pi\u00f9 prolifici interpreti cinematografici del suo paese, conquistando grande popolarit\u00e0 presso il pubblico con due dei pi\u00f9 celebri film francesi di tutti i tempi, \"Il porto delle nebbie\" (1938), in cui imperson\u00f2 il malavitoso Lucien Le Gardier, e l'intenso e romantico \"Amanti perduti\" (1945), nel quale vest\u00ec i panni dell'esuberante attore Fr\u00e9d\u00e9rick Lema\u00eetre. Entrambi i film furono diretti dal regista Marcel Carn\u00e9. Nel 1948 imperson\u00f2 l'audace avventuriero Rocambole, nato dalla penna di Ponson du Terrail, in due pellicole dirette da Jacques de Baroncelli, \"Rocambole\" (1947) e \"La rivincita di Baccarat\" (1948).\nDurante gli anni cinquanta prosegu\u00ec l'intensa attivit\u00e0 cinematografica con i ruoli pi\u00f9 disparati, da \"Rasputin\" (1954) in cui interpret\u00f2 con gigioneria la parte del celebre mistico russo, al pigro e malinconico ubriacone Juju ne \"Quartiere dei Lill\u00e0\" (1957) di Ren\u00e9 Clair, all'ozioso Lucien Maublanc, antagonista di Jean Gabin ne \"Le grandi famiglie\" (1958), al bieco chirurgo G\u00e9nessier nell'inquietante horror \"Occhi senza volto\" (1960), in cui debutt\u00f2 suo figlio Claude.\nLa versatilit\u00e0 e il tendenziale istrionismo consentirono a Brasseur di arricchire la propria filmografia anche nella maturit\u00e0, virando verso ruoli di carattere quali Alfio Magnano ne \"Il bell'Antonio\" (1960) di Mauro Bolognini, e di Simone Palumbo in \"Liol\u00e0\" (1963), di Alessandro Blasetti. Innumerevoli anche i suoi successi teatrali, da \"Kean\" (tratto dall'opera di Alexandre Dumas padre), a \"Le mani sporche\" e \"Le bon Dieu\" di Jean-Paul Sartre, a \"Dom Juan aux enfers\" di George Bernard Shaw, accanto a Paul Meurisse.\nDalla prima moglie, l'attrice Odette Joyeux, nacque il figlio Claude Brasseur, divenuto celebre attore cinematografico e televisivo. In seguito, Pierre Brasseur spos\u00f2 in seconde nozze la pianista Lina Magrini. Verso la fine delle riprese de \"La pi\u00f9 bella serata della mia vita\" (1972) di Ettore Scola, Brasseur, sofferente di enfisema, mor\u00ec improvvisamente a Brunico per una crisi cardiaca, all'et\u00e0 di 66 anni. \u00c8 sepolto nel cimitero parigino di P\u00e8re Lachaise."}
{"id": "2814022", "revid": "1677399", "url": "https://it.wikipedia.org/wiki?curid=2814022", "title": "Internazionali di Francia 1929", "text": "Gli Internazionali di Francia 1929 (conosciuti oggi come Open di Francia o Roland Garros) sono stati la 34\u00aa edizione degli Internazionali di Francia di tennis. Si sono svolti sui campi in terra rossa dello Stade Roland Garros di Parigi in Francia. Il singolare maschile \u00e8 stato vinto da Ren\u00e9 Lacoste, che si \u00e8 imposto su Jean Borotra in cinque set col punteggio di 6-3, 2-6, 6-0, 2-6, 8-6. Il singolare femminile \u00e8 stato vinto da Helen Wills Moody, che ha battuto in due set Simonne Mathieu. Nel doppio maschile si sono imposti Ren\u00e9 Lacoste e Jean Borotra. Nel doppio femminile hanno trionfato Lil\u00ed de \u00c1lvarez e Cornelia Bouman. Nel doppio misto la vittoria \u00e8 andata a Eileen Bennett Whittingstall in coppia con Henri Cochet.\nSeniors.\nSingolare maschile.\n Ren\u00e9 Lacoste ha battuto in finale Jean Borotra, 6-3, 2-6, 6-0, 2-6, 8-6\nSingolare femminile.\n Helen Wills Moody ha battuto in finale Simonne Mathieu, 6-3, 6-4\nDoppio maschile.\n Ren\u00e9 Lacoste / Jean Borotra hanno battuto in finale Henri Cochet / Jacques Brugnon, 6-3, 3-6, 6-3, 3-6, 8-6\nDoppio femminile.\n Lil\u00ed de \u00c1lvarez / Cornelia Bouman hanno battuto in finale Bobbie Heine / Alida Neave, 7-5, 6-3\nDoppio misto.\n Eileen Bennett Whittingstall / Henri Cochet hanno battuto in finale Helen Wills Moody / Frank Hunter, 6-3, 6-2"}
{"id": "2814028", "revid": "1543377", "url": "https://it.wikipedia.org/wiki?curid=2814028", "title": "Doctor Botrell", "text": "Doctor Botrell \u00e8 un centro abitato del Paraguay, situato nel Dipartimento di Guair\u00e1. Forma uno dei 17 distretti in cui \u00e8 diviso il dipartimento.\nPopolazione.\nAl censimento del 2002 la localit\u00e0 contava una popolazione urbana di 220 abitanti (1.390 nel distretto, il meno popolato dell'intero dipartimento). "}
{"id": "2814030", "revid": "1677399", "url": "https://it.wikipedia.org/wiki?curid=2814030", "title": "Internazionali di Francia 1928", "text": "Gli Internazionali di Francia 1928 (conosciuti oggi come Open di Francia o Roland Garros) sono stati la 33\u00aa edizione degli Internazionali di Francia di tennis. Si sono svolti sui campi in terra rossa dello Stade Roland Garros di Parigi in Francia. Il singolare maschile \u00e8 stato vinto da Ren\u00e9 Lacoste, che si \u00e8 imposto su Jean Borotra in cinque set col punteggio di 6-3, 2-6, 6-0, 2-6, 8-6. Il singolare femminile \u00e8 stato vinto da Helen Wills Moody, che ha battuto in due set Eileen Bennett. Nel doppio maschile si sono imposti Jacques Brugnon e Jean Borotra. Nel doppio femminile hanno trionfato Phoebe Holcroft Watson e Eileen Bennett Whittingstall. Nel doppio misto la vittoria \u00e8 andata a Eileen Bennett Whittingstall in coppia con Henri Cochet.\nSeniors.\nSingolare maschile.\n Henri Cochet ha battuto in finale Ren\u00e9 Lacoste, 5-7, 6-3, 6-1, 6-3\nSingolare femminile.\n Helen Wills Moody ha battuto in finale Eileen Bennett, 6-1, 6-2\nDoppio maschile.\n Jean Borotra / Jacques Brugnon hanno battuto in finale Henri Cochet / Ren de Buzelet, 6-4, 3-6, 6-2, 3-6, 6-4\nDoppio femminile.\n Phoebe Holcroft Watson / Eileen Bennett Whittingstall hanno battuto in finale Suzanne Deve / Sylvia Lafaurie, 6-0, 6-2\nDoppio misto.\n Eileen Bennett Whittingstall / Henri Cochet hanno battuto in finale Helen Wills / Frank Hunter, 3-6, 6-3, 6-3"}
{"id": "2814033", "revid": "767487", "url": "https://it.wikipedia.org/wiki?curid=2814033", "title": "Le monachine", "text": "Le monachine \u00e8 un film italiano del 1963 diretto da Luciano Salce.\nTrama.\nDal convento di Quercianello, un piccolo paese del Lazio, due suore decidono di andare a Roma per convincere il direttore di una linea aerea a modificare la rotta degli aviojet che, sfiorando quasi il tetto del convento, con il loro assordante frastuono portano giornalmente lo scompiglio fra gli alunni e minacciano di mandare in pezzi un prezioso affresco. Le due monache, Suor Celeste e Madre Rachele accompagnate da Damiano, un orfanello, animate dalla loro candida caparbiet\u00e0 entrano perfino nella vita privata di Livio Bertana il direttore generale della compagnia aerea. Le due suore hanno accesso nella sua casa dove vengono ricevute da Elena, attrice e compagna del direttore. Dopo una serie di peripezie, suor Celeste e Madre Rachele vincono la loro battaglia: gli aerei saranno dirottati, mentre Damiano, l'orfanello, viene adottato da Livio e da Elena che ormai hanno deciso di legalizzare la loro unione."}
{"id": "2814044", "revid": "2110845", "url": "https://it.wikipedia.org/wiki?curid=2814044", "title": "Gilberto Milani", "text": "Carriera.\nSettimo di nove fratelli, Milani inizi\u00f2 a correre nel 1949, disputando alcune gare di Regolarit\u00e0 con una Lambretta. Il 1951 vide il pilota milanese fare il suo debutto nella Velocit\u00e0, sempre con lo scooter Innocenti. Nel 1953 Milani partecip\u00f2 al rinato Giro Motociclistico d'Italia con una Sterzi 175, terminando al terzo posto di classe; in quella stagione vincer\u00e0 anche a Pescara. La stagione seguente vide Milani ingaggiato dalla Mondial: con le 125 e 175 monoalbero della Casa dei conti Boselli il pilota lombardo otterr\u00e0 diverse vittorie. In seguito a questi brillanti risultati Milani passer\u00e0 nel 1955 a disputare l'Italiano Seniores. Le stagioni 1955 e 1956, per\u00f2, saranno avare di soddisfazioni per il centauro milanese, penalizzato da alcune decisioni della Mondial, come il doppio ritiro al Motogiro e alla Milano-Taranto '55.\nIl 1956 vide anche l'esordio di Milani nel Motomondiale, sotto le insegne della MV Agusta, al GP delle Nazioni classe 125, nel quale si ritir\u00f2 per caduta. Nella stagione seguente fu chiesto a Milani di ridiventare Juniores: vincer\u00e0 l'Italiano della 500 con l'MV 4 cilindri. Ritornato Seniores, il 1958 vide ancora Milani in MV, per la quale corse appena tre gare. Tra il 1959 e il 1961 corse con Paton, Norton, Honda (fu il primo europeo a portare in gara la 250 4 cilindri nipponica, al \"Nazioni\" 1960), Benelli e Bianchi. Nel 1962 pass\u00f2 all'Aermacchi come meccanico, pilota e collaudatore, dove rester\u00e0 fino al termine della carriera.\nMilani sar\u00e0 prima guida dell'Aermacchi, ottenendo diversi piazzamenti con il modello \"Ala d'Oro\" nelle classi 250, 350 e 500. La sua annata migliore nel Mondiale fu il 1969, quando sfior\u00f2 la vittoria al GP di Jugoslavia della 350, battuto in volata dalla Jawa di Silvio Grassetti. La successiva gara della 500 lo vide di nuovo in testa finch\u00e9 non cadde a causa dell'asfalto reso viscido dalla pioggia. La caduta segn\u00f2 il ritiro di Milani dalle competizioni ma non dall'ambiente delle corse, divenendo Direttore Sportivo Aermacchi. Con il nuovo ruolo accompagner\u00e0 l'ascesa delle RR 250-350 bicilindriche due tempi, pilotate prima da Renzo Pasolini e successivamente da Walter Villa. Con l'avvento della Cagiva, Milani continu\u00f2 ad operare nel Reparto Corse di Schiranna, dapprima seguendo la 500 da GP e poi le Mito 125 nel campionato Sport Production."}
{"id": "2814048", "revid": "1677399", "url": "https://it.wikipedia.org/wiki?curid=2814048", "title": "Internazionali di Francia 1927", "text": "Gli Internazionali di Francia 1927 (conosciuti oggi come Open di Francia o Roland Garros) sono stati la 32\u00aa edizione degli Internazionali di Francia di tennis. Si sono svolti sui campi in terra rossa dello Stade Fran\u00e7ais di Parigi in Francia. Il singolare maschile \u00e8 stato vinto da Ren\u00e9 Lacoste, che si \u00e8 imposto su Bill Tilden in cinque set col punteggio di 6-4, 4-6, 5-7, 6-3, 11-9. Il singolare femminile \u00e8 stato vinto da Cornelia Bouman, che ha battuto in due set Irene Peacock. Nel doppio maschile si sono imposti Henri Cochet e Jacques Brugnon. Nel doppio femminile hanno trionfato Irene Peacock e Bobbie Heine. Nel doppio misto la vittoria \u00e8 andata a Marguerite Broquedis in coppia con Jean Borotra.\nSeniors.\nSingolare maschile.\n Ren\u00e9 Lacoste ha battuto in finale Bill Tilden 6-4, 4-6, 5-7, 6-3, 11-9\nSingolare femminile.\n Cornelia Bouman ha battuto in finale Irene Peacock 6-2, 6-4\nDoppio maschile.\n Henri Cochet / Jacques Brugnon hanno battuto in finale Jean Borotra / Ren\u00e9 Lacoste 2-6, 6-2, 6-0, 1-6, 6-4\nDoppio femminile.\n Irene Peacock / Bobbie Heine hanno battuto in finale Peggy Saunders Mitchell / Phoebe Holcroft Watson 6-2, 6-1\nDoppio misto.\n Marguerite Broquedis / Jean Borotra hanno battuto in finale Lil\u00ed de \u00c1lvarez / Bill Tilden 6-4, 2-6, 6-2"}
{"id": "2814052", "revid": "386562", "url": "https://it.wikipedia.org/wiki?curid=2814052", "title": "A-Mei", "text": ""}
{"id": "2814062", "revid": "436907", "url": "https://it.wikipedia.org/wiki?curid=2814062", "title": "Ancora Barabba", "text": "Ancora Barabba \u00e8 il quinto album in studio del cantautore italiano Fabrizio Moro, pubblicato il 19 febbraio 2010 dalla Warner Music Group.\nDescrizione.\nVa a completare l'EP \"Barabba\", uscito a giugno del 2009. Nel disco sono infatti presenti sette brani inediti e uno dal vivo, tra cui una traccia scritta dal poeta e scrittore Roberto Roversi con la musica di Gaetano Curreri. Dal punto di vista musicale si tratta di un album pop rock influenzato da elementi della musica d'autore e dal folk.\n\u00c8 stato anticipato dal singolo \"Non \u00e8 una canzone\", ascoltato per la prima volta il 16 febbraio al Festival di Sanremo 2010, dove il cantautore ha partecipato. Nel mese di giugno \u00e8 stato pubblicato il video per il brano \"Non gradisco\"."}
{"id": "2814063", "revid": "1529788", "url": "https://it.wikipedia.org/wiki?curid=2814063", "title": "Silvia Verdone", "text": "Biografia.\nFiglia dello storico del cinema Mario Verdone, sorella dell\u2019attore e regista Carlo e del regista Luca, sul finire degli anni settanta esordisce con una breve esperienza televisiva come signorina buonasera per l'allora appena nata Rete 3 della Rai.\nNel 1980 sposa l'attore Christian De Sica, conosciuto quando lei aveva 14 anni e lui era compagno di classe del fratello Carlo; dal loro matrimonio nascono i figli Brando e Maria Rosa. Successivamente si dedica alla famiglia.\n\u00c8 soltanto verso gli anni duemila che ritorna a vita pubblica iniziando l\u2019attivit\u00e0 di produttrice, tra l'altro delle pellicole \"3\" e \"Simpatici e antipatici\" dirette dal marito, e dello spettacolo teatrale \"Parlami di me\"."}
{"id": "2814064", "revid": "486946", "url": "https://it.wikipedia.org/wiki?curid=2814064", "title": "Coppa dei Campioni (pallanuoto)", "text": ""}
{"id": "2814065", "revid": "438678", "url": "https://it.wikipedia.org/wiki?curid=2814065", "title": "Illegalit\u00e0", "text": ""}
{"id": "2814071", "revid": "1873017", "url": "https://it.wikipedia.org/wiki?curid=2814071", "title": "Deposito locomotive di Taranto", "text": "Il Deposito Locomotive di Taranto \u00e8 una infrastruttura di servizio ferroviario per la sosta, la manutenzione ed il rifornimento di locomotive ed automotrici delle Ferrovie dello Stato oggi di propriet\u00e0 di Trenitalia.\nEsso \u00e8 classificato come \"impianto di riferimento\" ed \u00e8 ubicato a nord della stazione ferroviaria, lungo la linea Bari-Taranto a circa dall'impianto cittadino.\nStoria.\nIl deposito locomotive di Taranto \u00e8 uno dei pi\u00f9 antichi e importanti della regione; la sua origine infatti data alla fine degli anni sessanta del XIX secolo quando vennero costruite la ferrovia Jonica e il collegamento con Bari. La posizione scelta era strategica in quanto nei progetti era prevista gi\u00e0 da tempo la confluenza nell'area tarantina di tutta una serie di collegamenti ferroviari, che saranno realizzati nel tempo, sia in senso nord-sud che trasversali per il \"potentino\" e il \"campano\" che per Brindisi il porto pi\u00f9 importante dell'epoca. In seguito alla dieselizzazione sia anteguerra ma soprattutto del secondo dopoguerra l'impianto \u00e8 stato sede di grosse assegnazioni di locomotori diesel che di automotrici. Alla fine degli anni ottanta in seguito alle elettrificazioni della linea di Bari e di parte della \"Jonica\" l'impianto \u00e8 stato dotato di locomotive elettriche.\nDeposito Rotabili Storici.\nPresso l'impianto tarantino ha sede l'A.T.S.P., Associazione Treni Storici Puglia, realt\u00e0 di riferimento, assieme all'A.I.S.A.F. di Lecce, per quanto concerne i rotabili storici in Puglia.\nTale associazione ha in carico il Treno Storico Pugliese, ricoverato proprio presso l'impianto tarantino. Il treno viene spesso ricoverato nei binari \"alti\" del deposito, accanto ai due binari dedicati ai rotabili in corso di restauro. Al deposito tarantino sono assegnati i seguenti rotabili:\nLocomotive in dotazione.\nL'impianto tarantino ha, nel tempo conosciuta l'assegnazione di un grande numero e variet\u00e0 di locomotive:\nAutomotrici Leggere a nafta.\nIl deposito di Taranto \u00e8 sede di Carro Soccorso di 1\u00aa categoria per tutte le operazioni di soccorso in linea e pronto intervento tecnico per guasti o incidenti che riguardano il settore trazione e i rotabili relativi. Inoltre \u00e8 presente una locomotiva diesel-elettrica disponibile 24h come riserva; attualmente essa \u00e8 l'unit\u00e0 D445.1060."}
{"id": "2814072", "revid": "599013", "url": "https://it.wikipedia.org/wiki?curid=2814072", "title": "Arciso Artesiani", "text": "Carriera.\nEsord\u00ec nelle competizioni nel 1945 con una Moto Guzzi 500. L'anno successivo si fece notare nell'ambiente sportivo italiano vincendo 8 gare e passando, nel 1947, a disputare il Campionato Italiano di Seconda Categoria. In quella stagione fece suo il titolo con una Gilera Saturno, vincendo con la 500 arcorense anche il GP delle Nazioni, svoltosi sul circuito della Fiera di Milano. Il 1948 vide Artesiani in Prima Categoria, sempre con la Gilera 500: in quella stagione vinse due volte (a Lugano e Treviso) e termin\u00f2 al 3\u00ba posto l'Italiano.\nNel 1949 la Casa di Arcore lo ingaggi\u00f2 per correre nel neonato Motomondiale con la 500 quattro cilindri: terminer\u00e0 il campionato al 3\u00ba posto, dietro a Graham e al compagno di squadra Pagani, con tre secondi posti e un terzo posto.\nNel 1950 Artesiani si trasferir\u00e0 all'MV Agusta, per la quale pilot\u00f2 la 500 quattro cilindri progettata dall'ingegner Piero Remor, altro ex Gilera. La moto si dimostr\u00f2 non all'altezza delle aspettative, per via di diversi inconvenienti dovuti alle soluzioni tecniche di Remor (sospensioni a barre di torsione, trasmissione finale a cardano e un comando del cambio macchinoso), cosicch\u00e9 Artesiani raccolse solo due podi nel Mondiale (a Monza nel '50 e al Montjuich l'anno seguente, in entrambi i casi al 3\u00ba posto) e una vittoria di classe alla Milano-Taranto 1951 (classe, peraltro, che vedeva Artesiani come unico partecipante). Il 1951 fu l'ultima stagione di corse di Artesiani, ritiratosi a 29 anni.\nDopo il ritiro si dedic\u00f2 alla gestione di un centro vendite e assistenza a Bologna, insieme al fratello. \u00c8 morto a 83 anni a causa di un attacco cardiaco."}
{"id": "2814081", "revid": "287204", "url": "https://it.wikipedia.org/wiki?curid=2814081", "title": "Niklas Backstrom", "text": ""}
{"id": "2814082", "revid": "287204", "url": "https://it.wikipedia.org/wiki?curid=2814082", "title": "Pasi Hakkinen", "text": ""}
{"id": "2814089", "revid": "297218", "url": "https://it.wikipedia.org/wiki?curid=2814089", "title": "Opera per la Giovent\u00f9 Giorgio La Pira", "text": ""}
{"id": "2814090", "revid": "767487", "url": "https://it.wikipedia.org/wiki?curid=2814090", "title": "Spineshank", "text": "Gli Spineshank sono un gruppo musicale nu metal statunitense, costituitosi a Los Angeles (California) nel 1996.\nStoria del gruppo.\nGli inizi (1996-1998).\nIl gruppo si chiamava in origine Basic Enigma, ma dopo che i suoi membri ebbero ascoltato l'album \"Demanufacture\" dei Fear Factory, rimanendone molto colpiti decisero di dare una svolta al loro \"sound\" cambiando anche il loro nome in Spineshank e sostituendo il loro vecchio bassista con Bobbito Garc\u00eda.\nLa band un giorno ebbe la fortuna di incontrare Dino Cazares, chitarrista dei loro beniamini Fear Factory, il quale dopo aver sentito la demo da loro registrata, li invit\u00f2 ad aprire uno show per la sua band al \"Whiskey A Go-Go\", offerta che il gruppo non pot\u00e9 rifiutare. Dopo aver partecipato allo show il gruppo riusc\u00ec a firmare un contratto con l'etichetta discografica Roadrunner, con cui pubblic\u00f2 nel 1998 il disco di esordio \"Strictly Diesel\".\n\"The Height of Callousness\" (1999-2002).\nIl grupp\u00f2 continu\u00f2 a fare da spalla ai Fear Factory in altri loro concerti, e nel 2000 fu messo in commercio il loro secondo album in studio \"The Height of Callousness\", il quale, trainato dai singoli \"Synthetic\" e \"New Disease\", riusc\u00ec ad entrare alla posizione numero 183 nella Billboard 200 e risult\u00f2 perci\u00f2 pi\u00f9 di successo del precedente.\nIl successo con \"Self-Destructive Pattern\" (2003).\nNel 2003 fu pubblicato il terzo lavoro del gruppo, intitolato \"Self-Destructive Pattern\", che contava soprattutto sul successo singolo \"Smothered\", nominato ai Grammy Awards del 2003 come Best Metal Performance. L'album \u00e8 ad oggi quello di maggiore successo del gruppo.\nLa dipartita di Santos dalla band, il suo temporaneo scioglimento e la reunion (2004-oggi).\nL'anno seguente avvenne per\u00f2 tra i membri della band qualcosa di inaspettato: il cantante del gruppo Jonny Santos lasci\u00f2 la band per \"Differenze musicali\" come da lui dichiarato. Santos cominci\u00f2 ad impegnarsi in vari altri progetti tra il 2004 e il 2005 e nel 2006 pubblic\u00f2 con il suo side project Silent Civilian l'album \"Rebirth of the Temple\".\nNel 2008 gli Spineshank pubblicarono un greatest hits intitolato \"The Best of Spineshank\", contenente i loro singoli di maggiore successo e durante lo stesso anno Jonny Santos torn\u00f2 nella band, che cominci\u00f2 a lavorare al quarto album. Il 22 aprile 2010 la band ha annunciato il ritorno in studio per la registrazione di un nuovo album, pubblicando sul proprio MySpace un video ripreso in studio e alcune tracce demo, che ha poi visto la luce nel 2012 col titolo \"Anger Denial Acceptance\"."}
{"id": "2814092", "revid": "297218", "url": "https://it.wikipedia.org/wiki?curid=2814092", "title": "Opera La Pira", "text": ""}
{"id": "2814098", "revid": "404449", "url": "https://it.wikipedia.org/wiki?curid=2814098", "title": "Maremma Channel", "text": ""}
{"id": "2814100", "revid": "729019", "url": "https://it.wikipedia.org/wiki?curid=2814100", "title": "Raymond Edwin Mabus", "text": "Biografia.\n\u00c8 stato il ventisettesimo segretario della marina statunitense (United States Department of Defense, 75\u00b0 in totale) sotto il presidente degli Stati Uniti d'America Barack Obama.\nEgli \u00e8 stato anche il 60\u00ba governatore dello stato del Mississippi, dal 12 gennaio 1988 al 14 gennaio 1992. Sposatosi con Lynne ha avuto due figlie:"}
{"id": "2814101", "revid": "204012", "url": "https://it.wikipedia.org/wiki?curid=2814101", "title": "Mabus Ray", "text": ""}
{"id": "2814102", "revid": "1677399", "url": "https://it.wikipedia.org/wiki?curid=2814102", "title": "Internazionali di Francia 1926", "text": "Gli Internazionali di Francia 1926 (conosciuti oggi come Open di Francia o Roland Garros) sono stati la 31\u00aa edizione degli Internazionali di Francia di tennis. Si sono svolti sui campi in terra rossa del Racing Club de France di Parigi in Francia. Il singolare maschile \u00e8 stato vinto da Henri Cochet, che si \u00e8 imposto su Ren\u00e9 Lacoste in tre set col punteggio di 6-2, 6-4, 6-3. Il singolare femminile \u00e8 stato vinto da Suzanne Lenglen, che ha battuto in due set Mary Kendall Browne. Nel doppio maschile si sono imposti Vincent Richards e Howard Kinsey. Nel doppio femminile hanno trionfato Suzanne Lenglen e Julie Vlasto. Nel doppio misto la vittoria \u00e8 andata a Suzanne Lenglen in coppia con Jacques Brugnon.\nSeniors.\nSingolare maschile.\n Henri Cochet ha battuto in finale Ren\u00e9 Lacoste 6-2, 6-4, 6-3\nSingolare femminile.\n Suzanne Lenglen ha battuto in finale Mary Kendall Browne 6-1, 6-0\nDoppio maschile.\n Vincent Richards / Howard Kinsey hanno battuto in finale Henri Cochet / Jacques Brugnon 6-4, 6-1, 4-6, 6-4\nDoppio femminile.\n Suzanne Lenglen / Julie Vlasto hanno battuto in finale Evelyn Colyer / Kitty McKane 6-1, 6-1\nDoppio misto.\n Suzanne Lenglen / Jacques Brugnon hanno battuto in finale Suzanne LeBesnerais / Jean Borotra 6-4, 6-3"}
{"id": "2814103", "revid": "297218", "url": "https://it.wikipedia.org/wiki?curid=2814103", "title": "Opera per la giovent\u00f9 Giorgio La Pira", "text": ""}
{"id": "2814104", "revid": "326822", "url": "https://it.wikipedia.org/wiki?curid=2814104", "title": "Shinichiro Miki", "text": ""}
{"id": "2814110", "revid": "767487", "url": "https://it.wikipedia.org/wiki?curid=2814110", "title": "Piz Nair (Alpi dell'Albula)", "text": "Il Piz Nair (3.057\u00a0m) \u00e8 una montagna situata vicino a Sankt Moritz nelle Alpi dell'Albula nella Svizzera.\nDescrizione.\nLa cima \u00e8 facilmente raggiungibile dal paese con una funicolare e una funivia."}
{"id": "2814112", "revid": "204012", "url": "https://it.wikipedia.org/wiki?curid=2814112", "title": "Ray Mabus", "text": ""}
{"id": "2814120", "revid": "1677399", "url": "https://it.wikipedia.org/wiki?curid=2814120", "title": "Internazionali di Francia 1925", "text": "Gli Internazionali di Francia 1925 (conosciuti oggi come Open di Francia o Roland Garros) sono stati la 30\u00aa edizione degli Internazionali di Francia di tennis, la 1a aperta ai tennisti che non fossero francesi o residenti in Francia. Si sono svolti sui campi in terra rossa dello Stade Fran\u00e7ais di Parigi in Francia. Il singolare maschile \u00e8 stato vinto da Ren\u00e9 Lacoste, che si \u00e8 imposto su Jean Borotra in tre set col punteggio di 7-5, 6-1, 6-4. Il singolare femminile \u00e8 stato vinto da Suzanne Lenglen, che ha battuto in due set Kitty McKane. Nel doppio maschile si sono imposti Jean Borotra e Ren\u00e9 Lacoste. Nel doppio femminile hanno trionfato Suzanne Lenglen e Julie Vlasto. Nel doppio misto la vittoria \u00e8 andata a Suzanne Lenglen in coppia con Jacques Brugnon.\nSeniors.\nSingolare maschile.\n Ren\u00e9 Lacoste ha battuto in finale Jean Borotra 7-5, 6-1, 6-4\nSingolare femminile.\n Suzanne Lenglen ha battuto in finale Kitty McKane 6-1, 6-2\nDoppio maschile.\n Jean Borotra / Ren\u00e9 Lacoste hanno battuto in finale Henri Cochet / Jacques Brugnon 7-5, 4-6, 6-3, 2-6, 6-3\nDoppio femminile.\n Suzanne Lenglen / Julie Vlasto hanno battuto in finale Evelyn Colyer / Kitty McKane 6-1, 9-11, 6-2\nDoppio misto.\n Suzanne Lenglen / Jacques Brugnon hanno battuto in finale Julie Vlasto / Henri Cochet 6-2, 6-2"}
{"id": "2814123", "revid": "3115", "url": "https://it.wikipedia.org/wiki?curid=2814123", "title": "Erato (Maccagnino)", "text": "Erato \u00e8 un dipinto tempera su tavola (123,5x72,1\u00a0cm) attribuito ad Angelo Maccagnino e a un collaboratore di Cosm\u00e8 Tura, databile al 1450-1460 circa e conservato nella Pinacoteca nazionale di Ferrara.\nStoria.\nL'opera proviene dallo studiolo di Belfiore, iniziato da Lionello d'Este nel 1447 e portato avanti da suo fratello Borso fino al 1463. Si tratta probabilmente della prima tavola realizzata dall'allora pittore di corte Angelo Maccagnino da Siena, una figura ancora poco conosciuta. Lo studiolo si trovava nel palazzo di Belfiore, situato poco lontano dall'attuale Palazzo dei Diamanti, in una zona che allora, prima dell'Addizione Erculea, era fuori dalle mura circondata da campagne e giardini. Il programma iconografico, ideato dall'umanista Guarino Veronese, si bas\u00f2 su alcune commistioni tra le muse e altre simbologie, tratte da un commento medievale a \"Le Opere e i giorni\" di Esiodo, in cui esse assumevano un significato propiziatorio legato alla coltivazione dei campi e alla politica degli Este, tesa a incentivare l'agricoltura e la bonifica delle paludi.\nDopo la distruzione del palazzo di Belfiore da un incendio nel 1632 le opere superstiti dello studiolo furono disperse. Oggi se ne conoscono otto. Le muse \"Erato\" e \"Urania\", nello stesso museo ferrarese, finirono, dopo vari passaggi, nella collezione del principe Strozzi-Sacrati, che da Ferrara le port\u00f2 a Firenze. Nel 1992 passarono allo Stato in pagamento di tasse di successione, venendo poi destinate alla citt\u00e0 per la quale erano state dipinte.\nDescrizione e stile.\nLa musa \u00e8 ritratta su un ampio seggio marmoreo, improntato secondo una prospettiva grandangolare con punto di fuga ribassato. Come altre opere della serie, Erato, protettrice della poesia erotica, tiene in mano un rametto vegetale, in questo caso una rosa, ed ha un corpo longilineo, legato ai modi cortesi, che si fa pi\u00f9 plastico nella parte inferiore, dove un ampio panneggio, fortemente chiaroscurato, dilata le proporzioni della figura.\nLo stile \u00e8 legato alla minuziosa descrizione dei dettagli, unita a effetti ottici di matrice fiamminga, con una razionalit\u00e0 prospettica \"toscana\". Il busto e il volto hanno un che di arcaico, con la loro frontalit\u00e0 e l'illuminazione frontale, attribuita al Maccagnino, mentre la parte inferiore viene in genere attribuita a una personalit\u00e0 vicina a Cosm\u00e8 Tura. Molto originale \u00e8 il piede con lo zoccoletto rosso semisfilato, che si protende in scorcio oltre il gradino del trono verso lo spettatore, secondo uno schema usato in quegli anni anche da Andrea Mantegna.\nSulle estremit\u00e0 del trono in alto, sia a destra che a sinistra, sono appoggiati due abbeveratori per colombi, simbolo araldico di Borso che, con la loro funzione di far uscire l'acqua, ricorda anche le bonifiche estensi, le irrigazioni e, per allusione, la generosit\u00e0 del marchese che dispensa doni ai suoi sudditi. Sui bracci del trono si trovano poi delle colonne con capitelli corinzi, che alludono alla stabilit\u00e0 e all'albero della vita, un simbolo araldico gi\u00e0 usato da Niccol\u00f2 II e Niccol\u00f2 III, che in seguito venne ripreso anche da Lionello abbinandolo a una vela."}
{"id": "2814128", "revid": "767487", "url": "https://it.wikipedia.org/wiki?curid=2814128", "title": "Khomeyni Shahr", "text": "Khomeyn\u012b Shahr (farsi \u062e\u0645\u06cc\u0646\u06cc\u200c\u0634\u0647\u0631 \u00e8 il capoluogo dello shahrest\u0101n di Khomeynishahr, circoscrizione Centrale, nella Provincia di Esfahan. Cos\u00ec chiamata in onore dell'ayatollah Khomeyni, dagli anni trenta fino alla rivoluzione iraniana del 1979 si chiamava Hom\u0101y\u016bnshahr (farsi \u0647\u0645\u0627\u06cc\u0648\u0646\u200c\u0634\u0647\u0631) e anticamente Sedeh. Aveva, nel 2006, una popolazione di 218.737 abitanti."}
{"id": "2814130", "revid": "767487", "url": "https://it.wikipedia.org/wiki?curid=2814130", "title": "Lord Fauntleroy", "text": "Lord Fauntleroy (\"Little Lord Fauntleroy\") \u00e8 un film del 1936 diretto da John Cromwell, tratto dal romanzo \"Il piccolo Lord\" di Frances Hodgson Burnett. Interpretato da Freddie Bartholomew, Dolores Costello e C. Aubrey Smith, il film fu distribuito nelle sale USA il 2 aprile 1936.\n\u00c8 il quarto adattamento cinematografico del celebre romanzo della scrittrice inglese, la prima versione sonora dopo le tre del cinema muto: quella inglese del 1914 (con Gerald Royston), quella ungherese del 1918 (con Tibor Lubinszky) e quella americana del 1921 (con Mary Pickford nella doppia parte di Cedric e di sua madre). Charles Rosher, che gi\u00e0 aveva lavorato alla versione del 1921, torna a firmare come direttore della fotografia anche la versione del 1936. In questa prima versione sonora, la parte di \"Cedric\" \u00e8 ora affidata a Freddie Bartholomew, in quegli anni il pi\u00f9 celebrato attore bambino di Hollywood, attorno al quale si raduna un cast d'eccezione, che include Dolores Costello (la madre), C. Aubrey Smith (il conte) ed altri famosi attori bambini come Mickey Rooney e Jackie Searl.\nTra i numerosi adattamenti cinematografici e televisivi del romanzo di Frances Hodgson Burnett, il piccolo Lord di Freddie Bartholomew rimane una delle interpretazioni classiche del personaggio, accanto a quella di Ricky Schroder nella versione del 1980.\nTrama.\nUnico erede di un conte inglese, il piccolo Cedric ha vissuto sempre negli USA insieme alla mamma \"Dearest\", vedova del capitano Erroll. Chiamato dal nonno in Inghilterra, Cedric si trova a dover conquistare l'affetto del vecchio burbero che rifiuta di vedere la donna che, secondo lui, gli ha portato via il figlio. Cedric, affettuoso, intelligente, attento ai bisogni dei contadini che vivono nelle terre di Dorincourt, conquister\u00e0 l'affetto del conte. Quando al castello giunger\u00e0 un'altra donna, che si proclama la vedova di Bevis, il primogenito del conte insieme a un ragazzetto antipatico che dovrebbe essere il vero erede, il nonno sar\u00e0 schiantato dal dolore. Ma i vecchi amici di Cedric, venendo a conoscere la vicenda, arrivano da New York per smascherare la donna, riconosciuta in una foto come la vedova del fratello di uno di loro. Il nonno, finalmente, si riconcilia anche con la nuora che potr\u00e0 d'ora in avanti vivere anche lei al castello insieme al figlio.\nProduzione.\nProdotto dalla Selznick International Pictures.\nDistribuzione.\nIl film fu distribuito dalla United Artists e usc\u00ec in sala il 2 aprile 1936.\nDate di uscita.\nIMDb\nAlias"}
{"id": "2814135", "revid": "248115", "url": "https://it.wikipedia.org/wiki?curid=2814135", "title": "Evoluzione e chiesa cattolica", "text": ""}
{"id": "2814138", "revid": "372624", "url": "https://it.wikipedia.org/wiki?curid=2814138", "title": "Monte d'Elio", "text": ""}
{"id": "2814139", "revid": "37401", "url": "https://it.wikipedia.org/wiki?curid=2814139", "title": "808 State", "text": "808 State \u00e8 un gruppo di musica elettronica britannico creato nel 1988 a Manchester.\nStoria.\nLa band, nata nell'88 a Manchester dall'unione di Martin Price, Graham Massey e Gerald Simpson; influenzata dall'hip-hop e dalla musica elettronica, la band diventa in pochi anni uno dei gruppi principali della scena underground britannica. Il loro primo disco \"Newbuild\" uscito nel 1988 \u00e8 ad oggi un album da collezione. Successivamente \"Quadrastate\" e \"Ninety\", che include uno dei classici della musica techno, \"Pacific 808\".\nNel 1991 gli 808 State pubblicano il loro maggior successo, \"ex:el\", al terzo posto della classifiche britanniche; hanno collaborato in questo album con Bj\u00f6rk. Partenze e nuovi arrivi hanno segnato la storia del gruppo: la partenza di Martin Price e di Gerald Simpson, l'arrivo di Andrew Barker e Darren Partington.\nDal '91 al '98 altri due album sottolineano l'eclettismo del gruppo, \"Gorgeous\" e \"Don Solaris\", dove si manifesta la loro ricerca incessante di nuove sonorit\u00e0 e nuove melodie. Nel '98 esce una raccolta intitolata \"808:88:98 - 10 Years Of 808 State\".\nDopo un'attesa di sei anni esce l'album \"Outpost Transmission\", seguito da \"Prebuild\", uscito nel 2004.\nOrigine del nome.\nIl nome 808 State ha origine dal modello Roland TR-808 di drum machine, pi\u00f9 State dal loro \"state of mind\" (stato d'animo)."}
{"id": "2814140", "revid": "775372", "url": "https://it.wikipedia.org/wiki?curid=2814140", "title": "Joseph Hewes", "text": "Biografia.\nFu l'unico segretario della marina statunitense ai tempi del Congresso Continentale, fu uno dei firmatari pi\u00f9 famosi della Dichiarazione di indipendenza degli Stati Uniti d'America (per quanto riguarda lo Stato della Carolina del Nord, al pari di William Hooper e John Penn).\nI suoi genitori appena dopo il matrimonio si stabilirono nello Stato del New Jersey. Studi\u00f2 al college e terminato il suo percorso scolastico inizi\u00f2 a lavorare come apprendista di un mercante locale. Non si spos\u00f2 e non lasci\u00f2 eredi."}
{"id": "2814144", "revid": "287204", "url": "https://it.wikipedia.org/wiki?curid=2814144", "title": "Posamine", "text": "Una posamine \u00e8 una nave, un aereo o un mezzo terrestre in grado di trasportare ed installare delle mine (navali o terrestri) in un'area definita.\nPosamine come classe navale.\nI posamine pi\u00f9 noti sono le unit\u00e0 navali costruite per questo compito. Per la posa di sbarramenti minati difensivi vengono impiegate unit\u00e0 mercantili appositamente modificate; le prestazioni richieste sono la capacit\u00e0 di carico e una navigazione molto precisa. Per la posa di mine offensive, in presenza di una reazione organizzata, sono richieste notevoli prestazioni di velocit\u00e0 e protezione, possedute solo da mezzi navali costieri (motosiluranti e motocannoniere) con lo svantaggio di una ridotta capacit\u00e0 di trasporto, tuttavia presso alcune marine militari tutte le unit\u00e0 di superficie, tranne le pi\u00f9 grandi, sono attrezzate per la posa delle mine.\nIl posamine russo \"Amur\" affond\u00f2 nel 1904 due navi da battaglia giapponesi, la \"Hatsuse\" e la durante la guerra russo-giapponese.\nIl 18 marzo del 1915, durante la Campagna dei Dardanelli, il posamine \"Nusrat\" dell'Impero Ottomano, riusc\u00ec, minando lo stretto dei Dardanelli, ad affondare tre navi da battaglia alleate (la HMS Ocean e la HMS Irresistible, britanniche e la francese Bouvet) e danneggiarne gravemente altre tre, facendo fallire il tentativo di forzare lo stretto.\nSommergibili posamine.\nAnche i sommergibili hanno avuto il ruolo di posamine. Il primo sottomarino progettato per questa funzione fu il \"Krab\" (\u041a\u0440\u0430\u0431, granchio in lingua russa) del 1912.\nIl vantaggio principale del mezzo subacqueo per la posa delle mine \u00e8 che questa pu\u00f2 avvenire in segretezza; il limite dell'utilizzo del sommergibile \u00e8 la conformazione dei fondali che deve assicurare la possibilit\u00e0 del disimpegno.\nNella Marina degli Stati Uniti, l'unico sommergibile posamine fu l'USS Argonaut (SM-1), varato nel 1927, fu affondato da cacciatorpediniere giapponesi il 10 gennaio 1943.\nNella Regia Marina lo sviluppo di un sottomarino posamine port\u00f2 a diversi progetti, dalle alterne fortune:\nLe ultime unit\u00e0 sommergibili concepite appositamente come posamine risalgono alla seconda guerra mondiale, successivamente i sottomarini continuano ad avere la possibilit\u00e0 di rilasciare mine navali attraverso i propri tubi di lancio dei siluri.\nVeicoli posamine.\nPer velocizzare e proteggere le operazioni di posa di un campo minato terrestre, anche in presenza di una reazione avversa, sono stati sviluppati, modificando veicoli trasporto truppe, mezzi specifici per la posa automatica delle mine terrestri.\nMinamento aereo.\nDalla seconda guerra mondiale iniziarono operazioni di minamento aereo con l'utilizzo di mine paracadutate. Il mezzo aereo consente il minamento di campi di mine preesistenti, in acque basse, nei porti e nelle acque interne, con una precisione generalmente inferiore a quella ottenuta con i mezzi navali.\nFra l'aprile del 1940 e il maggio 1945, le campagne di minamento compiute dalla RAF portarono all'affondamento di 638 navi al seguito di 19.917 missioni e la perdita di 405 aeroplani. Nello stesso periodo, attacchi aerei diretti anti-nave portarono all'affondamento di 366 navi in 37.837 missioni e la perdita di 857 apparecchi."}
{"id": "2814146", "revid": "1573940", "url": "https://it.wikipedia.org/wiki?curid=2814146", "title": "Darcheh Piaz", "text": "Darcheh P\u012b\u0101z (farsi \u062f\u0631\u0686\u0647\u200c\u067e\u06cc\u0627\u0632) \u00e8 una citt\u00e0 dello shahrest\u0101n di Khomeynishahr, circoscrizione Centrale, nella Provincia di Esfahan. Aveva, nel 2006, una popolazione di 43.183 abitanti."}
{"id": "2814150", "revid": "184755", "url": "https://it.wikipedia.org/wiki?curid=2814150", "title": "Angelo Maccagnino", "text": "L'artista di origine senese, del quale si hanno notizie molto scarse, fu pittore di corte per gli Este sotto la signoria di Leonello d'Este e poi di Borso d'Este. A lui sono attribuite alcune opere di sapore cortese dello studiolo di Belfiore, nelle quali si riscontrano spesso anche le mani di altri pittori. Ad esempio suo dovrebbe essere \"Erato\" nella Pinacoteca nazionale di Ferrara e la parte superiore di \"Tersicore\" nel Museo Poldi Pezzoli, completata poi da Cosm\u00e8 Tura, suo successore."}
{"id": "2814151", "revid": "1573940", "url": "https://it.wikipedia.org/wiki?curid=2814151", "title": "Kushk", "text": "K\u016bshk (farsi \u06a9\u0648\u0634\u06a9) \u00e8 una citt\u00e0 dello shahrest\u0101n di Khomeynishahr, circoscrizione Centrale, nella Provincia di Esfahan. Aveva, nel 2006, una popolazione di 11.264 abitanti."}
{"id": "2814154", "revid": "1677399", "url": "https://it.wikipedia.org/wiki?curid=2814154", "title": "Campionato francese di tennis 1924", "text": "Il Campionato francese di tennis 1924 (conosciuto oggi come Open di Francia o Roland Garros) \u00e8 stato la 29\u00aa edizione del Campionato francese di tennis,\nl'ultima riservata ai tennisti francesi o residenti in Francia. Si \u00e8 svolto sui campi in terra rossa del \"Racing Club de France\" di Parigi in Francia. Il singolare maschile \u00e8 stato vinto da Jean Borotra, che si \u00e8 imposto su Ren\u00e9 Lacoste in cinque set col punteggio di 7-5, 6-4, 0-6, 5-7, 6-2. Il singolare femminile \u00e8 stato vinto da Julie Vlasto, che ha battuto in due set Jeanne Vaussard. Nel doppio maschile si sono imposti Jean Borotra e Ren\u00e9 Lacoste. Nel doppio femminile hanno trionfato Marguerite Billout e Yvonne Bourgeois. Nel doppio misto la vittoria \u00e8 andata a Marguerite Broquedis in coppia con Jean Borotra.\nSeniors.\nSingolare maschile.\n Jean Borotra ha battuto in finale Ren\u00e9 Lacoste, 7-5, 6-4, 0-6, 5-7, 6-2\nSingolare femminile.\n Julie Vlasto ha battuto in finale Jeanne Vaussard 6-2, 6-3\nDoppio maschile.\n Jean Borotra / Ren\u00e9 Lacoste\nDoppio femminile.\n Marguerite Billout / Yvonne Bourgeois hanno battuto in finale Germaine Golding / Jeanne Vaussard 6\u20133, 6\u20133\nDoppio misto.\n Marguerite Broquedis / Jean Borotra"}
{"id": "2814156", "revid": "1543377", "url": "https://it.wikipedia.org/wiki?curid=2814156", "title": "Charles Quef", "text": "Biografia.\nDopo aver completato i suoi studi musicali al Conservatorio di Lilla, Quef si rec\u00f2 a Parigi per iscriversi al Conservatoire national sup\u00e9rieur, dove perfezion\u00f2 la sua tecnica organistica sotto la guida di Charles-Marie Widor, Louis Vierne e Alexandre Guilmant.\nDal 1892 al 1893 fu organista della Chiesa di Saint-Nicolas-des-Champs; poi dal 1895 al 1898 della Chiesa di Sainte-Marie des Batignolles, che era dotata allora di un organo Stoltz con 36 registri. Nel 1898 venne nominato organista della chiesa di Saint-Laurent, sempre a Parigi. Nel novembre 1901, dopo esserne stato assistente, succedette a Guilmant come organista della Chiesa de la Sainte-Trinit\u00e9 per mantenere il posto fino alla sua morte. La sua nomina avvenne tuttavia in un modo ritenuto scandaloso, tanto da costargli tutta la sua carriera successiva. Guilmant infatti venne forzato alle dimissioni poich\u00e9 aveva rifiutato di firmare la dichiarazione necessaria per il termine dei lavori effettuati dalla ditta Merklin sull'organo della chiesa durante la sua assenza. Effettivamente lo strumento, un Cavaill\u00e9-Coll tra i pi\u00f9 rinomati dell'epoca, sub\u00ec numerose modifiche che ne alterarono in peggio le sue qualit\u00e0 sonore. Per ottenere il posto del maestro, Quef accett\u00f2 di firmare in sua vece, fatto che gli cost\u00f2 per tutta la vita il biasimo del pubblico e paralizz\u00f2 di fatto la sua carriera."}
{"id": "2814157", "revid": "339392", "url": "https://it.wikipedia.org/wiki?curid=2814157", "title": "Campionato francese di tennis", "text": ""}
{"id": "2814158", "revid": "125167821", "url": "https://it.wikipedia.org/wiki?curid=2814158", "title": "NGC 4395", "text": "NGC 4395 \u00e8 una galassia a spirale di debole brillanza superficiale nella costellazione dei Cani da Caccia.\nL'importanza di NGC4395 \u00e8 di contenere il pi\u00f9 piccolo buco nero supermassiccio, scoperto nel 1989. La sua massa, stimata diverse volte per eccesso, si \u00e8 rivelata intorno alle 9100 masse solari, secondo uno studiopubblicato a giugno 2019 basato sulla tecnica del \"riverbero\" della luce ottica nelle immediate vicinanze del buco nero."}
{"id": "2814159", "revid": "767487", "url": "https://it.wikipedia.org/wiki?curid=2814159", "title": "Giuseppe Manfredini", "text": "Biografia.\nGiuseppe Manfredini fu uno degli undici figli di Francesco (1684-1762) e di Rosa degli Antonii: molti di loro divennero musicisti, il pi\u00f9 noto essendo stato Vincenzo Manfredini (1737-1799), mentre Giuseppe fu compositore e soprattutto cantante castrato. Nel 1750 lasci\u00f2 Pistoia, verosimilmente per recarsi a Londra, dato che sei arie da lui composte furono pubblicate in quella citt\u00e0 nel 1771. Tra il 1757 e il 1758, come membro della compagnia d'opera di Giovanni Battista Locatelli, giunse con il fratello Vincenzo a San Pietroburgo. Dopo la dissoluzione della \"troupe\" di Locatelli, Giuseppe and\u00f2 a Mosca ove rimase fino al 1766, impegnandosi pure come professore di musica.\nNel giugno 1757, a Padova, interpret\u00f2 il ruolo di \"Astarbo\" nell'opera \"Rosbale\", composta da Giuseppe Scolari (1720-1774) su un libretto di Francesco Silvani. La rappresentazione si svolse durante la \"fiera di giugno\". Nello stesso anno, durante il carnevale di Ferrara, Giuseppe Manfredini si era prodotto al Teatro Bonacossi nel ruolo di \"Arbace\", personaggio dell'opera \"Artaserse\", composta da Baldassare Galuppi (1706- 1785). Durante la Festa della Sensa a Venezia, nel 1758, Manfredini fu di nuovo tra gli interpreti di questo dramma, questa volta nel ruolo di Artaserse, su musica di Giuseppe Scolari e libretto di Pietro Metastasio. La rappresentazione si svolse nel Teatro Vendramin di San Salvatore di Venezia.\nDalla biografia di Mozart si sa inoltre che Manfredini, tornando da San Pietroburgo, fece una visita alla famiglia Mozart a Salisburgo. Un anno dopo, durante un viaggio in Italia, il giovane compositore austriaco incontr\u00f2 Manfredini nel luglio 1770 a Bologna."}
{"id": "2814167", "revid": "122879238", "url": "https://it.wikipedia.org/wiki?curid=2814167", "title": "Terme di Castrocaro", "text": "Le terme di Castrocaro sono situate nella zona collinare del comune di Castrocaro Terme e Terra del Sole, in provincia di Forl\u00ec-Cesena.\nStoria.\nNel febbraio del 1830 il dott. Antonio Targioni Tozzetti, in occasione di una procedura di contravvenzione per trasporto abusivo di acqua per ricavarne sale, anche al tempo Monopolio di Stato, analizza per la prima volta una certa acqua salata proveniente da Castrocaro scoprendovi la presenza di iodio. Sempre in quell'anno viene per la prima volta pubblicata nel Sommario di Botanica e Materia medica la composizione chimica dell'acqua minerale di Castrocaro.\nPer analoghe circostanze alle precedenti, nel 1833 e poi nel 1835, il dott. Antonio Tozzetti compie altre ricerche chimiche sulle acque salse di Castrocaro per verificarne le propriet\u00e0 mediche nelle malattie di indole scrofolosa, cio\u00e8 tubercolare.\nSolo nel 1838 si ebbe il primo utilizzo curativo delle acque di Castrocaro grazie al Dr. Corrado Taddei De Gravina, medico condotto della vallata, che salv\u00f2 da amputazione certa il braccio ulcerato di una giovane donna tubercolotica. Una breve memoria di questa guarigione pubblicata nella Gazzetta Toscana delle scienze medico-fisiche consent\u00ec di intraprendere l'uso di queste acque per scopi terapeutici e nel 1873 il Dottore Gisberto Ferretti, gi\u00e0 medico-chirurgo-condotto del Comune di Terra del Sole e Castrocaro, risultava Direttore Sanitario dello Stabilimento balneario di Castrocaro.\nLe sorgenti termali.\nLe sorgenti termali sono localizzate in una valletta detta \"della Rupe dei Cozzi\" in una zona collinare ad ovest dell'abitato di Castrocaro Terme percorso dall'omonimo rio, un affluente di sinistra del fiume Montone. La zona \u00e8 stata oggetto di studi geologici e paleontologici approfonditi sul Pliocene di Castrocaro, dovuti a Ludovico Foresti (1885), Angelo Manzoni (1885) e Antonio Neviani (1893). Le rocce sedimentarie presenti nella zona si sono originate negli ultimi 10 milioni di anni, dal Miocene al Pleistocene inferiore. Affiorano nell'area rocce di \"Marnoso-arenacea\" alternate a strati di \u201cArgille Azzurre\u201d finissime, di origine paleomarina, depositatesi tra cinque ed un milione di anni fa, il cui nome \u00e8 dovuto a Leonardo da Vinci (1506-1510), che nel Codice Hammer parla di un azzurrigno terren di mare, pieno di nichi, da fare vasi. Le scogliere del mare paleoadriatico che occupava questi territori sono ancora presenti in grossi blocchi di calcare organogeno e poroso detto \"Spungone\".\nL'area naturalistica delle sorgenti termali \u00e8 inserita in un contesto ambientale definito \"anfiteatro calanchivo\" tipico della Romagna, in cui i cosiddetti calanchi sono adiacenti ed intercalati alle emergenze dello \"Spungone\". Tali formazioni rientrano in un Sito di Importanza Comunitaria (S. I.C. di Rio Cozzi - Ceparano - Pietra Mora), nonch\u00e9 nel Vincolo Paesistico (Beni culturali di interesse biologico - geologico) di Rio Cozzi (ai sensi della L. 1497/39). Strati di \u201cSpungone\u201d si trovano fino a 150\u00a0metri di profondit\u00e0 e custodiscono proprio come una grande spugna le ricche falde delle acque termali di Castrocaro, ricoperte dagli strati argillosi che le proteggono da possibili inquinamenti di superficie.\nI caratteri fisici dell'acqua.\nL'acqua salsobromoiodica delle Terme di Castrocaro si presenta alla scaturigine limpida e fredda, il suo sapore \u00e8 salatissimo e poco gradevole ed il suo odore \u00e8 particolare.. analogo a quella dell'acqua di mare, ma che fa sentire qualcosa del cloruro di sodio misto con quello dello iodio[1]. Dalle fonti sulfuree sgorgano invece acque con un minore contenuto di sali, ma ricche di idrogeno solforato (H2S) che si libera sotto forma di gas dal tipico odore di zolfo, percepibile anche a distanza.\nNella \"Guida alle acque minerali d'Italia\" di Guglielmo Jervis pubblicata da Loescher nel 1868 vengono elencale le sorgenti esaminate dal Prof. Giuli nel 1834[3]. La \"sorgente Frassineti ossia acqua del Rio Salso\" ..., la \"sorgente Sassi\" ..., la \"sorgente dell'Arciprete\" ... e, l'acqua salso iodica di \"Santa Maria\" ...\nLe acque salso-bromo-iodiche e sulfuree delle Terme di Castrocaro sono classificate come acque \u201cfossili\u201d e scaturiscono \u201cfredde\u201d con un elevato contenuto di minerali che ne determina le caratteristiche e le propriet\u00e0 terapeutiche:\nUna delle terapie termali pi\u00f9 efficaci \u00e8 quella eseguita con fanghi a maturazione naturale, prodotti con argilla vergine delle cave della Bolga, dopo mesi di macerazione in apposite fangaie in cui assorbe i principi curativi delle acque termali.\nLe cure termali odierne.\nLe propriet\u00e0 terapeutiche delle acque e dei fanghi consentono un'ampia gamma di trattamenti per la prevenzione e la cura di numerose patologie quali:\nLe Terme di Castrocaro dispongono di un Poliambulatorio specialistico di un Centro per la cura della Sordit\u00e0 rinogena, e di un Centro Fisioterapico di Riabilitazione e Idrochinesiterapia Termale per programmi di rieducazione motoria a seguito di postumi traumatici e/o chirurgici dell'apparato locomotore, problemi posturali, patologie neurologiche, insufficienza venosa e linfatica degli arti inferiori. Presso la Clinica del Ben Essere, oltre al percorso politermale, massaggi, trattamenti di estetica termale per il viso e per il corpo, \u00e8 possibile intraprendere uno dei Percorsi Longlife Formula \u201cUn metodo scientifico per apprendere il corretto stile di vita per vivere pi\u00f9 a lungo e meglio\u201d."}
{"id": "2814168", "revid": "287204", "url": "https://it.wikipedia.org/wiki?curid=2814168", "title": "26851 Sarapul", "text": "26851 Sarapul \u00e8 un asteroide della fascia principale. Scoperto nel 1992, presenta un'orbita caratterizzata da un semiasse maggiore pari a 2,7249000\u00a0UA e da un'eccentricit\u00e0 di 0,2690610, inclinata di 11,15879\u00b0 rispetto all'eclittica."}
{"id": "2814169", "revid": "184755", "url": "https://it.wikipedia.org/wiki?curid=2814169", "title": "Urania (Anonimo ferrarese)", "text": "Urania \u00e8 un dipinto tempera su tavola (123,6x71,9\u00a0cm) attribuito a un anonimo pittore ferrarese, detto \"Secondo pittore dello studiolo di Belfiore\", databile al 1450-1460 circa e conservato nella Pinacoteca nazionale di Ferrara.\nStoria.\nL'opera proviene dallo studiolo di Belfiore, iniziato da Lionello d'Este nel 1447 e portato avanti da suo fratello Borso fino al 1463. Si tratta probabilmente della prima tavola realizzata dall'allora pittore di corte Angelo Maccagnino da Siena, una figura ancora poco conosciuta. Lo studiolo si trovava nel palazzo di Belfiore, situato poco lontano dall'attuale Palazzo dei Diamanti, in una zona che allora, prima dell'Addizione Erculea, era fuori dalle mura circondata da campagne e giardini. Il programma iconografico, ideato dall'umanista Guarino Veronese, si bas\u00f2 su alcune commistioni tra le muse e altre simbologie, tratte da un commento medievale a \"Le Opere e i giorni\" di Esiodo, in cui esse assumevano un significato propiziatorio legato alla coltivazione dei campi e alla politica degli Este, tesa a incentivare l'agricoltura e la bonifica delle paludi.\nDopo la distruzione del palazzo di Belfiore da un incendio nel 1632 le opere superstiti dello studiolo furono disperse. Oggi se ne conoscono otto. La muse \"Urania\" ed \"Erato\", nello stesso museo ferrarese, finirono, dopo vari passaggi, nella collezione del principe Strozzi-Sacrati, che da Ferrara le port\u00f2 a Firenze. Nel 1992 passarono allo Stato in pagamento di tasse di successione, tornando poi alla citt\u00e0 per la quale erano state dipinte.\nDescrizione e stile.\nLa musa \u00e8 ritratta su un ampio seggio marmoreo, improntato secondo una prospettiva con punto di fuga ribassato. Urania, protettrice dell'astronomia, tiene in mano un astrolabio in scorcio e con un vivace scatto si gira di lato per osservare il cielo. L'artista sconosciuto successe al pittore di corte Angelo Maccagnino e si distingue per uno stile pi\u00f9 aggiornato, con una spazialit\u00e0 pi\u00f9 chiara e realistica, un uso di colori tersi e limpidi, ben visibile nel trono, e un'attenzione al dettaglio intellettuale, come il libro accuratamente disposto sul bracciolo, che deriva dall'esempio di Piero della Francesca, presente a Ferrara nel 1458-1459. Originale \u00e8 anche il panneggio, con un originale effetto bagnato.\nSulle estremit\u00e0 superiori del trono, sia a destra sia a sinistra, sono rappresentati due unicorni, simboli araldici tra i pi\u00f9 usati da Borso come simbolo di purezza. Esso \u00e8 rappresentato sotto la palma di datteri, allusione all'Asia Minore, luogo di origine della leggenda della cattura dell'unicorno possibile solo per una vergine."}
{"id": "2814184", "revid": "102387690", "url": "https://it.wikipedia.org/wiki?curid=2814184", "title": "Musetti", "text": ""}
{"id": "2814188", "revid": "124569718", "url": "https://it.wikipedia.org/wiki?curid=2814188", "title": "Valentino Orsolini Cencelli", "text": "Uomo politico di spicco del regime fascista e noto agricoltore, \u00e8 passato alla storia soprattutto per aver diretto, in qualit\u00e0 di commissario del Governo dell'Opera Nazionale Combattenti, la grande opera di bonifica delle Paludi Pontine.\nBiografia.\nIl padre, conte Alberto Cencelli Perti, e la madre, Vittoria Orsolini Marescotti, appartenevano entrambi a famiglie di grandi agricoltori e uomini politici. \nIl nonno, Giuseppe Cencelli Perti, gi\u00e0 aiutante di campo di Massimo d'Azeglio, era stato senatore del Regno (1879-1899), carica che anche il padre Alberto ricopr\u00ec dal 1909. Nel 1922 spos\u00f2 Giovanna dei conti di Arrone che gli diede quattro figli: Eliana (1923-1991), Alberto (1926-1997), Maria Giacinta (1929-1940) e Stefano (1934-2020).\nFin da giovanissimo mostr\u00f2 grande interesse per l'agricoltura dedicandosi allo sviluppo delle aziende di famiglia a Fabrica di Roma e Magliano Sabina, dedicandosi in particolare al miglioramento delle razze bovine.\nIl 5 settembre 1914 perse, in un grave incidente, la gamba sinistra che gli venne amputata dalla ruota di un tram elettrico.\nNel luglio 1921 si laure\u00f2 in Giurisprudenza all'Universit\u00e0 di Roma con una tesi di diritto costituzionale sulla legge elettorale proporzionale.\nDirigente fascista e parlamentare.\nIl 17 ottobre 1921, a 22 anni, venne eletto consigliere provinciale dell'Umbria per Rieti nelle liste del Partito Nazionale Fascista, cui aveva aderito gi\u00e0 nel 1919, e di cui fu il primo consigliere provinciale in Italia.\nFra il 1921 e 1922 promosse e organizz\u00f2 45 Fasci di combattimento, in Umbria e nel Lazio, esponendosi nella ignobile violenza contro i movimenti popolari i partiti e i militanti anarchici, socialisti e comunisti. \nIl 28 ottobre 1922 partecip\u00f2 alla Marcia su Roma, guidando l'avanguardia della Colonna Igliori-Fara\nNel 1924 venne eletto deputato alla Camera del Regno (XXVII legislatura) per la circoscrizione Lazio-Umbria. Confermato nel 1929 (XXVIII) e 1934 (XXIX).\nDurante gli anni del regime fascista ebbe molti incarichi politico-amministrativi. Tra i principali, fu presidente dell\u2019\"Ospedale oftalmico per i poveri\" della Provincia di Roma (1927-1929), presidente della \"Federazione degli Enti autarchici\" della Provincia di Rieti (1927-1929), commissario governativo dell\u2019\"Associazione nazionale famiglie dei caduti in guerra\" (1926-1934), membro del consiglio di amministrazione dell'Istituto Luce (1930-1935), commissario straordinario della Cassa di risparmio di Rieti (1936-1940), membro del \"Consiglio nazionale dell'educazione, delle scienze e delle arti\" presso il \"Ministero dell'educazione nazionale\" (1939-1943), di cui presiedette la sezione per l'istruzione media tecnica e artistica.\nAnche nel settore agrario ricopr\u00ec cariche direttive o consultive: fu presidente della sezione agricolo-forestale del \"Consiglio provinciale dell'economia di Rieti\" (1927-1943), promotore e primo presidente del \"Consorzio d'irrigazione della media valle del Tevere\" (1928-1944), presidente della \"Cattedra ambulante di agricoltura di Rieti\" (1929-1937), membro della \"Commissione per lo studio della Carta della mezzadria italiana\" presso la \"Confederazione nazionale sindacati fascisti dell'agricoltura\" (1931).\nA Magliano Sabina e' ancora vivo tra gli agricoltori il ricordo dei soprusi subiti, le banstonature e le frustate pubbliche o nel latifondo nei piani della valle del Tevere, le purghe con l'olio di ricino intorno alla fontana nell'odierna piazza Garibaldi. \nGli anni all'Opera Nazionale Combattenti e le bonifiche.\nIl 15 settembre 1929 venne nominato, alle dimissioni del Presidente uscente Angelo Manaresi, commissario del governo per l'Opera Nazionale Combattenti. L'Opera era stata costituita nel 1917 con lo scopo di aiutare i reduci combattenti della prima guerra mondiale verso il reinserimento nel mondo del lavoro e nella societ\u00e0 civile tramite agevolazioni per mutui creditizi, per assicurazioni, e anche nella distribuzione di terre da bonificare e da coltivare. Tuttavia fino a quel momento l'attivit\u00e0 dell'ente era stata molto scarsa se non nulla, a causa della disorganizzazione amministrativa e della mancanza di efficienza e volont\u00e0 d'azione unitaria. La situazione dell'Opera in quel periodo era tale che divenne opinione diffusa l'imminenza della sua liquidazione.\nSotto la guida di Valentino Orsolini Cencelli, grazie ai poteri straordinari concessigli dal Capo del Governo Benito Mussolini, l'Opera fu riportata all'efficienza amministrativa e ricondotta allo scopo per il quale era stata fondata, ovvero la valorizzazione, tramite una pratica agricola corretta, delle terre incolte e la bonifica delle vaste regioni paludose che ancora caratterizzavano il panorama italiano. In tale contesto l'ONC divenne strumento di primo piano della politica di ruralizzazione avviata dal regime.\nNegli anni fra il 1929 al 1935 Cencelli diresse la bonifica integrale in vaste zone agricole d'Italia, dalle Puglie al Veneto, alla Toscana, per un complesso di 450.000 ettari. Nei sei anni della sua guida, l'ONC costitu\u00ec 41 aziende agrarie e 35 comprensori di bonifiche sparsi in tutta la penisola.\nL'impresa pi\u00f9 rilevante resta naturalmente la bonifica delle paludi pontine, sia per la grandiosit\u00e0 della concezione, sia per la rapidit\u00e0 con cui venne condotta. L'opera ebbe una vasta eco sull'opinione pubblica, sia italiana che internazionale, divenendo uno dei maggiori successi politici di Mussolini, quale prova tangibile della capacit\u00e0 realizzatrice del regime.\nOvviamente il costo di tale successo fu molto alto ed ottenuto al prezzo di grandi sofferenze da parte dei coloni, soprattutto veneti, posti di fronte ai difficili problemi di insediamento in una terra sconosciuta, all'interazione con le popolazioni preesistenti ed alla durissima gestione amministrativa da parte dell'O.N.C..\nL'epopea delle Paludi Pontine.\nValentino Orsolini Cencelli racconta nelle sue memorie che nei giorni successivi al Natale del 1930, riordinando alcune carte di famiglia, gli venne fra le mani un atto riguardante la tenuta paterna di \"Isola Bella\", posta lungo la Cisterna-Nettuno al confine della palude pontina. La bonifica di quelle paludi avrebbe potuto dare lavoro a grandi masse di operai, e creare condizioni di vita stabile a qualche migliaio di famiglie. Il 27 dicembre 1930 si rec\u00f2 nella zona per rendersi conto personalmente della situazione. Con l'aiuto delle carte dell'Istituto Geografico Militare, che annot\u00f2 all'esito del sopralluogo, elabor\u00f2 un piano di colonizzazione di massima che perfezion\u00f2 poi con la collaborazione di Ugo Todaro, capo del Servizio Bonifiche dell'ONC e del senatore Natale Prampolini, esperto di bonifiche.\nIl progetto fu approvato da Mussolini nel febbraio 1931 e nel dicembre successivo i lavori poterono iniziare sotto la sua direzione.\nIl 5 aprile del 1932 per la prima volta Mussolini visit\u00f2 i lavori. Sul terrazzo di un vecchio edificio del Quadrato, centro logistico delle operazioni di bonifica, Orsolini Cencelli gli espose la necessit\u00e0 della creazione di un borgo cittadino, da erigersi a Comune, al quale avrebbe dato il nome di \"Littoria\". La costruzione di una citt\u00e0 si era resa necessaria per garantire alcuni fondamentali servizi pubblici alle famiglie contadine trasferite dalle regioni settentrionali d'Italia nell'agro pontino.\nIl 30 giugno 1932 Valentino Orsolini Cencelli pose la prima pietra della citt\u00e0 di Littoria.. Mussolini, probabilmente indispettito per il protagonismo del Commissario e per non aver gestito la questione della fondazione di una citt\u00e0 in un momento di insistente politica ruralizzatrice, non partecip\u00f2 alla cerimonia ed ordin\u00f2 ai giornali di tacere la notizia. Nonostante il silenzio della stampa italiana, l'evento ebbe grande eco nell'opinione pubblica internazionale.\nIl 18 dicembre 1932, stavolta con il consueto apparato comunicativo e propagandistico, Mussolini inaugur\u00f2 Littoria annunciando la creazione di un piccolo sistema di \"citt\u00e0 nuove\" in Agro pontino: Sabaudia fu inaugurata il 15 aprile 1934 da Vittorio Emanuele III e Pontinia il 28 ottobre 1935. Nel dicembre 1934 fu creata anche la nuova Provincia di Littoria. Valentino Cencelli fu anche il primo podest\u00e0 di Littoria (1932-1933) e di Sabaudia (1933-1935).\nNel marzo del 1935, in modo apparentemente inaspettato, Mussolini rimosse Cencelli nominando al suo posto Araldo di Crollalanza, fino ad allora ministro dei lavori pubblici, che tenne poi l'ONC fino alla caduta del regime. Sui motivi del \"cambio della guardia\" i pareri degli storici sono discordi: concorsero certamente diversi fattori tra i quali la necessit\u00e0 di entrare in una nuova fase con una direzione pi\u00f9 politica dell'ONC, vista anche la personalit\u00e0 \"di garanzia\" per gli agrari trovata in Crollalanza, ma anche l'endemica lotta intestina tra gerarchi fascisti ed infine alcune lamentele verso il carattere integerrimo ma ostico del Cencelli.\nDal marzo del 1935 in poi non ricevette pi\u00f9 alcun incarico governativo, pur essendo confermato deputato al parlamento nel 1939, sotto la nuova denominazione di consigliere nazionale della Camera dei Fasci e delle Corporazioni.\nL'arresto a opera dei repubblichini.\nDopo l'8 settembre 1943, venne arrestato dai fascisti repubblicani. L'accusa era quella di aver appoggiato il governo Badoglio e di avere costituito nella provincia di Rieti nuclei di forze d'ordine dalle quali il Partito era stato programmaticamente escluso. Venne imprigionato prima nel carcere di Regina Coeli (dal 29 ottobre al 2 novembre 1943), poi al San Gregorio al Celio (dal 23 novembre al 4 dicembre 1943).\nNell'aprile del '44, ricercato ancora una volta dai repubblicani, si rifugi\u00f2 nella casa madre dei Gesuiti fino all'arrivo degli Alleati e l'8 luglio 1944 fu arrestato dalla polizia militare americana e imprigionato nuovamente nel carcere di Regina Coeli. Da l\u00ec, il 12 luglio venne trasferito al campo d'internamento alleato di Padula. Nel settembre del 1944, verr\u00e0 processato e condannato a morte in contumacia dal Tribunale provinciale straordinario di Genova della Repubblica di Sal\u00f2.\nContemporaneamente il 13 agosto 1944, alla Procura del Regno d'Italia presso il Tribunale di Rieti, inizi\u00f2, in contumacia, un procedimento penale nei suoi confronti. Venne accusato di aver costituito in Sabina, negli anni 1921-1922, squadre fasciste colpevoli di vari atti di violenza ai quali egli stesso avrebbe preso parte, e di avere costituito, successivamente all'8 settembre '43, un corpo armato alle dipendenze dei tedeschi.\nIl dopoguerra.\nFinita la guerra, il 23 luglio 1945, dopo un anno d'internamento, venne trasferito dal campo di Padula al carcere giudiziario di Rieti. Il 12 novembre 1946 benefici\u00f2 dell'amnistia per i fatti del 1921-22 e venne assolto per quelli del '43. Nel 1949 fu chiusa senza conseguenze anche la pratica di indagine per profitto di regime.\nNel 1963 si candid\u00f2 senza successo al Senato nelle file del Movimento Sociale Italiano a Latina. Dal dopoguerra in poi non assunse altri impegni nella politica attiva ma svolse diversi incarichi legati alle sue competenze nel settore agricolo: fu vicepresidente dell'\"Associazione Produttori Tabacchi Italiani\", vicepresidente della Confagricoltura, presidente dell\"'Ente Nazionale Addestramento e Perfezionamento del Personale Agricolo\" e consigliere del \"Consorzio della Media Valle del Tevere\".\nMor\u00ec nella sua casa di Roma il 22 maggio 1971\nL'Archivio personale.\nValentino Orsolini Cencelli ebbe sempre grande cura delle sue carte. Dal 1924 al 1938, negli anni delle sue massime responsabilit\u00e0, ebbe un segretario personale, Giuseppe Castelli, cui si deve l'organizzazione della corrispondenza (circa 5.000 lettere) e la tenuta delle carte dell\"'Opera Nazionale Combattenti\". Nel secondo dopoguerra Valentino Cencelli sistem\u00f2 in pi\u00f9 riprese i fascicoli dell'archivio. Dopo la sua morte l'archivio fu conservato nel palazzo di famiglia a Magliano Sabina.\nNel 1997 la famiglia ha incaricato l'archivista Leonardo Musci di procedere a una schedatura e a un riordinamento complessivo delle carte. Il suo carteggio integrale \u00e8 consultabile all'Archivio Centrale dello Stato di Roma, dove il fondo \u00e8 stato depositato nel 2003 per volont\u00e0 della famiglia."}
{"id": "2814191", "revid": "92723", "url": "https://it.wikipedia.org/wiki?curid=2814191", "title": "Sci di fondo agli XI Giochi olimpici invernali", "text": "Nello sci di fondo agli XI Giochi olimpici invernali furono disputate sette gare, quattro maschili e tre femminili. Le medaglie assegnate furono ritenute valide anche ai fini dei Campionati mondiali di sci nordico 1972."}
{"id": "2814195", "revid": "767487", "url": "https://it.wikipedia.org/wiki?curid=2814195", "title": "Zarrin Shahr", "text": "Zarr\u012bn Shahr (farsi \u0632\u0631\u06cc\u0646\u200c\u0634\u0647\u0631), conosciuta fino al 1970 come Riz-e Lanjan, \u00e8 il capoluogo dello shahrest\u0101n di Lenjan, circoscrizione Centrale, nella Provincia di Esfahan. Aveva, nel 2006, una popolazione di 55.984 abitanti. Si trova nella fertile pianura del fiume Zayandeh non lontano dai monti Zagros"}
{"id": "2814199", "revid": "1677399", "url": "https://it.wikipedia.org/wiki?curid=2814199", "title": "Campionato francese di tennis 1923", "text": "Il Campionato francese di tennis 1923 (conosciuto oggi come Open di Francia o Roland Garros) \u00e8 stato la 28\u00aa edizione del Campionato francese di tennis,\nriservato ai tennisti francesi o residenti in Francia. Si \u00e8 svolto sui campi in terra rossa del \"Racing Club de France\" di Parigi in Francia. Il singolare maschile \u00e8 stato vinto da Fran\u00e7ois Blanchy, che si \u00e8 imposto su Max D\u00e9cugis in quattro set col punteggio di 1-6, 6-2, 6-0, 6-2. Il singolare femminile \u00e8 stato vinto da Suzanne Lenglen, che ha battuto in due set Germaine Golding. Nel doppio maschile si sono imposti Fran\u00e7ois Blanchy e Jean Samazeuilh. Nel doppio femminile hanno trionfato Suzanne Lenglen e Julie Vlasto. Nel doppio misto la vittoria \u00e8 andata a Suzanne Lenglen in coppia con Jacques Brugnon.\nSeniors.\nSingolare maschile.\n Fran\u00e7ois Blanchy ha battuto in finale Max D\u00e9cugis 1-6, 6-2, 6-0, 6-2\nSingolare femminile.\n Suzanne Lenglen ha battuto in finale Germaine Golding 6-1, 6-4\nDoppio maschile.\n Fran\u00e7ois Blanchy / Jean Samazeuilh\nDoppio femminile.\n Suzanne Lenglen / Julie Vlasto hanno battuto in finale Helene Contostavlos / Speranza Wyns 6\u20131, 6\u20130\nDoppio misto.\n Suzanne Lenglen / Jacques Brugnon hanno battuto in finale Yvonne Bourgeois / Henri Cochet 6\u20131, 7\u20135"}
{"id": "2814208", "revid": "1677399", "url": "https://it.wikipedia.org/wiki?curid=2814208", "title": "Campionato francese di tennis 1922", "text": "Il Campionato francese di tennis 1922 (conosciuto oggi come Open di Francia o Roland Garros) \u00e8 stato la 27\u00aa edizione del Campionato francese di tennis,\nriservato ai tennisti francesi o residenti in Francia. Si \u00e8 svolto su campi in terra rossa a Parigi in Francia. Il singolare maschile \u00e8 stato vinto daHenri Cochet, che si \u00e8 imposto su Jean Samazeuilh in tre set col punteggio di 8-6, 6-3, 7-5. Il singolare femminile \u00e8 stato vinto da Suzanne Lenglen, che ha battuto in due set Germaine Golding. Nel doppio maschile si sono imposti Jacques Brugnon e Marcel Dupont. Nel doppio femminile hanno trionfato Suzanne Lenglen e Geramine Pigueron. Nel doppio misto la vittoria \u00e8 andata a Suzanne Lenglen in coppia con Jacques Brugnon.\nSeniors.\nSingolare maschile.\n Henri Cochet ha battuto in finale Jean Samazeuilh, 8-6, 6-3, 7-5\nSingolare femminile.\n Suzanne Lenglen ha battuto in finale Germaine Golding, 6-4, 6-0\nDoppio maschile.\n Jacques Brugnon / Marcel Dupont\nDoppio femminile.\n Suzanne Lenglen / Geramine Pigueron hanno battuto in finale Marie Conquet / Marie Danet 6\u20133, 6\u20131\nDoppio misto.\n Suzanne Lenglen / Jacques Brugnon hanno battuto in finale Germaine Golding / Jean Borotra 6\u20130, 6\u20130"}
{"id": "2814210", "revid": "126257", "url": "https://it.wikipedia.org/wiki?curid=2814210", "title": "Cristo crocifisso (Cosm\u00e8 Tura)", "text": "Cristo crocifisso \u00e8 un dipinto tempera su tavola (22x17 cm) di Cosm\u00e8 Tura, databile al 1474 circa e conservato nella Pinacoteca di Brera a Milano.\nStoria.\nL'opera \u00e8 documentata dal 1851, quando nell'inventario della collezione Barbi Cinti di Ferrara \u00e8 messa in relazione con il \"San Girolamo penitente\" della National Gallery di Londra, gi\u00e0 nella collezione Constabili. Nel 1903 si trovava presso l'antiquario veneziano Giuseppe Guetta, dove venne acquistato quell'anno dalla pinacoteca milanese su suggerimento di Adolfo Venturi.\nDescrizione e stile.\nL'opera mostra un piccolo crocifisso fortemente espressivo e chiaroscurato, secondo lo stile tipico del caposcuola ferrarese. A sinistra si nota una conformazione rocciosa, che conferma i sospetti che la tavola si stata tagliata via da un dipinto di dimensioni maggiori, la tavola londinese appunto. Nel \"San Girolamo\" \u00e8 anche presente un francescano nella posizione di san Francesco mentre riceve le stimmate: il cui culto dei due santi nel Quattrocento era strettamente legato. Il Crocifisso \u00e8 quindi l'oggetto della visione estatica dei due santi."}
{"id": "2814212", "revid": "1543377", "url": "https://it.wikipedia.org/wiki?curid=2814212", "title": "Nefoanalisi", "text": "La nefoanalisi \u00e8 l'analisi dei tipi e della quantit\u00e0 di nubi e di precipitazioni espressa tramite una rappresentazione grafica."}
{"id": "2814215", "revid": "138642", "url": "https://it.wikipedia.org/wiki?curid=2814215", "title": "UEFA Champions League 2009-2010 (Fase ad eliminazione diretta)", "text": ""}
{"id": "2814218", "revid": "125803333", "url": "https://it.wikipedia.org/wiki?curid=2814218", "title": "Antonio Targioni Tozzetti", "text": "Biografia.\nFiglio di Ottaviano Targioni Tozzetti e nipote di Giovanni, prosegue la carriera familiare di medico e botanico, che sar\u00e0 ancora seguita dal nipote Adolfo, figlio di suo fratello Giovanni.\nNel 1804 si iscrive all'Universit\u00e0 di Pisa, dove si laurea tre anni pi\u00f9 tardi. Nel 1811, dopo aver fatto pratica all'Ospedale di Santa Maria Nuova, diviene docente della Cattedra di Chimica presso il Conservatorio di Arti e Mestieri di Firenze, alle cui lezioni assiste anche Antonio Meucci.\nI suoi interessi spaziano nei diversi campi scientific e nel 1815 coglie l'occasione di una visita fiorentina di Humprey Davy, chimico ingliese conosciuto al tempo, per tradurre il lavoro dedicato agli \"elementi di chimica\": \"Elements of agricultural chemistry.\"\nAffianca il padre nel lavoro di medico fiscale e subentra a lui nel 1824, e nel 1829 \u00e8 direttore del Giardino dei Semplici, l'attuale Orto Botanico del Museo di Storia Naturale dell'Universit\u00e0 di Firenze e sempre nello stesso anno prende l'incarico, che fu del padre, di professore di botanica e materia medica all'Arcispedale di Santa Maria Nuova. Di questa esperienza restano le sue lezioni in forma manoscritta, che, con altri documenti, formano una raccolta conservata alla Biblioteca Nazionale Centrale di Firenze. \nSi sposa nel 1821 con Francesca Ronchivecchi (Fanny), anima del salotto letterario fiorentino, presso la loro abitazione in Via Ghibellina, pi\u00f9 frequentato da intellettuali e artisti del tempo, personalit\u00e0 di spicco cui si ispir\u00f2 Giacomo Leopardi per il Ciclo di Aspasia. Con lei ebbe quattro figlie Enrichetta (nata e morta nel 1822), Giulia (1824-1891), Teresa (1826-1880) e Adele (morta nel 1900).\nBibliotecario dell'Accademia della Crusca dal 1845 al 1848 e Accademico della Crusca, collabora alla realizzazione di voci scientifiche del \"Vocabolari;\" \u00e8 inoltre membro dell'Accademia dei Georgofili, nonch\u00e9 socio corrispondente dell'Accademia delle Scienze di Torino.\nPartecipa attivamente a diversi Congressi degli Scienziati italiani: alla Terza Riunione a Firenze (1841) dove presenta la sua opera \"Catalogo delle piante coltivate nell\u2019orto botanico-agrario di Firenze\", e con l'accompagnamento del nipote Adolfo Targioni Tozzetti alla Quinta Riunione di Lucca (1843) e alla Settima a Napoli (1845).\nLe conoscenze apprese in vari settori delle scienze, dalla medicina alla chimica, dalla botanica alla agronomia lo portano a cimentarsi in diversi ambiti, non solo speculativi ma anche pratici, cos\u00ec da ottenere riconoscimenti ed onorificenze per l'apporto allo sviluppo delle attivit\u00e0 artigianali e industriali da parte del Granduca Leopoldo II di Toscana nel 1853, con la Decorazione del merito industriale di prima classe dell\u2019Ordine Industriale e, nel 1855 con la croce del merito civile (o di S. Giuseppe).\nNell'ambito degli studi pratici e applicati sono da ricordare anche le sue analisi delle varie sorgenti termali e minerali esistenti in Toscana che ne misero in luce i particolari pregi: nel 1830 analizza per la prima volta le acque termali di Castrocaro, ma le sue indagini si estendono a varie altre acque, compreso ad esempio quelle di Rapolano Terme e di Chianciano Terme.\nDurante l'epidemia di colera del 1855 a Firenze in virt\u00f9 delle sue competenze Targioni Tozzetti viene chiamato a far parte della deputazione Sanitaria: ultimo incarico pubblico poich\u00e9 la morte sopraggiunge nel 1856. Viene sepolto nella Basilica di Santa Croce, dove gi\u00e0 erano stati tumulati il padre Ottaviano e il nonno Giovanni.\nArchivio e Biblioteca.\nIl fondo archivistico e documentario della famiglia Targioni Tozzetti, collocato presso l'abitazione di Via Ghibellina \u00e8 poi confliuito in diverse istituzioni cittadine: una parte \u00e8 conservata presso la sede del Polo Scientifico della Biblioteca di scienze dell'Universit\u00e0 di Firenze (dove \u00e8 confluita la biblioteca di Biologia animale dalla storica sede presso La Specola in via Romana), in cui si trovano parte delle carte di Antonio, pervenute tramite il lascito del nipote Adolfo Targioni Tozzetti.\nPresso la Biblioteca Nazionale centrale di Firenze, sono conservati altri documenti di Antonio nel Fondo Palatino \"Mss. Targioni Tozzetti\", 242-363, e altri ancora si trovano all'Archivio Storico dell\u2019Accademia dei Georgofili di Firenze. \nInoltre parte delle carte personali sono conservate presso l\u2019Archivio di Stato di Firenze, tra le \"Carte Tabarrini\": una delle quattro figlie avute dal matrimonio con Fanny, Adele, era infatti moglie di Marco Tabarrini."}
{"id": "2814220", "revid": "1087849", "url": "https://it.wikipedia.org/wiki?curid=2814220", "title": "Torca", "text": "Torca \u00e8 una frazione del comune di Massa Lubrense, in citt\u00e0 metropolitana di Napoli.\nPiccolo paese della Penisola Sorrentina che guarda la Costa Amalfitana, Torca \u00e8 situata sul golfo di Salerno, di fronte alle mitiche isolette de Li Galli. Ha alle sue spalle la pineta delle Tore di Sorrento. Il suo territorio si estende per la maggior parte nel comune di Massa Lubrense e in minor parte in quello di Sorrento. A Torca la strada rotabile finisce ed iniziano i numerosi sentieri che conducono a particolari vedute paesaggistiche.\nStoria.\nTorca era parte del territorio di Sorrento fino al XIV secolo, in seguito venne inglobata dalla nuova citt\u00e0 di Massa Lubrense, condividendone tutte le successive vicende storiche fino ai nostri giorni, salvo un incerto periodo di autonomia vissuto nel XVIII secolo. Se fosse confermata l'ipotesi della presenza sulla marina di Torca (meglio conosciuta come fiordo di Crapolla) di un famoso tempio greco dedicato ad Apollo, sarebbe anche chiarito il mistero che avvolge il toponimo \"Torca\". Si suppone, infatti, che da Sorrento partissero delle processioni (Theorie) composte da ambasciate provenienti dalla Grecia che percorrendo la \"Theorica Via\" andassero a rendere omaggio al detto Tempio. Il nome Torca in questo caso deriverebbe proprio da \"Theorica\" Via. Di certo il luogo della marina fu colonizzato dagli antichi romani visto che ancora oggi sono visibili resti di ville e colonne di epoca augustea.\n\u00c8 dall'anno 1100 circa che si hanno notizie di una bellissima e ricchissima abbazia costruita sui resti del presunto tempio di Apollo e retta dai frati Benedettini Neri. Col passare del tempo, per\u00f2, divenendo le coste insicure a causa delle scorrerie dei pirati, i pescatori che l\u00ec vivevano, dovettero trasferirsi in collina per una maggiore sicurezza. La stessa abbazia venne pi\u00f9 volte depredata, tanto che gi\u00e0 verso l'anno 1500 versava in uno stato pietoso. Sulla collina vivevano gi\u00e0 dei coloni insediati dai monaci. Coloni e pescatori appartenevano con molta probabilit\u00e0 ad una stessa grande famiglia visto che quasi tutti gli abitanti del tempo si chiamavano \"D'Aveta\". Cos\u00ec inizi\u00f2 a formarsi il primo nucleo del villaggio di Torca.\nIl 13 giugno del 1558 ci fu il pi\u00f9 disastroso saccheggio dei pirati. Essi distrussero buona parte della penisola sorrentina, ammazzarono cittadini inermi, violentarono donne e rapirono solo a Torca 103 persone pari quasi al 40% dei suoi abitanti. Dopo questo episodio inizi\u00f2 la costruzione di una Torre di difesa.\nAll'inizio del XVII secolo a causa di una forte tassazione imposta dal capoluogo Massa Lubrense, e per altri problemi riguardanti alcune terre demaniali, inizi\u00f2 una lite tra i Torchesi e gli amministratori comunali che port\u00f2 alla richiesta di separazione di Torca il 17 ottobre 1625. Un altro tentativo di separazione venne fatto anche nel XVIII secolo, e pare abbia effettivamente condotto all'autonomia comunale seppure per pochi anni.\nFin dal 1799 con l'arrivo della ventata liberale francese diverse famiglie abbracciarono questa nuova idea. Frustrate successivamente dalla restaurazione Borbonica esse si unirono alla Carboneria preparando i moti del 1820 e del 1848.\nCon l'unit\u00e0 d'Italia il benessere che c'era stato in passato lasci\u00f2 il posto ad una crisi economica e sociale, dando inizio al fenomeno dell'emigrazione che si protrasse con andamento incostante fino alla met\u00e0 del XX secolo.\nMonumenti e luoghi d'interesse.\nN.B. In grassetto luoghi accessibili solo a piedi e con grande difficolt\u00e0. L'Abbazia e il fiordo di Crapolla si possono raggiungere anche con barche.\nIn corsivo luoghi estremamente difficili da raggiungere (quasi impossibili) per mancanza di un chiaro sentiero e per la pericolosit\u00e0 del territorio."}
{"id": "2814231", "revid": "287204", "url": "https://it.wikipedia.org/wiki?curid=2814231", "title": "26842 Hefele", "text": "26842 Hefele \u00e8 un asteroide della fascia principale. Scoperto nel 1991, presenta un'orbita caratterizzata da un semiasse maggiore pari a 3,0693869\u00a0UA e da un'eccentricit\u00e0 di 0,1742151, inclinata di 6,28060\u00b0 rispetto all'eclittica."}
{"id": "2814235", "revid": "1677399", "url": "https://it.wikipedia.org/wiki?curid=2814235", "title": "Campionato francese di tennis 1921", "text": "Il Campionato francese di tennis 1921 (conosciuto oggi come Open di Francia o Roland Garros) \u00e8 stato la 26\u00aa edizione del Campionato francese di tennis,\nriservato ai tennisti francesi o residenti in Francia. Si \u00e8 svolto sui campi in terra rossa del \"Racing Club de France\" di Parigi in Francia. Il singolare maschile \u00e8 stato vinto da Jean Samazeuilh, che si \u00e8 imposto su Andr\u00e9 Gobert in quattro set col punteggio di 8-6, 6-3, 7-5. Il singolare femminile \u00e8 stato vinto da Suzanne Lenglen, che ha battutoGermaine Golding. Nel doppio maschile si sono imposti Andr\u00e9 Gobert e William Laurentz. Nel doppio femminile hanno trionfato Suzanne Lenglen e Geramine Pigueron. Nel doppio misto la vittoria \u00e8 andata a Suzanne Lenglen in coppia con Jacques Brugnon.\nSeniors.\nSingolare maschile.\n Jean Samazeuilh ha battuto in finale Andr\u00e9 Gobert, 6-3, 6-3, 2-6, 7-5\nSingolare femminile.\n Suzanne Lenglen ha battuto in finale Germaine Golding per walkower\nDoppio maschile.\n Andr\u00e9 Gobert / William Laurentz\nDoppio femminile.\n Suzanne Lenglen / Geramine Pigueron hanno battuto in finale Marguerite Billout / Suzanne Deve 6\u20132, 6\u20131\nDoppio misto.\n Suzanne Lenglen / Jacques Brugnon hanno battuto in finale Marguerite Billout / Max D\u00e9cugis 6\u20134, 6\u20131"}
{"id": "2814237", "revid": "430604", "url": "https://it.wikipedia.org/wiki?curid=2814237", "title": "Cecita", "text": ""}
{"id": "2814241", "revid": "307923", "url": "https://it.wikipedia.org/wiki?curid=2814241", "title": "Ampollino", "text": ""}
{"id": "2814242", "revid": "111685665", "url": "https://it.wikipedia.org/wiki?curid=2814242", "title": "Paolo Orsi Mangelli", "text": "Biografia.\nPaolo Orsi Mangelli, appartenente ad una famiglia forlivese di antica nobilt\u00e0, appunto gli Orsi Mangelli, \u00e8 stato un imprenditore attivo ed innovatore in svariati campi.\nSi \u00e8 segnalato dapprima per le attivit\u00e0 agricole: produzione di frutta con metodi moderni, insegnati anche ai piccoli coltivatori; introduzione in Romagna della coltura del tabacco; avviamento di una moderna industria casearia. Poi ha fondato:\nNel 1929, fond\u00f2, a Forl\u00ec, con capitali in parte stranieri, la Sidac, la prima ditta italiana per la produzione di cellophane.\nAppassionato di cavalli, fond\u00f2 la scuderia Orsi Mangelli, universalmente nota per le vittorie conseguite dai suoi campioni.\nNel 1942, lavor\u00f2 alla stesura della cosiddetta \u201cLegge Mangelli\u201d (24 marzo 1942) che riservava all'UNIRE \u00abla facolt\u00e0 di esercitare totalizzatori e scommesse al libro per le corse dei cavalli\u00bb."}
{"id": "2814243", "revid": "1543377", "url": "https://it.wikipedia.org/wiki?curid=2814243", "title": "Edizioni estere di Dr. House - Medical Division", "text": "Nel 2008 la serie televisiva statunitense Dr. House - Medical Division contava la distribuzione nel mondo di 66 edizioni estere della serie, tra le quali l'Italia. Di seguito sono indicati i paesi delle edizioni estere con i relativi titoli stranieri della serie, le emittenti televisive di trasmissione, l'anno di lancio della serie ed altro.\nGiappone.\nLa versione doppiata \u00e8 stata trasmessa solo a partire dal 2 luglio 2008; le voci di Kutner, Taub e Tredici non sono state doppiate.\nItalia.\nIn Italia la prima stagione venne trasmessa da Italia 1 il venerd\u00ec alle 21:05 dal 1\u00ba luglio al 2 settembre 2005, lungo tutta l'estate. Dal 7 settembre 2005 la serie si \u00e8 spostata al mercoled\u00ec, sempre alle 21:05, con gli ultimi sei episodi della stagione fino al 21 settembre 2005.\nLa seconda stagione, che avrebbe dovuto essere trasmessa da Italia 1 in prima serata dal 21 aprile 2006, \u00e8 stata posticipata al 3 settembre 2006 occupando la prima serata della domenica con un doppio episodio. Dal 27 settembre al 22 novembre 2006 la serie viene spostata al mercoled\u00ec per fare posto a \"The O.C.\" (che in seguito verr\u00e0 cancellato a causa del basso ascolto ottenuto e verr\u00e0 rimpiazzato con \"\"), dopo il successo domenicale che ha portato \"Dr. House\" all'inserimento nella \"top ten\" delle serie televisive statunitensi pi\u00f9 viste in Italia.\nI primi nove episodi della terza stagione sono stati trasmessi su Italia 1 dal 19 gennaio al 9 marzo 2007; in seguito la serie \u00e8 stata sospesa, riprendendo il 12 settembre 2007 con un solo episodio settimanale su Italia 1. Tuttavia, a partire dal 17 ottobre, la serie viene spostata su Canale 5 sempre al mercoled\u00ec, con due episodi settimanali, concludendo il 14 novembre 2007.\nI primi dodici episodi della quarta stagione sono stati trasmessi in prima visione dal 19 gennaio al 12 marzo 2008 sul canale a pagamento Joi, della piattaforma Mediaset Premium. La trasmissione in chiaro \u00e8 avvenuta su Canale 5 a partire dal 2 marzo 2008.\nLa quinta stagione \u00e8 stata trasmessa su Canale 5 a dal 18 gennaio al 1\u00ba marzo 2009 fino al dodicesimo episodio. I restanti episodi sono stati trasmessi su Joi dall'11 giugno al 16 luglio 2009 e in chiaro a partire dal 1\u00ba ottobre 2009 con due episodi per serata ogni gioved\u00ec.\nLa sesta stagione \u00e8 trasmessa su Italia 1 a partire dal 10 gennaio 2010 con la prima di stagione doppia intitolata \"Piegato\", con un episodio settimanale.\nNella versione italiana, l'acronimo \"M.D.\" \u00e8 stato attribuito al termine inglese \"Medical Division\", divisione medica, che \u00e8 stato probabilmente preferito dai traduttori della serie; infatti, trattandosi di un ospedale, ogni reparto costituisce una divisione medica. In realt\u00e0, l'acronimo \"M.D.\" indica il termine latino \"medicinae doctor\", od in inglese \"medical doctor\", che di fatto \u00e8 il titolo accademico dei dottori in medicina.\nIl quinto episodio della prima stagione \"Sul filo dell'errore\" ha subito una censura nella prima messa in onda sulla rete Mediaset Italia 1.\nNell'episodio la paziente \u00e8 una suora che soffre di reazioni allergiche e di allucinazioni mistiche.\nSono stati censurati una frase ed un dialogo, entrambi riguardanti la religione:\nIl suddetto episodio \u00e8 presente integralmente nel cofanetto DVD e venne trasmesso senza censure nella messa in onda successiva da parte di SKY, cos\u00ec come nella replica della stagione da parte di Italia 1 nel dicembre 2006.\nInoltre, la traduzione letterale del titolo originale \"House vs. God\" del diciannovesimo episodio della seconda stagione \u00e8 \"House contro Dio\", nella versione italiana esso \u00e8 stato invece tradotto con il pi\u00f9 cristianamente leggero \"House e Dio\".\nL'edizione italiana \u00e8 curata da Ludovica Bonanome per Mediaset. Il doppiaggio \u00e8 stato eseguito da Video Sound Service.\nUcraina.\nIl doppiaggio ucraino \u00e8 stato inizialmente molto contestato, per cui la STB nella seconda stagione ha introdotto nuovi doppiatori.\nUngheria.\nLa voce ungherese di Gregory House era inizialmente data dal doppiatore S\u00e1ndor Szak\u00e1csi. Quest'ultimo, tuttavia, mor\u00ec nel marzo del 2007, riuscendo a concludere il doppiaggio di 11 episodi della seconda stagione. L'emittente televisiva decise di utilizzare comunque il suo lavoro incompiuto come tributo: nella prima met\u00e0 della seconda stagione House \u00e8 doppiato da Szak\u00e1csi, mentre nella seconda parte \u00e8 doppiato da J\u00e1nos Kulka. Il break pubblicitario fu inserito proprio nel momento dello stacco del doppiaggio, in mezzo ad una scena."}
{"id": "2814245", "revid": "1677399", "url": "https://it.wikipedia.org/wiki?curid=2814245", "title": "Campionato francese di tennis 1920", "text": "Il Campionato francese di tennis 1920 (conosciuto oggi come Open di Francia o Roland Garros) \u00e8 stato la 25\u00aa edizione del Campionato francese di tennis, riservato ai tennisti francesi o residenti in Francia. Si \u00e8 svolto sui campi in terra rossa del \"Racing Club de France\" di Parigi in Francia. Il singolare maschile \u00e8 stato vinto da Andr\u00e9 Gobert, che si \u00e8 imposto su Max D\u00e9cugis in quattro set col punteggio di 6-3, 6-3, 2-6, 7-5. Il singolare femminile \u00e8 stato vinto da Suzanne Lenglen, che ha battuto in due set Marguerite Broquedis. Nel doppio maschile si sono imposti Max D\u00e9cugis e Maurice Germot. Nel doppio femminile hanno trionfato Suzanne Lenglen e \u00c9lisabeth d'Ayen. Nel doppio misto la vittoria \u00e8 andata a Suzanne Lenglen in coppia con Max D\u00e9cugis.\nSeniors.\nSingolare maschile.\n Andr\u00e9 Gobert ha battuto in finale Max D\u00e9cugis, 6-3, 6-3, 2-6, 7-5\nSingolare femminile.\n Suzanne Lenglen ha battuto in finale Marguerite Broquedis, 6-1, 7-5\nDoppio maschile.\n Max D\u00e9cugis / Maurice Germot\nDoppio femminile.\n Suzanne Lenglen / \u00c9lisabeth d'Ayen hanno battuto in finale Germaine Golding / Jeanne Vaussard 6\u20131, 6\u20131\nDoppio misto.\n Suzanne Lenglen / Max D\u00e9cugis hanno battuto in finale Marie Conquet / Marcel Dupont 6\u20130, 6\u20133"}
{"id": "2814253", "revid": "1677399", "url": "https://it.wikipedia.org/wiki?curid=2814253", "title": "Campionato francese di tennis 1914", "text": "Il Campionato francese di tennis 1914 (conosciuto oggi come Open di Francia o Roland Garros) \u00e8 stato la 24\u00aa edizione del Campionato francese di tennis,\nriservato ai tennisti francesi o residenti in Francia. Si \u00e8 svolto sui campi in terra battuta del \"Racing Club de France\" (Croix-Catelan) di Parigi in Francia. Il singolare maschile \u00e8 stato vinto da Max D\u00e9cugis, che si \u00e8 imposto su Jean Samazeuilh in quattro set col punteggio di 6-3, 6-3, 2-6, 7-5. Il singolare femminile \u00e8 stato vinto da Marguerite Broquedis, che ha battuto in tre set la connazionale Suzanne Lenglen. Nel doppio maschile si sono imposti Max D\u00e9cugis e Maurice Germot. Nel doppio femminile hanno trionfato Suzanne Amblard e Blanche Amblard. Nel doppio misto la vittoria \u00e8 andata a Suzanne Lenglen in coppia con Max D\u00e9cugis.\nSeniors.\nSingolare maschile.\n Max D\u00e9cugis ha battuto in finale Jean Samazeuilh 3-6, 6-1, 6-4, 6-4\nSingolare femminile.\n Marguerite Broquedis ha battuto in finale Suzanne Lenglen 5-7, 6-4, 6-3\nDoppio maschile.\n Max D\u00e9cugis / Maurice Germot hanno battuto in finale William Laurentz / Ludwig von Salm-Hoogstraeten 6-4, 6-4, 4-6, 4-6, 6-4\nDoppio femminile.\n Suzanne Amblard / Blanche Amblard hanno battuto in finale Germaine Golding / Suzanne Lenglen 6-4, 8-6\nDoppio misto.\n Suzanne Lenglen / Max D\u00e9cugis hanno battuto in finale Suzanne Amblard / Maurice Germot 6-4 6-1"}
{"id": "2814258", "revid": "1543377", "url": "https://it.wikipedia.org/wiki?curid=2814258", "title": "Pressure Drop (Toots &amp; the Maytals)", "text": "Pressure Drop \u00e8 una canzone dei Toots &amp; the Maytals, registrata nel 1969, pubblicata nel 1970 e prodotta da Leslie Kong. Appare per la prima volta sui loro album \"Monkey Man\" (pubblicato in Giamaica dalla Beverley's Records) e \"From the Roots\" (pubblicato nel Regno Unito dalla Trojan Records). \"Pressure Drop\" contribu\u00ec a lanciare il gruppo nei paesi esteri, al di fuori della Giamaica, pi\u00f9 precisamente quando la canzone fu inclusa nella colonna sonora di un film del 1973 intitolato \"The Harder They Come\", che rese popolare il reggae in gran parte del mondo. Nel 2004, la rivista \"Rolling Stone\" posizion\u00f2 il brano alla posizione no. 446 nella sua lista delle 500 migliori canzoni di tutti i tempi.\nIl pezzo apparve nelle colonne sonore dei film \"50 volte il primo bacio\" e \"This Is England\", e venne incluso nella stazione radio di K-Jah West del videogioco \"\"."}
{"id": "2814262", "revid": "300067", "url": "https://it.wikipedia.org/wiki?curid=2814262", "title": "Hank Dezonie", "text": ""}
{"id": "2814263", "revid": "1677399", "url": "https://it.wikipedia.org/wiki?curid=2814263", "title": "Campionato francese di tennis 1913", "text": "Il Campionato francese di tennis 1913 (conosciuto oggi come Open di Francia o Roland Garros) \u00e8 stato la 23\u00aa edizione del Campionato francese di tennis,\nriservato ai tennisti francesi o residenti in Francia. Si \u00e8 svolto sui campi in terra battuta del \"Racing Club de France\" (Croix-Catelan) di Parigi in Francia. Il singolare maschile \u00e8 stato vinto da Max D\u00e9cugis, che si \u00e8 imposto su Georges Gault. Il singolare femminile \u00e8 stato vinto da Marguerite Broquedis, che ha battuto Jeanne Matthey. Nel doppio maschile si sono imposti Max D\u00e9cugis e Maurice Germot. Nel doppio femminile hanno trionfato Suzanne Amblard e Blanche Amblard. Nel doppio misto la vittoria \u00e8 andata a Daisy Speranza in coppia con William Laurentz.\nSeniors.\nSingolare maschile.\n Max D\u00e9cugis ha battuto in finale Georges Gault 6-1, 6-3, 6-4\nSingolare femminile.\n Marguerite Broquedis ha battuto in finale Jeanne Matthey 6\u20133, 6\u20133\nDoppio maschile.\n Max D\u00e9cugis / Maurice Germot hanno battuto in finale Albert Canet / William Laurentz 6-4, 2-6, 6-2, 6-8, 6-2\nDoppio femminile.\n Suzanne Amblard / Blanche Amblard hanno battuto in finale Aranyi / Marguerite Broquedis 4-6, 6-2, 6-2\nDoppio misto.\n Daisy Speranza / William Laurentz hanno battuto in finale Elizabeth Ryan / Max D\u00e9cugis"}
{"id": "2814265", "revid": "300067", "url": "https://it.wikipedia.org/wiki?curid=2814265", "title": "Troy Devries", "text": ""}
{"id": "2814268", "revid": "300067", "url": "https://it.wikipedia.org/wiki?curid=2814268", "title": "Ross Derogatis", "text": ""}
{"id": "2814269", "revid": "300067", "url": "https://it.wikipedia.org/wiki?curid=2814269", "title": "Joe Depre", "text": ""}
{"id": "2814270", "revid": "300067", "url": "https://it.wikipedia.org/wiki?curid=2814270", "title": "Nate Delong", "text": ""}
{"id": "2814272", "revid": "300067", "url": "https://it.wikipedia.org/wiki?curid=2814272", "title": "Andrew Declercq", "text": ""}
{"id": "2814274", "revid": "300067", "url": "https://it.wikipedia.org/wiki?curid=2814274", "title": "Dave Debusschere", "text": ""}
{"id": "2814276", "revid": "1677399", "url": "https://it.wikipedia.org/wiki?curid=2814276", "title": "Campionato francese di tennis 1912", "text": "Il Campionato francese di tennis 1912 (conosciuto oggi come Open di Francia o Roland Garros) \u00e8 stato la 22\u00aa edizione del Campionato francese di tennis,\nriservato ai tennisti francesi o residenti in Francia. Si \u00e8 svolto sui campi in terra battuta del \"Racing Club de France\" di Parigi in Francia. Il singolare maschile \u00e8 stato vinto da Max D\u00e9cugis, che si \u00e8 imposto su Andr\u00e9 Gobert. Il singolare femminile \u00e8 stato vinto da Jeanne Matthey, che ha battuto Marie Danet. Nel doppio maschile si sono imposti Max D\u00e9cugis e Maurice Germot. Nel doppio femminile hanno trionfato Jeanne Matthey e Daisy Speranza. Nel doppio misto la vittoria \u00e8 andata a Daisy Speranza in coppia con William Laurentz.\nSeniors.\nSingolare maschile.\n Max D\u00e9cugis ha battuto in finale Andr\u00e9 Gobert\nSingolare femminile.\n Jeanne Matthey ha battuto in finale Marie Danet 6\u20132, 7\u20135\nDoppio maschile.\n Max D\u00e9cugis / Maurice Germot\nDoppio femminile.\n Jeanne Matthey / Daisy Speranza\nDoppio misto.\n Daisy Speranza / William Laurentz"}
{"id": "2814279", "revid": "300067", "url": "https://it.wikipedia.org/wiki?curid=2814279", "title": "Deshawn Stevenson", "text": ""}
{"id": "2814280", "revid": "122725398", "url": "https://it.wikipedia.org/wiki?curid=2814280", "title": "Stereotomia", "text": "Stereotom\u00eca (dal greco: \u03a3\u03c4\u03b5\u03c1\u03b5\u03cc\u03c2 \"solido\" e \u03a4\u03bf\u03bc\u03ae \"taglio\") \u00e8 l'insieme di conoscenze geometriche e tecniche tradizionali relative alla tracciatura e al taglio dei blocchi e dei conci in pietra da taglio e al loro assemblaggio e impiego in complesse strutture (muro, volta, arco, ecc.) relative a costruzioni architettoniche. La stereotomia rappresenta quindi l'alternativa alle tecniche costruttive basate sull'uso di piccoli elementi lapidei o di laterizi che vanno a comporre volte e strutture dalla complessa geometria grazie alle piccole dimensioni e ai giunti.\nDefinizione.\nLa stereotomia non riguarda quindi le semplici operazioni di taglio della pietra, ma prevede procedure geometriche codificate per progettare elementi strutturali in pietra da taglio. La finalit\u00e0 di tali tecniche \u00e8 triplice e comprende la necessit\u00e0 di determinare in via preventiva la conformazione dei singoli elementi costitutivi, la possibilit\u00e0 di verificare in tal modo la stabilit\u00e0 strutturale, la semplificazione nella trasmissione delle informazioni alle maestranze. Infatti la stereotomia \u00e8 accompagnata da due ulteriori discipline a contenuto maggiormente teorico, ad essa complementari e spesso usate come sinonimi: la stereometria (misurazione dei solidi) e la stereografia (rappresentazione grafica dei solidi).\nLo studio delle tecniche stereotomiche, procede quindi storicamente in contemporanea allo sviluppo delle conoscenze geometriche. La stereotomia infatti, in senso estensivo, si pu\u00f2 considerare la scienza che studia, in senso geometrico, il tracciamento di solidi da ricavare con tagli, anche solo in via teorica, da altri solidi, la compenetrazione tra solidi e l'individuazione di linee e curve di intersezione.\nStoria.\nTecniche stereotomiche furono utilizzate in antichit\u00e0, in particolare in Egitto dove sono stati ritrovati blocchi lapidei con impressi reticoli finalizzati all'esatta definizione della geometria dell'elemento costruttivo e rappresentazioni pittoriche su papiro relativo a tecniche di tracciamento.\nIn Grecia, pur in un ambiente di avanzata cultura geometrica, l'utilizzo di strutture esclusivamente trilitiche non port\u00f2 particolari ricerche relative alla definizione geometrica degli elementi lapidei: la forma veniva tracciata al vero sui blocchi, tenendo comunque conto di raffinate modulazioni e correzioni ottiche.\nLe tecniche costruttive romane prevedevano strutture voltate complesse, ma quasi sempre risolte con l'uso di laterizi e calcestruzzo.\nTecniche raffinate di stereotomia vennero invece utilizzate nel medioevo, sia durante il periodo romanico che quello gotico, soprattutto in Francia e se ne ritrova traccia nell'Album di Villard de Honnecourt, anche se rimasero conoscenze empiriche confinate nell'ambito delle corporazioni dei maestri tagliatori e coperte spesso dal segreto.\nLa prima trattazione teorica della stereotomia avvenne in alcuni trattati di architettura, quasi tutti francesi, che a partire dalla seconda met\u00e0 del XVI secolo dettero dignit\u00e0 scientifica alla materia. Uno dei primi fu il trattato \"Le premier tome d'architecture\" stampato nel 1567, di Philibert de l'Orme, figlio di uno scalpellino, che propose un sistema stereotomico basato sui \"\"traits\", cio\u00e8 su serie di sezioni parallele e che lasci\u00f2 esempi di virtuosismo progettuale, tra cui la famosa \"trompe\" nel castello di Anet.\nIn seguito, nel XVII secolo, fu coniato il termine stesso e la scienza della \"coupe des pierres\"\" fu oggetto d'interesse per molti trattatisti tra cui Girard Desargues, Abraham Bosse, Mathurin Jousse, Philippe de La Hire ed in particolare Am\u00e9d\u00e9e Fran\u00e7ois Fr\u00e9zier che all'inizio del XVIII secolo, codific\u00f2 complessivamente i sistemi della stereotomia.\nIn Italia l'unico ad occuparsi del problema \u00e8 Guarino Guarini che nel suo trattato \"Architettura Civile\", edito postumo, anticipa il sistema della doppia proiezione ortogonale il cui sviluppo codificato nel metodo di Monge, insieme allo studio delle coniche ed allo stretto legame tra tali ricerche teoriche e l'applicazione costruttiva, ha portato a dire che la nascita della geometria descrittiva sia stata determinata dallo studio della stereotomia. \nIn tal modo nel XVIII secolo la stereotomia raggiunse il suo culmine teorico e pratico e si rese possibile realizzare strutture con conci di forme sempre pi\u00f9 complesse da assemblare con estrema precisione, per esempio per la costruzione di ponti. Questo apice tecnologico giunse proprio nel momento in cui la costruzione in pietra stava per essere abbandonata e sostituita dalle tecnologie costruttive moderne."}
{"id": "2814282", "revid": "287204", "url": "https://it.wikipedia.org/wiki?curid=2814282", "title": "26922 Samara", "text": "26922 Samara \u00e8 un asteroide della fascia principale. Scoperto nel 1996, presenta un'orbita caratterizzata da un semiasse maggiore pari a 3,1034435\u00a0UA e da un'eccentricit\u00e0 di 0,1368822, inclinata di 2,37801\u00b0 rispetto all'eclittica."}
{"id": "2814287", "revid": "1677399", "url": "https://it.wikipedia.org/wiki?curid=2814287", "title": "Campionato francese di tennis 1911", "text": "Il Campionato francese di tennis 1911 (conosciuto oggi come Open di Francia o Roland Garros) \u00e8 stato la 21\u00aa edizione del Campionato francese di tennis, riservato ai tennisti francesi o residenti in Francia. Si \u00e8 svolto sui campi in terra battuta del \"Racing Club de France\" (Bois de Boulogne) di Parigi in Francia. Il singolare maschile \u00e8 stato vinto da Andr\u00e9 Gobert, che si \u00e8 imposto su Maurice Germot. Il singolare femminile \u00e8 stato vinto da Jeanne Matthey, che ha battuto Marguerite Broquedis. Nel doppio maschile si sono imposti Max D\u00e9cugis e Maurice Germot. Nel doppio femminile hanno trionfato Jeanne Matthey e Daisy Speranza. Nel doppio misto la vittoria \u00e8 andata a Marguerite Broquedis in coppia con Andr\u00e9 Gobert.\nSeniors.\nSingolare maschile.\n Andr\u00e9 Gobert ha battuto in finale Maurice Germot 6\u20131, 8\u20136, 7\u20135\nSingolare femminile.\n Jeanne Matthey ha battuto in finale Marguerite Broquedis 6\u20132, 7\u20135\nDoppio maschile.\n Max D\u00e9cugis / Maurice Germot hanno battuto in finale Andr\u00e9 Gobert / William Laurentz 6-3, 6-4, 7-5\nDoppio femminile.\n Jeanne Matthey / Daisy Speranza hanno battuto in finale Marguerite Broquedis / Germaine Regnier 5-7, 6-1, 6-0\nDoppio misto.\n Marguerite Broquedis / Andr\u00e9 Gobert hanno battuto in finale M. Meny / \u00c9. M\u00e9ny de Marangue 6-4, 6-3"}
{"id": "2814294", "revid": "1677399", "url": "https://it.wikipedia.org/wiki?curid=2814294", "title": "Campionato francese di tennis 1910", "text": "Il Campionato francese di tennis 1910 (conosciuto oggi come Open di Francia o Roland Garros) \u00e8 stato la 20\u00aa edizione del Campionato francese di tennis,\nriservato ai tennisti francesi o residenti in Francia. Si \u00e8 svolto su campi su campi in terra battuta del \"Racing Club de France\" di Parigi in Francia. Il singolare maschile \u00e8 stato vinto da Maurice Germot, che si \u00e8 imposto su Fran\u00e7ois Blanchy. Il singolare femminile \u00e8 stato vinto da francese Jeanne Matthey, che ha battuto Marguerite Broquedis. Nel doppio maschile si sono imposti Marcel Dupont e Maurice Germot. Nel doppio femminile hanno trionfato Jeanne Matthey e Daisy Speranza. Nel doppio misto la vittoria \u00e8 andata a M. Meny in coppia con \u00c9. M\u00e9ny de Marangue.\nSeniors.\nSingolare maschile.\n Maurice Germot ha battuto in finale Fran\u00e7ois Blanchy 6\u20131, 6\u20133, 4\u20136, 6\u20133\nSingolare femminile.\n Jeanne Matthey ha battuto in finale Marguerite Broquedis 1\u20136, 6\u20131, 9\u20137\nDoppio maschile.\n Marcel Dupont / Maurice Germot\nDoppio femminile.\n Jeanne Matthey / Daisy Speranza\nDoppio misto.\n M. Meny / \u00c9. M\u00e9ny de Marangue"}
{"id": "2814297", "revid": "124678790", "url": "https://it.wikipedia.org/wiki?curid=2814297", "title": "Centrale nucleare di Olkiluoto", "text": "La centrale nucleare di Olkiluoto (in finlandese \"Olkiluodon ydinvoimalaitos\") \u00e8 una centrale nucleare situata sull'isola di Olkiluoto, situata nel golfo di Botnia, nella municipalit\u00e0 di Eurajoki nella Finlandia occidentale. \u00c8 una delle sole due centrali nucleari finlandesi, possiede due reattori BWR per 1.770 MW. I due depositi nazionali adibiti allo stoccaggio delle scorie sono anch'essi sull'isola.\nLa centrale \u00e8 famosa per essere la sede del primo reattore EPR, e quindi anche del primo reattore di III+ gen al mondo, oltre che il primo reattore commissionato in Europa occidentale negli ultimi 15 anni, l'ultimo \u00e8 stato infatti il reattore francese di Civaux 2 nel 1991.\nOlkiluoto 3.\nLa costruzione del terzo reattore, avviata il 12 agosto 2005, \u00e8 uno sforzo congiunto della francese Areva e della tedesca Siemens AG attraverso la loro sussidiaria comune Areva NP. Il costo previsto all'atto del contratto per l'impianto era di circa 3,2 miliardi di euro senza contare le altre strutture logistiche, ma nel corso degli anni questo importo \u00e8 cresciuto a pi\u00f9 riprese fino all'ultima stima di agosto 2009 da parte di Areva, secondo cui il costo finale dell'impianto dovrebbe ammontare a 5,3 miliardi di Euro. Ad inizio lavori si prevedeva di poter rendere operativo il terzo reattore nel 2009; in seguito la data venne corretta al 2012 e poi alla prima met\u00e0 del 2013. nell'ottobre 2017 il costo dell'impianto senza costi di progettazione aveva raggiunto la cifra di 8.5 miliardi di euro,\nNel 2009 Siemens ha annunciato di voler abbandonare il progetto.\nNel dicembre 2011 la TVO aveva annunciato che l'impianto nucleare da 1.600 MWe sarebbe entrato in attivit\u00e0 commerciale nell'agosto 2014, circa cinque anni pi\u00f9 tardi di quanto originariamente previsto. Nel luglio 2012, l'utility finlandese ha dichiarato che il reattore Epr \u00abNon sar\u00e0 pronto per la produzione regolare di energia elettrica nel 2014\u00bb.\nNel settembre 2014, Areva e Siemens annunciano che l'impianto non potr\u00e0 realisticamente essere avviato prima del tardo 2018, accusando il committente TVO di lungaggini nell'approvazione del progetto. La TVO ha da parte sua dichiarato che Areva e Siemens hanno impiegato troppo tempo nella progettazione.\nNel 2017, Areva \u00e8 riorganizzata: il completamento del reattore n\u00b0 3 della centrale nucleare di Olkiluoto rimane in capo alla vecchia \"Areva S.A.\", mentre la \"New Areva\" raggruppa tutte le attivit\u00e0 legate al ciclo del combustibile nucleare e \"New NP\" riprende le attivit\u00e0 legate agli altri reattori nucleari in realizzazione (Flamanville 3, Taishan 1 e 2).\nAl giugno 2018, l'operativit\u00e0 commerciale del reattore era prevista per settembre 2019.\nUn probabile avvio della centrale potrebbe avvenire nel febbraio 2022.\nIl reattore \u00e8 stato avviato il 22 Dicembre 2021.\nOlkiluoto 4.\nIl 14 febbraio 2008, TVO sottomette una valutazione di impatto ambientale per un quarto reattore al Ministero del Lavoro e dell'Economia. Il 21 aprile 2010, il governo finlandese decide di dare l'autorizzazione a TVO per un quarto reattore a Olkiluoto. La decisione \u00e8 stata approvata dal parlamento finlandese il 1\u00ba luglio 2010. Se costruito, il quarto reattore poteva essere un PWR o un BWR con una potenza tra 1.000 e 1.800 MW.\nNel settembre 2014, allora che il reattore 3 \u00e8 ancora in costruzione, il governo finlandese cancella i piani di costruzione di un secondo EPR, optando invece per il progetto di un singolo reattore del consorzio Fennovoima, da costruire in una centrale nucleare di nuova costruzione. Il Ministro degli Affari Economici Jan Vapaavuori rifer\u00ec che nonostante i lunghi ritardi sul reattore n\u00b0 3 e le insoddisfacenti assicurazioni della TVO che il quarto reattore si sarebbe costruito. Il Ministro capo Alexander Stubb disse che la cancellazione dell'opzione non significava la fine del progetto del quarto reattore, e che la TVO avrebbe avuto l'opportunit\u00e0 di riformulare il permesso per il reattore entro il giugno 2015.\nNel giugno 2015, la TVO decise di non chiedere il permesso per la costruzione del reattore n\u00b0 4 a Olkiluoto a causa dei ritardi con il reattore n\u00b0 3, sostenendo tuttavia che la decisione \u00e8 relativa alla decisione di principio del 2010 (con scadenza nel 2015)."}
{"id": "2814298", "revid": "110157", "url": "https://it.wikipedia.org/wiki?curid=2814298", "title": "Rhauderfehn", "text": "Rhauderfehn \u00e8 un comune di 17.309 abitanti della Bassa Sassonia, in Germania.\nAppartiene al circondario (\"Landkreis\") di Leer (targa LER).\nLa chiesa dei Santi Vincenzo e Lorenzo, in localit\u00e0 Backemoor, conserva un pregevole organo monumentale."}
{"id": "2814299", "revid": "72811", "url": "https://it.wikipedia.org/wiki?curid=2814299", "title": "Le sorelle Marinetti", "text": ""}
{"id": "2814300", "revid": "110157", "url": "https://it.wikipedia.org/wiki?curid=2814300", "title": "Uplengen", "text": "Uplengen \u00e8 un comune di 11.448 abitanti della Bassa Sassonia, in Germania.\nAppartiene al circondario (\"Landkreis\") di Leer (targa LER)."}
{"id": "2814302", "revid": "1573940", "url": "https://it.wikipedia.org/wiki?curid=2814302", "title": "Atypus suwonensis", "text": "Atypus suwonensis \u00e8 un ragno appartenente al genere Atypus della Famiglia Atypidae.\nIl nome deriva dal greco , \u00e0lfa-, con valore di negazione della parola seguente, e , \"typos\", cio\u00e8 \"forma, immagine, tipo\", ad indicarne la forma atipica a causa della sproporzione dei cheliceri e delle filiere.\nIl nome proprio deriva dalla citt\u00e0 di Suwon, nella parte occidentale della Corea del Sud, luogo di rinvenimento, e dal suffisso latino \"-ensis\", che significa: \"presente, che \u00e8 proprio l\u00ec\".\nCaratteristiche.\nQuesta specie condivide alcuni caratteri con A. coreanus; ne differisce principalmente per l'allineamento dei denti al margine anteriore dei cheliceri, e nella forma del bordo superiore laterale dell'apofisi tegolare.\nI maschi sono lunghi 14,7 millimetri, inclusi i cheliceri ed escluse le filiere; il cefalotorace misura 5 x 4,9 millimetri \u00e8 di colore bruno rossiccio, lucido e quadrangolare, ed ha il bordo striato di nero. I cheliceri sono di colore bruno rossiccio scuro, ben sviluppati, con 13 denti e con un profondo solco longitudinale alla base della superficie retrolaterale. L'opistosoma \u00e8 lungo 5,6 x 3,6 millimetri, di forma subovale e di colore nero e opaco. Le filiere sono grigio nerastre chiare e sono sei: quelle anteriori laterali sono lunghe 0,5 millimetri, quelle mediane posteriori 0,9 e le due posteriori laterali sono suddivise in quattro segmenti di lunghezza complessiva 2,7 millimetri.\nComportamento.\nCome tutti i ragni del genere Atypus, anche questa specie vive in un tubo setoso parallelo al terreno, per una ventina di centimetri circa seppellito e per altri 8 centimetri fuoriuscente. Il ragno resta in agguato sul fondo del tubo: quando una preda passa sulla parte esterna, le vibrazioni della tela setosa allertano il ragno che scatta e la trafigge, per poi rompere la sua stessa tela, portarsi la preda nella parte interna e cibarsene..\nDistribuzione.\nRinvenuta nella localit\u00e0 di Seodung-Dong, nei pressi della citt\u00e0 sudcoreana di Suwon."}
{"id": "2814304", "revid": "30181834", "url": "https://it.wikipedia.org/wiki?curid=2814304", "title": "Lovisa Ulrika", "text": ""}
{"id": "2814305", "revid": "1677399", "url": "https://it.wikipedia.org/wiki?curid=2814305", "title": "Campionato francese di tennis 1909", "text": "Il Campionato francese di tennis 1909 (conosciuto oggi come Open di Francia o Roland Garros) \u00e8 stato la 19\u00aa edizione del Campionato francese di tennis,\nriservato ai tennisti francesi o residenti in Francia. Si \u00e8 svolto su campi in terra battuta del \"Societe Athletique de la Villa Primrose\" di Bordeaux in Francia. Il singolare maschile \u00e8 stato vinto da Max D\u00e9cugis, che si \u00e8 imposto su Maurice Germot. Il singolare femminile \u00e8 stato vinto da Jeanne Matthey, che ha battuto Jacqueline Gallay. Nel doppio maschile si sono imposti Max D\u00e9cugis e Maurice Germot. Nel doppio femminile hanno trionfato Jeanne Matthey e Daisy Speranza. Nel doppio misto la vittoria \u00e8 andata a Jeanne Matthey in coppia con Max D\u00e9cugis.\nSeniors.\nSingolare maschile.\n Max D\u00e9cugis ha battuto in finale Maurice Germot 3\u20136, 2\u20136, 6\u20134, 6\u20134, 6\u20134\nSingolare femminile.\n Jeanne Matthey ha battuto in finale Jacqueline Gallay 10\u20138, 6\u20134\nDoppio maschile.\n Max D\u00e9cugis / Maurice Germot\nDoppio femminile.\n Jeanne Matthey / Daisy Speranza\nDoppio misto.\n Jeanne Matthey / Max D\u00e9cugis hanno battuto in finale Flouch / Jean Samazeuilh 7-5, 7-5"}
{"id": "2814306", "revid": "729019", "url": "https://it.wikipedia.org/wiki?curid=2814306", "title": "Yeouido", "text": "Yeouido () \u00e8 un'isola sul fiume Han a Seul, in Corea del Sud. \u00c8 ubicata al centro di Seul ed \u00e8 il quartiere degli affari. I suoi 8,4 chilometri quadrati ospitano 31.000 persone. L'isola si trova nel distretto di Seul. Sull'isola si trova la Chiesa evangelica di Yoido, il 63 Building e la sede della Korea Exchange.\nStoria.\nPrima di divenire parte della capitale nazionale, Yeouido \u00e8 stata utilizzata come pascolo per ovini e caprini. Yeouido rimase un banco di sabbia disabitato prima della costruzione del primo aeroporto di Seul, durante l'occupazione giapponese nel mese di aprile 1924.\nL'aeroporto venne adibito a voli internazionali, nazionali e militari.\nA quel tempo l'isola faceva parte della Goyang. Il ponte a sei corsie che la collega alla terraferma, Yeongdeungpo, \u00e8 stato costruito nel 1970 per scavalcare il fiume Han, dietro impulso del Presidente Park Chung-hee. Yeouido-dong \u00e8 stata costituita come entit\u00e0 separata nel 1971.\nL'isola di Yeouido \u00e8 anche detta la Wall Street della Corea del Sud.\nTrasporti.\nAnche se isolata per secoli, Yeouido ora \u00e8 strettamente collegata alla rete di trasporto cittadino di Seul grazie alle linee 5 e 9.\nParchi pubblici.\nIn essa sono ubicati cinque parchi fra i quali si ricordano il Parco del fiume Han ed il Parco Yeouido. Quest'ultimo \u00e8 stato costituito nel 1999 mediante il recupero di un appezzamento di terreno, noto come \"Yeouido Square\", rimasto ricoperto dall'asfalto per 27 anni, ed \u00e8 stato utilizzato per diversi grandi raduni pubblici.\nSulla riva del fiume Han, si trova un terminale per i traghetti.\nIl termine \"Yeouido\" \u00e8 spesso usato dai coreani come unit\u00e0 di misura per descrivere uno spazio di dimensioni sconosciute. Nel Regno Unito, il \"size of Wales\" e negli Stati Uniti il Texas, sono utilizzati allo stesso modo."}
{"id": "2814308", "revid": "288300", "url": "https://it.wikipedia.org/wiki?curid=2814308", "title": "Jacob Thaysen-Laursen", "text": ""}
{"id": "2814309", "revid": "118035922", "url": "https://it.wikipedia.org/wiki?curid=2814309", "title": "Westoverledingen", "text": "Westoverledingen \u00e8 un comune di 21.210 abitanti (2019) della Bassa Sassonia, in Germania.\nAppartiene al circondario (\"Landkreis\") di Leer (targa LER)."}
{"id": "2814314", "revid": "226458", "url": "https://it.wikipedia.org/wiki?curid=2814314", "title": "Enterorafia", "text": "Il termine medico enterorafia indica la sutura di un'ansa intestinale in qualche modo lesionata. \nPrimi tentativi.\nAlquanto lungo e travagliato fu il percorso che la chirurgia dovette affrontare prima di rinvenire una tecnica chirurgica che migliorasse le possibilit\u00e0 di sopravvivenza del paziente sottoposto a sutura dell'intestino.\nFra le varie e fantasiose tecniche proposte, quella ideata dal chirurgo pugliese Nicola D'Apolito, praticata poi dalla scuola napoletana del 1800, riscosse un notevole successo scatenando l'invidia francese dell'Acad\u00e9mie Royale des Sciences. Egli realizz\u00f2 la sutura intestinale cosiddetta \"a tempo\", un metodo di sutura chirurgica continua che mirava a far combaciare perfettamente e in maniera persistente le sierose dei lembi recisi della parete intestinale.\nDescrizione del metodo.\nLo stesso D'Apolito, in merito al suo sistema di enterorafia, scrisse:\nL'opinione dell'autore sulle tecniche contemporanee.\nIl chirurgo d'Apolito criticava fortemente le tecniche di enterorafia dell'epoca poich\u00e9 tendevano tutte ad aggredire l'intestino, esportandone una parte, e a creare un ano artificiale. Per il chirurgo pugliese il metodo dell'ano artificiale, in casi in cui \u00e8 possibile evitarne l'utilizzo come per l'ernia incarcerata e le ferite all'addome, era un \u201ccimentare\u201d la vita di un infermo mediante operazioni molto rischiose e con poche probabilit\u00e0 di successo, che nella maggior parte dei casi portano ad una morte lenta e dolorosa dei pazienti, preceduta da \u201c\"infiammazioni, o passioni iliache, o vomito delle fecce..\"\u201d"}
{"id": "2814316", "revid": "1677399", "url": "https://it.wikipedia.org/wiki?curid=2814316", "title": "Campionato francese di tennis 1908", "text": "Il Campionato francese di tennis 1908 (conosciuto oggi come Open di Francia o Roland Garros) \u00e8 stato la 18\u00aa edizione del Campionato francese di tennis, riservato ai tennisti francesi o residenti in Francia. Si \u00e8 svolto su campi in terra battuta del \"Racing Club de France\" (Blois de Boulogne) di Parigi in Francia. Il singolare maschile \u00e8 stato vinto da Max D\u00e9cugis, che si \u00e8 imposto su Maurice Germot. Il singolare femminile \u00e8 stato vinto da Jeanne Matthey, che ha battuto A. Pean. Nel doppio maschile si sono imposti Max D\u00e9cugis e Maurice Germot. Nel doppio femminile hanno trionfato Kate Fenwick e C. Matthey. Nel doppio misto la vittoria \u00e8 andata a Kate Gillou Fenwick in coppia con Max D\u00e9cugis.\nSeniors.\nSingolare maschile.\n Max D\u00e9cugis ha battuto in finale Maurice Germot 6\u20132, 6\u20131, 3\u20136, 10\u20138\nSingolare femminile.\n Kate Gillou Fenwick ha battuto in finale A. Pean 6\u20132, 6\u20132\nDoppio maschile.\n Max D\u00e9cugis / Maurice Germot\nDoppio femminile.\n Kate Fenwick / C\u00e9cile Matthey\nDoppio misto.\n Kate Gillou Fenwick / Max D\u00e9cugis hanno battuto in finale A. Pean / Etienne Picard 6-4, 6-2"}
{"id": "2814320", "revid": "339392", "url": "https://it.wikipedia.org/wiki?curid=2814320", "title": "Giro di Lussemburgo", "text": ""}
{"id": "2814322", "revid": "767487", "url": "https://it.wikipedia.org/wiki?curid=2814322", "title": "Milbenk\u00e4se", "text": "Il formaggio Milbenk\u00e4se \u00e8 una particolare specialit\u00e0 casearia tedesca, tipica del Land Sassonia-Anhalt e della parte orientale della Turingia.\nParticolarit\u00e0 del formaggio \u00e8 la presenza di acari all'interno del prodotto, acari che vengono mangiati insieme al formaggio al momento del consumo. La parola \"Milbenk\u00e4se\" significa \"formaggio agli acari\".\nPer la preparazione alcune forme fresche di formaggio, dopo essere state condite con diverse spezie, vengono poste in un contenitore dove sono presenti diversi milioni di acari del formaggio (\"Tyroglyphus casei\"). Le forme vengono lasciate riposare per dodici mesi. Di solito si aggiunge della segale per la nutrizione degli acari. Questo impedisce tra l'altro che gli animali consumino eccessivamente il formaggio. La saliva dell'acaro \u00e8 alla base del processo di fermentazione.\nDopo alcune settimane la parte esterna del formaggio assume un colorito giallastro e dopo alcuni mesi diventa rossastra o marrone."}
{"id": "2814323", "revid": "287204", "url": "https://it.wikipedia.org/wiki?curid=2814323", "title": "Max Decugis", "text": ""}
{"id": "2814327", "revid": "203463", "url": "https://it.wikipedia.org/wiki?curid=2814327", "title": "Alberic O'Kelly de Galway", "text": ""}
{"id": "2814328", "revid": "288300", "url": "https://it.wikipedia.org/wiki?curid=2814328", "title": "Peter Rosenkrands L\u00f8venkrands", "text": ""}
{"id": "2814329", "revid": "288300", "url": "https://it.wikipedia.org/wiki?curid=2814329", "title": "Peter Rosenkrands Lovenkrands", "text": ""}
{"id": "2814339", "revid": "287204", "url": "https://it.wikipedia.org/wiki?curid=2814339", "title": "Steven Lustu", "text": ""}
{"id": "2814341", "revid": "486946", "url": "https://it.wikipedia.org/wiki?curid=2814341", "title": "Mainoumi", "text": ""}
{"id": "2814342", "revid": "36426", "url": "https://it.wikipedia.org/wiki?curid=2814342", "title": "San Bernardino (Mantegna)", "text": ""}
{"id": "2814344", "revid": "2184720", "url": "https://it.wikipedia.org/wiki?curid=2814344", "title": "Fabio Alberti", "text": "Biografia.\n\u00c8 nato a Milano nel 1956, e vive a Roma fino al 1975 quando si trasferisce a Bologna sino al 1986 per poi ritornare nella capitale. Ha lavorato come benzinaio, operaio di fonderia, maestro elementare, portalettere e, dal 1978, impiegato pubblico. \n\u00c8 sposato ed ha un figlio ed una figlia.\nIscritto all'Ordine dei giornalisti - albo pubblicisti dal 26/07/1991, \u00e8 stato direttore responsabile dei periodici \"Materiali\", \"In Movimento\", \"Un ponte per\u2026\", \"Osservatorioiraq\".\nAttivismo e politica.\nAgli inizi degli anni '70 partecipa al movimento degli studenti nel collettivo del Liceo scientifico statale Plinio Seniore di Roma, dove collabora alla fondazione di un gruppo comunista libertario. Nel 1973 viene arrestato durante una manifestazione antifascista caricata dalla polizia, sar\u00e0 poi assolto dalla accusa di violenza e resistenza a pubblico ufficiale. \nNel 1974 si trasferisce a Bologna, partecipa al movimento del '77 e fonda l'Unione inquilini di Bologna, con la quale organizza la difesa degli sfrattati, l'autoriduzione dell'affitto per gli studenti e l'occupazione di case sfitte. Successivamente ne diventer\u00e0 segretario nazionale. Viene licenziato per attivit\u00e0 sindacale dalla fabbrica in cui lavorava. Nel 1980 viene eletto nel Consiglio Comunale di Bologna, ove viene rieletto nel 1985.\nNel 1986 si dimette da consigliere e si trasferisce a Roma per dirigere il settore ambiente e territorio del partito di Democrazia Proletaria. In questa veste coordina la raccolta delle 500.000 firme per il referendum antinucleare. Tra le iniziative politiche che ha promosso e sostenuto in quegli anni si ricorda: la salvaguardia della Valle dei Templi di Agrigento, l'opposizione al Ponte sullo stretto, la lotta contro l'amianto e le fabbriche inquinanti. A Roma continua a occuparsi di diritto alla casa ed \u00e8 tra i fondatori, a partire da comitati di lotta per la casa preesistenti, dell'Unione Inquilini di Roma, di cui \u00e8 segretario provinciale per un breve periodo. Dal 1989 al 1991 \u00e8 membro della Segreteria Nazionale di Democrazia Proletaria e nel 1991 responsabile della mobilitazione contro la guerra all'Iraq.\nDa questo momento il suo impegno per la pace diventa centrale nel suo percorso politico e personale e alla fine della guerra del Golfo fonda l'associazione di solidariet\u00e0 con le vittime della guerra \u201cUn ponte per Baghdad\u201d sulla base di un'idea di Ernesto Balducci. L'associazione verr\u00e0 successivamente rinominata \u201cUn ponte per...\u201d in occasione dell'allargamento della zona di attivit\u00e0 a Kurdistan, Serbia e Medio Oriente in generale.\nIn qualit\u00e0 di presidente di Un ponte per\u2026, dal 1991 al 2009, promuove progetti umanitari in Iraq e altri paesi e diverse campagne: contro l'embargo all'Iraq; contro la rapina del petrolio iracheno; per la difesa dei diritti umani, civili e politici, sindacali e di espressione in diversi paesi del Medio Oriente e del Mediterraneo. Fermamente convinto dell'importanza della societ\u00e0 civile come motore della democrazia opera attivamente per sostenere diverse associazioni irachene e mediorientali sia attivando progetti, sia organizzando incontri, conferenze e seminari tra cui il progetto \"MedLink incontri mediterranei\" e la prima \"Conferenza della societ\u00e0 civile irachena\". Dal maggio 2009 \u00e8 portavoce del \"Forum per la pace, i diritti umani e la solidariet\u00e0 internazionale\" della Provincia di Roma. Nel luglio 2009 lascia la presidenza di Un ponte per\u2026 per terminare gli studi di agraria, abbandonati 25 anni prima.\nNel marzo 2010 accetta la candidatura della lista della Federazione della Sinistra alle elezioni per il Consiglio regionale del Lazio. Dal dicembre 2010 al dicembre 2013 \u00e8 segretario della federazione romana del Partito della Rifondazione Comunista e portavoce capitolino della Federazione della Sinistra."}
{"id": "2814346", "revid": "447535", "url": "https://it.wikipedia.org/wiki?curid=2814346", "title": "Federico Bastiat", "text": ""}
{"id": "2814347", "revid": "122516828", "url": "https://it.wikipedia.org/wiki?curid=2814347", "title": "Bernardo Ruiz", "text": "Professionista tra il 1945 e il 1958, vinse la Vuelta a Espa\u00f1a nel 1948. Dopo il ritiro fu direttore sportivo del team Faema. Ad oggi, \u00e8 il pi\u00f9 antico vincitore della Vuelta a Espa\u00f1a in vita.\nCarriera.\nCorse per numerose societ\u00e0 ciclistiche, accasandosi di volta in volta per le differenti competizioni con la U.D. Sans Alas Color, la Fiorelli, la La Perle, la Torpado, la Welter, la Ideor, la Splendid, la Ignis e la Faema, distinguendosi soprattutto nelle grandi corse a tappe. Ciclista completo e dotato di buono spunto in salita, fu tre volte campione nazionale (1946, 1948 e 1951) e vinse la Vuelta a Espa\u00f1a nel 1948. Tra le altre principali affermazioni figurano due tappe al Tour de France nel 1951, una al Giro d'Italia nel 1955 e cinque alla Vuelta a Espa\u00f1a."}
{"id": "2814361", "revid": "339392", "url": "https://it.wikipedia.org/wiki?curid=2814361", "title": "Francesco Cornaro seniore", "text": ""}
{"id": "2814363", "revid": "1677399", "url": "https://it.wikipedia.org/wiki?curid=2814363", "title": "Campionato francese di tennis 1907", "text": "Il Campionato francese di tennis 1907 (conosciuto oggi come Open di Francia o Roland Garros) \u00e8 stato la 17\u00aa edizione del Campionato francese di tennis,\nriservato ai tennisti francesi o residenti in Francia. Si \u00e8 svolto su campi in terra battuta a Parigi in Francia. Il singolare maschile \u00e8 stato vinto da Max D\u00e9cugis, che si \u00e8 imposto su Robert Wallet. Il singolare femminile \u00e8 stato vinto da Comtesse de Kermel, che ha battuto Catherine d'Aliney d'Elva. Nel doppio maschile si sono imposti Max D\u00e9cugis e Maurice Germot. Nel doppio femminile hanno trionfato Francoise Masson e Yvonne de Pfeffel. Nel doppio misto la vittoria \u00e8 andata ad A. P\u00e9an in coppia con Robert Wallet.\nSeniors.\nSingolare maschile.\n Max D\u00e9cugis ha battuto in finale Robert Wallet\nSingolare femminile.\n Comtesse de Kermel ha battuto in finale Catherine d'Aliney d'Elva che si \u00e8 ritirata sul punteggio di 6\u20131\nDoppio maschile.\n Max D\u00e9cugis / Maurice Germot hanno battuto in finale G. Siry / Robert Wallet 6-4, 6-2, 6-1\nDoppio femminile.\n Francoise Masson / Yvonne de Pfeffel\nDoppio misto.\n A. P\u00e9an / Robert Wallet"}
{"id": "2814365", "revid": "300067", "url": "https://it.wikipedia.org/wiki?curid=2814365", "title": "Dejuan Blair", "text": ""}
{"id": "2814373", "revid": "287204", "url": "https://it.wikipedia.org/wiki?curid=2814373", "title": "Boban Marjanovic", "text": ""}
{"id": "2814375", "revid": "287204", "url": "https://it.wikipedia.org/wiki?curid=2814375", "title": "37786 Tokikonaruko", "text": "37786 Tokikonaruko \u00e8 un asteroide della fascia principale. Scoperto nel 1997, presenta un'orbita caratterizzata da un semiasse maggiore pari a 2,1918422\u00a0UA e da un'eccentricit\u00e0 di 0,1407039, inclinata di 4,56618\u00b0 rispetto all'eclittica."}
{"id": "2814379", "revid": "110157", "url": "https://it.wikipedia.org/wiki?curid=2814379", "title": "Lingue keres", "text": "Le lingue keres costituiscono una famiglia linguistica delle lingue native americane dell'America Settentrionale, parlate dalla trib\u00f9 Keres dei Pueblos nel Nuovo Messico.\nDistribuzione geografica.\nSecondo i dati SIL International del 1980 le lingue sono parlate da circa 8.000 persone: 4.580 le keres orientali e 3.390 le keres occidentali.\nLe lingue keres orientali sono parlate in cinque pueblo che si trovano lungo il Rio Grande fra Santa Fe e Albuquerque:\nLe lingue keres occidentali sono parlate in due pueblo che si trovano a ovest di Albuquerque:\nClassificazione.\nLe lingue keres si suddividono in:\nCiascuna \u00e8 composta da un certo numero di dialetti in funzione del luogo."}
{"id": "2814380", "revid": "73843", "url": "https://it.wikipedia.org/wiki?curid=2814380", "title": "Fiume Han (Corea del Sud)", "text": "Il fiume Han o Hangang (in coreano \ud55c\uac15) \u00e8 un fiume della Corea del Sud, il quarto fiume pi\u00f9 lungo della penisola coreana dopo l'Amnok, il Tuman e il Nakdong.\nIl corso.\n\u00c8 formato dalla confluenza del fiume Namhan, proveniente da Sud, che ha origine nel monte Daedeok, e dal fiume Bukhan, che ha origine sulle pendici del monte Geumgang in Corea del Nord. I due rami si riuniscono a Yangsu-ri, nella provincia dello Gyeonggi-do, e da quel punto il corso d'acqua viene indicato come fiume Han. Dopo aver attraversato Seul, riceve le acque del fiume Imjin poco prima di sfociare nel Mar Giallo. Nell'ultimo tratto del suo corso il fiume segna il confine fra Corea del Sud e Corea del Nord.\nLa lunghezza totale del fiume Han (inclusi i suoi due affluenti) \u00e8 di circa 514\u00a0km. Il basso corso del fiume \u00e8 notevolmente ampio in rapporto alla sua lunghezza: all'interno di Seul il fiume \u00e8 pi\u00f9 largo 1\u00a0km. Prima della costruzione di un certo numero di grandi dighe, il coefficiente di regime del fiume (rapporto tra l'importo massimo e minimo di flusso) era di 1:390 (per confronto, il Tamigi ed il Reno hanno coefficienti di 1:8 e 1:18, rispettivamente).\nIl nome.\nIl fiume Han ha avuto diversi nomi lungo la storia. Durante il periodo delle comanderie di Han nella penisola e durante il periodo dei tre regni il fiume veniva spesso chiamato Daesu (; \"le acque regionali\"). Nel regno di Goguryeo veniva chiamato Arisu (; \"le acque prospere\"). Nel Baekje prendeva il nome di Ungniha (; \"il miglio di acque profumate \"), mentre nel regno di Silla si chiamava Iha (; \"fiume fangoso\").\nStoria.\nIl fiume Han ha svolto un ruolo centrale nella storia coreana dai tempi pi\u00f9 antichi. Il regno di Baekje fu il primo a pretendere il fiume Han, riconoscendo la sua importanza strategica, come via d'acqua principale che collega la regione centro-occidentale della penisola con il Mar Giallo, nonch\u00e9 per il fiume fertile, una relativa rarit\u00e0 della penisola montagnosa. Sanseong Namhan, che si trova a sud di Seul, venne posta come capitale iniziale di Baekje. Non pass\u00f2 molto tempo prima che la regione vicino alla foce del fiume Han nel Mar Giallo, praticamente l'odierna Seul, diventasse il pomo della discordia tra Baekje e l'emergente regno di Goguryeo, durante il regno di King Jangsu (413d.c.-491d.c.). I Goguryeo strapparono il capolinea occidentale del fiume Han sul bacino del fiume Han. Ma questa alleanza non fu l'ultima, e nel 553 Silla ruppe la sua alleanza con Baekje per prendere il controllo dell'intero fiume, allo scopo di condividere il dominio della penisola.\nCon la scomparsa di entrambi i Baekje e Goguryeo e quindi l'unificazione della penisola, questa venne controllata dai Silla nel 668, il fiume Han \u00e8 entrato nella sua lunga era come un fiume \"coreano\", in primo luogo sotto il controllo di Unificazione Silla (668-918) , poi la successiva dinastia dei Goryeo (918-1392), e, infine, come parte della dinastia Josoen (1392-1910). Durante il periodo coloniale il fiume Han divent\u00f2 nuovamente importante: divenne il corso d'acqua principale della nuova capitale coreana di Seul o Hanyang.\nIl fiume Han appartiene ormai in gran parte alla Corea del Sud, con i suoi reflui nel Mar Giallo a poche miglia nautiche dalla Corea del Nord (anche se alcuni degli affluenti del fiume sono in Corea del Nord). Durante i primi decenni di esistenza della Corea del Sud il fiume Han \u00e8 diventato sinonimo di inquinamento, a causa di una fiorente industria e di un popolo impoverito che lo utilizzava come un conveniente canale di scarico per i rifiuti industriali e urbani. Anche se non ha pi\u00f9 un ruolo centrale nel commercio o nel trasporto, \u00e8 un appuntamento privilegiato nella vita della capitale della Corea del Sud e negli ultimi dieci anni \u00e8 diventato il centro degli sforzi ambientali governativi per ripulirlo e trasformarlo in un gioiello ecologico della capitale.\nDurante le Olimpiadi del 1988 a Seul, il fiume Han \u00e8 stato il sito delle gare di canottaggio. Dal 2009 l'amministrazione di Lee Myung Bak ha resuscitato un progetto: scavare un canale - Ara Canal - che colleghi il fiume Han con il Mar Giallo. Questo canale, lungo 40\u00a0km, collega il fiume Han dalla citt\u00e0 di Gimpo vicino a Seul fino a Incheon, ed \u00e8 stato completato nel 2012. \u00c8 progettato per ospitare sia le grandi navi container che le navi passeggeri."}
{"id": "2814382", "revid": "1677399", "url": "https://it.wikipedia.org/wiki?curid=2814382", "title": "Campionato francese di tennis 1906", "text": "Il Campionato francese di tennis 1906 (conosciuto oggi come Open di Francia o Roland Garros) \u00e8 stato la 16\u00aa edizione del Campionato francese di tennis, riservato ai tennisti francesi o residenti in Francia. Si \u00e8 svolto su campi in terra battuta del \"Tennis Club de Paris\" di Parigi in Francia. Il singolare maschile \u00e8 stato vinto da Maurice Germot, che si \u00e8 imposto su Max D\u00e9cugis. Il singolare femminile \u00e8 stato vinto da Kate Gillou Fenwick, che ha battuto Virginia MacVeagh. Nel doppio maschile si sono imposti Max D\u00e9cugis e Maurice Germot. Nel doppio misto la vittoria \u00e8 andata a Yvonne de Pfeffel in coppia con Max D\u00e9cugis.\nSeniors.\nSingolare maschile.\n Maurice Germot ha battuto in finale Max D\u00e9cugis 5\u20137, 6\u20133, 6\u20134, 1\u20136, 6\u20133\nSingolare femminile.\n Kate Gillou Fenwick ha battuto in finale Virginia MacVeagh\nDoppio maschile.\n Max D\u00e9cugis / Maurice Germot\nDoppio misto.\n Yvonne de Pfeffel / Max D\u00e9cugis"}
{"id": "2814389", "revid": "1677399", "url": "https://it.wikipedia.org/wiki?curid=2814389", "title": "Campionato francese di tennis 1905", "text": "Il Campionato francese di tennis 1905 (conosciuto oggi come Open di Francia o Roland Garros) \u00e8 stato la 15\u00aa edizione del Campionato francese di tennis, riservato ai tennisti francesi o residenti in Francia. Si \u00e8 svolto su campi in terra rossa del \"Tennis Club de Paris\", a Parigi, in Francia. Il singolare maschile \u00e8 stato vinto da Maurice Germot, che si \u00e8 imposto su Andr\u00e9 Vacherot. Il singolare femminile \u00e8 stato vinto da Kate Gillou Fenwick, che ha battuto Yvonne de Pfeffel. Nel doppio maschile si sono imposti Max D\u00e9cugis e J. Worth. Nel doppio misto la vittoria \u00e8 andata a Yvonne de Pfeffel in coppia con Max D\u00e9cugis.\nSeniors.\nSingolare maschile.\n Maurice Germot ha battuto in finale Andr\u00e9 Vacherot\nSingolare femminile.\n Kate Gillou Fenwick ha battuto in finale Yvonne de Pfeffel 6-0, 11-9\nDoppio maschile.\n Max D\u00e9cugis / Jacques Worth\nDoppio misto.\n Yvonne de Pfeffel / Max D\u00e9cugis"}
{"id": "2814395", "revid": "1677399", "url": "https://it.wikipedia.org/wiki?curid=2814395", "title": "Campionato francese di tennis 1904", "text": "Il Campionato francese di tennis 1904 (conosciuto oggi come Open di Francia o Roland Garros) \u00e8 stato la 14\u00aa edizione del Campionato francese di tennis, riservato ai tennisti francesi o residenti in Francia. Si \u00e8 svolto a Parigi in Francia. Il singolare maschile \u00e8 stato vinto da Max D\u00e9cugis, che si \u00e8 imposto su Andr\u00e9 Vacherot. Il singolare femminile \u00e8 stato vinto da Kate Gillou Fenwick, che ha battutoFrancoise Masson. Nel doppio maschile si sono imposti Max D\u00e9cugis e Maurice Germot. Nel doppio misto la vittoria \u00e8 andata a Kate Gillou in coppia con Max D\u00e9cugis.\nSeniors.\nSingolare maschile.\n Max D\u00e9cugis ha battuto in finale Andr\u00e9 Vacherot 6-1, 9-7, 6-8, 6-1\nSingolare femminile.\n Kate Gillou Fenwick ha battuto in finale Francoise Masson\nDoppio maschile.\n Max D\u00e9cugis / Maurice Germot\nDoppio misto.\n Kate Gillou / Max D\u00e9cugis"}
{"id": "2814397", "revid": "1677399", "url": "https://it.wikipedia.org/wiki?curid=2814397", "title": "Campionato francese di tennis 1903", "text": "Il Campionato francese di tennis 1903 (conosciuto oggi come Open di Francia o Roland Garros) \u00e8 stato la 13\u00aa edizione del Campionato francese di tennis, riservato ai tennisti francesi o residenti in Francia. Si \u00e8 svolto su campi in terra battuta del \"Tennis Club de Paris\" a Parigi in Francia. Il singolare maschile \u00e8 stato vinto da Max D\u00e9cugis, che si \u00e8 imposto su Andr\u00e9 Vacherot. Il singolare femminile \u00e8 stato vinto da Francoise Masson, che ha battuto Kate Gillou. Nel doppio maschile si sono imposti Max D\u00e9cugis e J. Worth. Nel doppio misto la vittoria \u00e8 andata a H\u00e9l\u00e8ne Pr\u00e9vost in coppia con Reginald Arthur Villiers Forbes.\nSeniors.\nSingolare maschile.\n Max D\u00e9cugis ha battuto in finale Andr\u00e9 Vacherot 6-3, 6-2\nSingolare femminile.\n Francoise Masson ha battuto in finale Kate Gillou 6-0, 6-8, 6-0\nDoppio maschile.\n Max D\u00e9cugis / Jacques Worth hanno battuto in finale Andr\u00e9 Vacherot / Marcel Vacherot che si sono ritirati sul punteggio di 8-6, 6-4\nDoppio misto.\n H\u00e9l\u00e8ne Pr\u00e9vost / R\u00e9ginald Forbes"}
{"id": "2814401", "revid": "1677399", "url": "https://it.wikipedia.org/wiki?curid=2814401", "title": "Campionato francese di tennis 1902", "text": "Il Campionato francese di tennis 1902 (conosciuto oggi come Open di Francia o Roland Garros) \u00e8 stato la 12\u00aa edizione del Campionato francese di tennis, riservato ai tennisti francesi o residenti in Francia. Si \u00e8 svolto su campi in terra battuta del \"Tennis Club de Paris\" a Parigi in Francia. Il singolare maschile \u00e8 stato vinto da Marcel Vacherot, che si \u00e8 imposto su Max D\u00e9cugis. Il singolare femminile \u00e8 stato vinto da Francoise Masson, che ha battuto P. Girod. Nel doppio maschile si sono imposti Max D\u00e9cugis e J. Worth. Nel doppio misto la vittoria \u00e8 andata a H\u00e9l\u00e8ne Pr\u00e9vost in coppia con Reginald Arthur Villiers Forbes.\nSeniors.\nSingolare maschile.\n Marcel Vacherot ha battuto in finale Max D\u00e9cugis 6-4, 6-2\nSingolare femminile.\n Francoise Masson ha battuto in finale P. Girod 6\u20130, 6\u20131\nDoppio maschile.\n Max D\u00e9cugis / Jacques Worth\nDoppio misto.\n H\u00e9l\u00e8ne Pr\u00e9vost / Reginald Arthur Villiers Forbes hanno battuto in finale Adine Masson / W. Masson"}
{"id": "2814408", "revid": "767487", "url": "https://it.wikipedia.org/wiki?curid=2814408", "title": "San Girolamo penitente (Cosm\u00e8 Tura)", "text": "San Girolamo penitente \u00e8 un dipinto tempera su tavola (100\u00d757\u00a0cm) di Cosm\u00e8 Tura, datato 1470 circa e conservato nella National Gallery di Londra.\nStoria.\nL'opera \u00e8 documentata nella collezione Constabili. Nel 1851 un inventario della collezione Barbi Cinti di Ferrara, dove era presente \"Cristo crocifisso\" della Pinacoteca di Brera, mise in relazione i due dipinti: il crocifisso doveva essere infatti la parte superiore del \"San Girolamo\".\nIl \"San Girolamo\" arriv\u00f2 alla galleria londinese tramite acquisto nel 1867.\nDescrizione e stile.\nSan Girolamo \u00e8 raffigurato penitente nel deserto, con il cappello cardinalizio buttato a terra, la pietra con cui soleva percuotersi il petto in mano e i libri nelle vicinanze, simbolo della sua attivit\u00e0 di studioso come traduttore con la \"Vulgata\". Dietro il santo si trova un albero con alcuni uccelli simbolici, quali il picchio e il gufo (simboli forse dei peccati dell'umanit\u00e0), e poco distante si vede anche il fedele leone, a cui, secondo la leggenda, Girolamo tolse una spina dalla zampa guadagnandosene la fedelt\u00e0.\nLo sfondo mostra speroni rocciosi con figurette e una chiesa che ricorda le architetture di Leon Battista Alberti, ospite della corte ferrarese dove era attivo il Tura. A sinistra si vedono due piccole figure di committenti inginocchiati: un notabile e una frate francescano, nella stessa posizione della ricezione delle stimmate di san Francesco.\nLo stile \u00e8 tipico dell'artista, con colori metallici e brillanti, modellati da un chiaroscuro incisivo che scolpisce le figure, come si vede bene nel pannello di san Girolamo."}
{"id": "2814411", "revid": "1677399", "url": "https://it.wikipedia.org/wiki?curid=2814411", "title": "Campionato francese di tennis 1901", "text": "Il Campionato francese di tennis 1901 (conosciuto oggi come Open di Francia o Roland Garros) \u00e8 stato l'11\u00aa edizione del Campionato francese di tennis, riservato ai tennisti francesi o residenti in Francia. Si \u00e8 svolto a Parigi in Francia. Il singolare maschile \u00e8 stato vinto da Andr\u00e9 Vacherot, che si \u00e8 imposto su Paul Lebr\u00e9ton. Il singolare femminile \u00e8 stato vinto da P. Girod, che ha battuto la connazionale Leroux. Nel doppio maschile si sono imposti Andr\u00e9 Vacherot e Marcel Vacherot.\nSeniors.\nSingolare maschile.\n Andr\u00e9 Vacherot ha battuto in finale Paul Lebr\u00e9ton\nSingolare femminile.\n P. Girod ha battuto in finale Leroux 6\u20131, 6\u20131\nDoppio maschile.\n Andr\u00e9 Vacherot / Marcel Vacherot"}
{"id": "2814417", "revid": "36426", "url": "https://it.wikipedia.org/wiki?curid=2814417", "title": "San Girolamo penitente (Mantegna)", "text": ""}
{"id": "2814419", "revid": "1543377", "url": "https://it.wikipedia.org/wiki?curid=2814419", "title": "Differenza di fuso orario", "text": "La differenza di fuso orario, scarto di fuso orario o (in inglese) time offset \u00e8 la differenza di ora che intercorre tra un fuso orario e un altro (solitamente quello che passa da Greenwich).\nDefinizione internazionale.\nLa differenza di fuso orario \u00e8 definita da una convenzione internazionale ed \u00e8 il numero di ore e minuti di scarto rispetto all'UTC (corrispondente all'incirca all'ora solare di Greenwich, GMT). In numerosi fusi orari si usano due scarti, uno per l'ora legale e uno per l'ora solare."}
{"id": "2814425", "revid": "149727", "url": "https://it.wikipedia.org/wiki?curid=2814425", "title": "Brenna con Olgelasca e Pozzolo", "text": ""}
{"id": "2814426", "revid": "149727", "url": "https://it.wikipedia.org/wiki?curid=2814426", "title": "Carugo con Incasate e Guarda", "text": ""}
{"id": "2814427", "revid": "149727", "url": "https://it.wikipedia.org/wiki?curid=2814427", "title": "Inverigo con Pomellasca", "text": ""}
{"id": "2814428", "revid": "149727", "url": "https://it.wikipedia.org/wiki?curid=2814428", "title": "Mariano con Cassina del Perticato", "text": ""}
{"id": "2814430", "revid": "196390", "url": "https://it.wikipedia.org/wiki?curid=2814430", "title": "Paina con Birone, Cassina Brugazzo e Cassina Bistorta", "text": ""}
{"id": "2814431", "revid": "92723", "url": "https://it.wikipedia.org/wiki?curid=2814431", "title": "Concattedrale di Santa Caterina", "text": "La concattedrale di Santa Caterina \u00e8 il duomo di Bertinoro, centro abitato della provincia di Forl\u00ec-Cesena.\nStoria.\nIl primo luogo di culto dedicato a santa Caterina d'Alessandria consisteva in un piccolo oratorio, demolito alla fine del Cinquecento e riedificato nelle sembianze dell'attuale cattedrale in stile bramantesco per volont\u00e0 del vescovo Giovanni Andrea Caligari, i cui lavori terminarono nel XVII secolo. La sua posizione risulta addossata al palazzo Comunale, poich\u00e9 si riteneva che quest'ultimo dovesse essere abbattuto a causa delle precaria stabilit\u00e0, cosa che per\u00f2 non avvenne.\nDescrizione.\n\u00c8 suddivisa in tre navate e custodisce al suo interno pregevoli opere d'arte, quali il quadro de \"la Vergine tra i santi Pietro e Paolo\", di Francesco Longhi, \"le nozze mistiche di santa Caterina d'Alessandria\", di scuola bolognese risalente al XVIII secolo, sito nell'altare maggiore e un crocifisso di legno scolpito di scuola italo-tedesca, posizionato nell'altare sinistro, di cui una parte sembra risalire alla fine del XVI secolo. Secondo la leggenda l'artefice di quest'opera fu un pellegrino che, rifugiatosi in un monastero, dopo tre giorni di ritiro fece trovare alla sua partenza un crocifisso ricavato da un albero di fico del giardino dell'edificio.\nSotto la chiesa si trova una cripta, a cui si accede dall'esterno."}
{"id": "2814433", "revid": "282579", "url": "https://it.wikipedia.org/wiki?curid=2814433", "title": "M18 Hellcat (cacciacarri)", "text": ""}
{"id": "2814437", "revid": "149727", "url": "https://it.wikipedia.org/wiki?curid=2814437", "title": "Casate Nuovo con Campo Fiorenzo e Rogoredo", "text": ""}
{"id": "2814439", "revid": "149727", "url": "https://it.wikipedia.org/wiki?curid=2814439", "title": "Cernusco Lombardone con Ca' Franca e Cassina Fontanella", "text": ""}
{"id": "2814440", "revid": "282579", "url": "https://it.wikipedia.org/wiki?curid=2814440", "title": "M2 Half-track (trasporto truppe)", "text": ""}
{"id": "2814441", "revid": "149727", "url": "https://it.wikipedia.org/wiki?curid=2814441", "title": "Contra con Tignoso", "text": ""}
{"id": "2814444", "revid": "149727", "url": "https://it.wikipedia.org/wiki?curid=2814444", "title": "Monticello con Corte Nova, Casate Vecchio, Torre Villa e Prebone", "text": ""}
{"id": "2814447", "revid": "149727", "url": "https://it.wikipedia.org/wiki?curid=2814447", "title": "Perego con porzione di Roncaria", "text": ""}
{"id": "2814450", "revid": "149727", "url": "https://it.wikipedia.org/wiki?curid=2814450", "title": "Rovagnate con Crescenzaga, Albareda minore e Sala", "text": ""}
{"id": "2814451", "revid": "149727", "url": "https://it.wikipedia.org/wiki?curid=2814451", "title": "Santa Maria Ho\u00e8 con Tremonte, Bosco, Cornera e Alduno", "text": ""}
{"id": "2814452", "revid": "149727", "url": "https://it.wikipedia.org/wiki?curid=2814452", "title": "Sirtori con Ceregallo", "text": ""}
{"id": "2814453", "revid": "1677399", "url": "https://it.wikipedia.org/wiki?curid=2814453", "title": "Campionato francese di tennis 1900", "text": "Il Campionato francese di tennis 1900 (conosciuto oggi come Open di Francia o Roland Garros) \u00e8 stato la 10\u00aa edizione del Campionato francese di tennis,\nriservato ai tennisti francesi o residenti in Francia. Si \u00e8 svolto su campi su campi in terra battuta del \"Tennis Club de Paris\" di Parigi in Francia. Il singolare maschile \u00e8 stato vinto da Paul Aym\u00e9, che si \u00e8 imposto su Alain Pr\u00e9vost. Il singolare femminile \u00e8 stato vinto da H\u00e9l\u00e8ne Pr\u00e9vost. Nel doppio maschile si sono imposti Andr\u00e9 Vacherot e Marcel Vacherot.\nSeniors.\nSingolare maschile.\n Paul Aym\u00e9 ha battuto in finale Alain Pr\u00e9vost 6-3, 6-0\nSingolare femminile.\n H\u00e9l\u00e8ne Pr\u00e9vost\nDoppio maschile.\n Paul Aym\u00e9 / Paul Lebr\u00e9ton"}
{"id": "2814454", "revid": "149727", "url": "https://it.wikipedia.org/wiki?curid=2814454", "title": "Vigan\u00f2 di sopra e di sotto", "text": ""}
{"id": "2814467", "revid": "224230", "url": "https://it.wikipedia.org/wiki?curid=2814467", "title": "Vigan\u00f2 (disambigua)", "text": ""}
{"id": "2814469", "revid": "1677399", "url": "https://it.wikipedia.org/wiki?curid=2814469", "title": "Campionato francese di tennis 1899", "text": "Il Campionato francese di tennis 1899 (conosciuto oggi come Open di Francia o Roland Garros) \u00e8 stato la 9\u00aa edizione del Campionato francese di tennis, riservato ai tennisti francesi o residenti in Francia. Si \u00e8 svolto su campi in terra battuta del \"Tennis Club de Paris\" a Parigi in Francia. Il singolare maschile \u00e8 stato vinto da Paul Aym\u00e9, che si \u00e8 imposto su Paul Lebr\u00e9ton. Il singolare femminile \u00e8 stato vinto da Adine Masson. Nel doppio maschile si sono imposti Paul Aym\u00e9 e Paul Lebr\u00e9ton.\nSeniors.\nSingolare maschile.\n Paul Aym\u00e9 ha battuto in finale Paul Lebr\u00e9ton 9\u20137, 3\u20136, 6\u20133\nSingolare femminile.\n Adine Masson\nDoppio maschile.\n Paul Aym\u00e9 / Paul Lebr\u00e9ton"}
{"id": "2814472", "revid": "287204", "url": "https://it.wikipedia.org/wiki?curid=2814472", "title": "37699 Santini-Aichl", "text": "37699 Santini-Aichl \u00e8 un asteroide della fascia principale. Scoperto nel 1996, presenta un'orbita caratterizzata da un semiasse maggiore pari a 3,1801268\u00a0UA e da un'eccentricit\u00e0 di 0,1721060, inclinata di 12,45145\u00b0 rispetto all'eclittica."}
{"id": "2814475", "revid": "1677399", "url": "https://it.wikipedia.org/wiki?curid=2814475", "title": "Campionato francese di tennis 1898", "text": "Il Campionato francese di tennis 1898 (conosciuto oggi come Open di Francia o Roland Garros) \u00e8 stato l'8\u00aa edizione del Campionato francese di tennis,\nriservato ai tennisti francesi o residenti in Francia. Si \u00e8 svolto su campi in terra battuta del \"Tennis Club de Paris\" di Parigi in Francia. Il singolare maschile \u00e8 stato vinto da Paul Aym\u00e9, che si \u00e8 imposto su Paul Lebr\u00e9ton. Il singolare femminile \u00e8 stato vinto da Adine Masson. Nel doppio maschile si sono imposti Paul Aym\u00e9 e Paul Lebr\u00e9ton.\nSeniors.\nSingolare maschile.\n Paul Aym\u00e9 ha battuto in finale Paul Lebr\u00e9ton 5\u20137, 6\u20131, 6\u20132\nSingolare femminile.\n Adine Masson\nDoppio maschile.\n Marcel Vacherot / Xenophon Casdagli"}
{"id": "2814477", "revid": "31185", "url": "https://it.wikipedia.org/wiki?curid=2814477", "title": "Talaud", "text": ""}
{"id": "2814479", "revid": "125390603", "url": "https://it.wikipedia.org/wiki?curid=2814479", "title": "Philo Vance (miniserie televisiva)", "text": "Philo Vance \u00e8 una miniserie televisiva poliziesca italiana trasmessa nel 1974 dalla Rai e centrata sulla figura dell'investigatore-dandy Philo Vance, creata dalla penna dello scrittore S.S. Van Dine. La sceneggiatura della serie era di Biagio Proietti e Belisario Randone mentre la regia televisiva era curata da Marco Leto.\nLa miniserie era articolata in tre episodi, ciascuno suddiviso in due puntate trasmesse dall'allora Programma Nazionale, il marted\u00ec sera in prima serata, dal 3 settembre al 21 settembre 1974.\nSoggetti.\nIl primo episodio, ispirato al romanzo \"La strana morte del signor Benson\", verte sull'uccisione di un giocatore d'azzardo donnaiolo, ucciso \"nella stessa casa in cui si trova occasionalmente Vance\". Il secondo, \"La canarina assassinata\", concerne l'assassinio di un'avvenente cantante chiamata appunto \"Canarina\", che troppo ha rischiato cercando di ricattare i numerosi amanti. Il terzo episodio, infine, \"La fine dei Greene\", riguarda l'uccisione di un miliardario, per il cui omicidio sono indiziate ben nove persone.\nCast e titoli.\nProtagonista nei panni dell'investigatore-dandy Philo Vance, appassionato cultore di arte caratterizzato dal fumare soltanto una specifica marca di sigarette (le Regie) e dall'uso di un monocolo per leggere, era Giorgio Albertazzi. L'attore Sergio Rossi impersonava il procuratore distrettuale John Markham e l'attore e doppiatore Silvio Anselmo interpretava il ruolo del sergente Heath. Altri interpreti fissi erano Varo Soleri, che interpretava Currie, il maggiordomo di Philo Vance, e Luigi Virgilio.\nQuesti titoli e cast delle tre fiction:"}
{"id": "2814483", "revid": "1677399", "url": "https://it.wikipedia.org/wiki?curid=2814483", "title": "Campionato francese di tennis 1897", "text": "Il Campionato francese di tennis 1897 (conosciuto oggi come Open di Francia o Roland Garros) \u00e8 stato la 7\u00aa edizione del Campionato francese di tennis,\nriservato ai tennisti francesi o residenti in Francia. Si \u00e8 svolto su campi in terra battuta (sabbia stesa su un letto di pietrisco) a Parigi in Francia. Il singolare maschile \u00e8 stato vinto da Paul Aym\u00e9, che si \u00e8 imposto sul connazionale (di origine britannica) Francky Wardan. Il singolare femminile \u00e8 stato vinto da Francoise Masson. Nel doppio maschile si sono imposti Paul Aym\u00e9 e Paul Lebr\u00e9ton.\nSeniors.\nSingolare maschile.\n Paul Aym\u00e9 ha battuto in finale Francky Wardan 4-6, 6-4, 6-2\nSingolare femminile.\n Francoise Masson ha battuto in finale P. Girod 6-3, 6-1\nDoppio maschile.\n Paul Aym\u00e9 / Paul Lebr\u00e9ton hanno battuto in finale Francky Wardan / Longchamps 6-3, 6-0"}
{"id": "2814484", "revid": "244212", "url": "https://it.wikipedia.org/wiki?curid=2814484", "title": "Antonio Tebaldeo", "text": "Biografia.\nMolto legato alla famiglia degli Estensi, oper\u00f2 sia a Ferrara che a Mantova, in quest'ultima citt\u00e0 al seguito di Isabella d'Este, di cui fu precettore. Nella storia della poesia volgare a Mantova, il Tebaldeo fu l'esponente pi\u00f9 importante , purtuttavia continuando a studiare sia testi latini che volgari ed essere scrittore bilingue almeno fino al 1498. Nel 1513, quando ormai la sua produzione letteraria era limitata alla lingua latina, si trasfer\u00ec a Roma, dove alla morte fu sepolto nella Basilica di Santa Maria in Via Lata.\nOggi si ritiene che proprio Tebaldeo - e non, come a lungo ipotizzato, Pietro Bembo - sia l'autore del celebre epitaffio funebre che compare sulla tomba di Raffaello:"}
{"id": "2814492", "revid": "547034", "url": "https://it.wikipedia.org/wiki?curid=2814492", "title": "Perego (disambigua)", "text": ""}
{"id": "2814493", "revid": "36426", "url": "https://it.wikipedia.org/wiki?curid=2814493", "title": "San Gerolamo penitente (Cosm\u00e8 Tura)", "text": ""}
{"id": "2814495", "revid": "1677399", "url": "https://it.wikipedia.org/wiki?curid=2814495", "title": "Campionato francese di tennis 1896", "text": "Il Campionato francese di tennis 1896 (conosciuto oggi come Open di Francia o Roland Garros) \u00e8 stato la 6\u00aa edizione del Campionato francese di tennis,\nriservato ai tennisti francesi o residenti in Francia. Si \u00e8 svolto su campi in terra battuta del \"Tennis Club de Paris in Auteuil\" a Parigi in Francia. Il singolare maschile \u00e8 stato vinto da Andr\u00e9 Vacherot, che si \u00e8 imposto sul connazionale G\u00e9rard Brosselin. Nel doppio maschile si sono imposti Francky Wardan e Wynes.\nSeniors.\nSingolare maschile.\n Andr\u00e9 Vacherot ha battuto in finale G\u00e9rard Brosselin 6-1, 7-5\nDoppio maschile.\n Francky Wardan / Wynes hanno battuto in finale Andr\u00e9 Vacherot / Marcel Vacherot 6-4, 8-6"}
{"id": "2814497", "revid": "547992", "url": "https://it.wikipedia.org/wiki?curid=2814497", "title": "Massimo Buscemi (attore)", "text": "Biografia.\nBuscemi ha partecipato a diversi film, ricoprendo ruoli secondari. Il suo esordio nel 1976, con il film \"Lettomania\". In quello stesso anno \u00e8 nel cast di \"Oh, Serafina!\" in un ruolo di poche battute.\nNel 1980 Maurizio Nichetti lo vuole in \"Ho fatto splash\", ed anche Adriano Celentano lo aggiunge al cast dei suoi \"Asso\" e \"Il bisbetico domato\" dove impersona il contadino lombardo Biagi. Nel 1983 \u00e8 in \"Un povero ricco\" di Pasquale Festa Campanile. Nel 1986 \u00e8 un ladro di carrelli in \"Grandi magazzini\", e nel 1991 recita nella sitcom \"Andy e Norman\" in cui Zuzzurro e Gaspare interpretano i personaggi di Neil Simon.\nLa sua popolarit\u00e0 \u00e8 per\u00f2 dovuta principalmente al programma televisivo Rai \"Quelli che il calcio\", dove, nella seconda met\u00e0 degli anni novanta \u00e8 stato ospite fisso, impersonando l'enigmatico esperto \"Massimo Alfredo Giuseppe Maria\" che sapeva tutto di campionati, squadre, calciatori e che si definiva \"...\"tassonomico e non nozionistico...\" e che concludeva ogni descrizione con il tormentone \"Tutto questo, per la precisione\"\".\nSpesso inquadrato dalle telecamere, ma intervenendo raramente in voce, alla presenza di un ex-calciatore ospite della singola puntata, ne elencava il curriculum, sempre con un tono serioso e uno sguardo torvo. Iscritto all'Ordine dei giornalisti dal 2001, \u00e8 spesso ospite delle trasmissioni sportive di 7 Gold; \u00e8 stato inoltre addetto stampa e assistente di Zuzzurro e Gaspare."}
{"id": "2814501", "revid": "1677399", "url": "https://it.wikipedia.org/wiki?curid=2814501", "title": "Campionato francese di tennis 1895", "text": "Il Campionato francese di tennis 1895 (conosciuto oggi come Open di Francia o Roland Garros) \u00e8 stato la 5\u00aa edizione del Campionato francese di tennis, riservato ai tennisti francesi o residenti in Francia. Si \u00e8 svolto su campi in sabbia stesa su un letto di pietrisco a Parigi in Francia. Il singolare maschile \u00e8 stato vinto da Andr\u00e9 Vacherot, che si \u00e8 imposto su Laurent Riboulet. Nel doppio maschile si sono imposti Andr\u00e9 Vacherot e G. Winzer.\nSeniors.\nSingolare maschile.\n Andr\u00e9 Vacherot ha battuto in finale Laurent Riboulet 9-7, 6-2\nDoppio maschile.\n Andr\u00e9 Vacherot / Christian Winzer hanno battuto in finale Paul Lebr\u00e9ton / Paul Lecaron 6-2, 6-1"}
{"id": "2814504", "revid": "1677399", "url": "https://it.wikipedia.org/wiki?curid=2814504", "title": "Campionato francese di tennis 1894", "text": "Il Campionato francese di tennis 1894 (conosciuto oggi come Open di Francia o Roland Garros) \u00e8 stato la 4\u00aa edizione del Campionato francese di tennis, riservato ai tennisti francesi o residenti in Francia. Si \u00e8 svolto su campi in sabbia stesa su un letto di pietrisco del \"Societe des sports on the \u00cele de Puteaux\" a Parigi in Francia. Il singolare maschile \u00e8 stato vinto da Andr\u00e9 Vacherot, che si \u00e8 imposto sul connazionale G\u00e9rard Brosselin. Nel doppio maschile si sono imposti G\u00e9rard Brosselin e Lesage.\nSeniors.\nSingolare maschile.\n Andr\u00e9 Vacherot ha battuto in finale G\u00e9rard Brosselin 1-6, 6-3, 6-3\nDoppio maschile.\n G\u00e9rard Brosselin / Lesage hanno battuto in finale Heltay / Robinson 6-4, 2-6, 6-2"}
{"id": "2814509", "revid": "110157", "url": "https://it.wikipedia.org/wiki?curid=2814509", "title": "Episodi di Rosario + Vampire", "text": "L'anime Rosario + Vampire \u00e8 stato prodotto in due serie, ciascuna composta da 13 episodi. La prima serie \u00e8 andata in onda in Giappone da gennaio a marzo 2008. La seconda serie, dal titolo Rosario + Vampire Capu2 \u00e8 stata trasmessa dal 2 ottobre 2008 al 24 dicembre 2008, e prosegue la storia da dove si era interrotta. "}
{"id": "2814511", "revid": "74801", "url": "https://it.wikipedia.org/wiki?curid=2814511", "title": "Theo Bos (calciatore)", "text": "Carriera.\nGiocatore.\nDurante la sua carriera ha giocato solo con il Vitesse, con cui ha segnato 9 reti in 369 partite.\nAllenatore.\nDopo aver allenato il Den Bosch \u00e8 diventato allenatore della sua ex squadra. Nel 2011 ha allenato il Polonia Varsavia e poi fino al gennaio 2012 ha allenato il Dordrecht.\nLa morte.\n\u00c8 morto il 28 febbraio 2013 all'et\u00e0 di 47 anni a causa di un tumore al pancreas."}
{"id": "2814512", "revid": "149727", "url": "https://it.wikipedia.org/wiki?curid=2814512", "title": "Rivarolo con Cividale", "text": ""}
{"id": "2814513", "revid": "149727", "url": "https://it.wikipedia.org/wiki?curid=2814513", "title": "Gazuolo con Noce Grossa, Pomara, Bomara e Belforte", "text": ""}
{"id": "2814518", "revid": "62221", "url": "https://it.wikipedia.org/wiki?curid=2814518", "title": "Cleptoparassitismo", "text": ""}
{"id": "2814521", "revid": "767487", "url": "https://it.wikipedia.org/wiki?curid=2814521", "title": "Coppa di Francia 1983-1984", "text": "La stagione 1983-84 \u00e8 stata la 67\u00aa edizione della Coppa di Francia, massima competizione nazionale francese."}
{"id": "2814522", "revid": "149727", "url": "https://it.wikipedia.org/wiki?curid=2814522", "title": "Moreana con Casatico, San Michele, Campitello, Canicossa, Cesole, Ospitaletto e Gabbiana", "text": ""}
{"id": "2814525", "revid": "599013", "url": "https://it.wikipedia.org/wiki?curid=2814525", "title": "Martinov", "text": "Il toponimo Martinov pu\u00f2 riferirsi a diverse localit\u00e0 della Repubblica Ceca:"}
{"id": "2814526", "revid": "149727", "url": "https://it.wikipedia.org/wiki?curid=2814526", "title": "Sabbionatta con Ponteterra, Villa Pasquali, Breda Cisoni e Commessagio di L\u00e0", "text": ""}
{"id": "2814529", "revid": "1677399", "url": "https://it.wikipedia.org/wiki?curid=2814529", "title": "Campionato francese di tennis 1893", "text": "Il Campionato francese di tennis 1893 (conosciuto oggi come Open di Francia o Roland Garros) \u00e8 stato la 3\u00aa edizione del Campionato francese di tennis,\nriservato ai tennisti francesi o residenti in Francia. Si \u00e8 svolto a Parigi in Francia. Il singolare maschile \u00e8 stato vinto da Laurent Riboulet, che si \u00e8 imposto su Jean Schopfer. Nel doppio maschile si sono imposti Jean Schopfer e N. Goldsmith.\nSeniors.\nSingolare maschile.\n Laurent Riboulet ha battuto in finale Jean Schopfer 6-3, 6-3\nDoppio maschile.\n Jean Schopfer / J. Goldsmith hanno battuto in finale G. Heltay / Ortmans 6-4, 4-6, 6-2"}
{"id": "2814531", "revid": "149727", "url": "https://it.wikipedia.org/wiki?curid=2814531", "title": "Dosolo con Correggio Verde, Panguaneta e Villa Strada", "text": ""}
{"id": "2814533", "revid": "287204", "url": "https://it.wikipedia.org/wiki?curid=2814533", "title": "Fenouill\u00e8des", "text": "Il Fenouill\u00e8des (toponimo in francese; in occitano \"Fenolhed\u00e9s\" o \"Fenolheda\") \u00e8 una piccola regione storico-geografica della Francia, nella regione del Linguadoca-Rossiglione. Si tratta dell'unico lembo d'Occitania nel dipartimento dei Pirenei Orientali.\nGeografia.\nSituato ad ovest di Perpignano, il Fenouill\u00e8des corrisponde alle alte valli del fiume Agly e si trova nell'estremit\u00e0 settentrionale del dipartimento (dove confina con il dipartimento dell'Aude). Lo spartiacque con il bacino idrografico del fiume T\u00eat, posto a sud, rappresenta invece la sua propaggine meridionale.\nLa regione ha carattere principalmente collinare e la sua massima elevazione \u00e8 il Sarrat Naout (1.310 m). Il clima dominante, per via della vicinanza alle coste del Golfo del Leone, \u00e8 di tipo mediterraneo.\nIl centro pi\u00f9 importante della regione \u00e8 Saint-Paul-de-Fenouillet, comune di 2.000 abitanti circa. Stando ai dati del censimento francese del 2006, a cura dell'INSEE, la regione in senso stretto include 7.234 abitanti (9.811 includendo i cinque comuni catalani).\nStoria.\nNonostante l'attuale appartenenza al dipartimento dei Pirenei Orientali, il Fenouill\u00e8des \u00e8 storicamente una regione occitanofona, da sempre legata alle sorti del resto della Francia, anche prima della Pace dei Pirenei (1659) con cui il resto dell'attuale dipartimento, di lingua e cultura catalana, fu annesso da Parigi. Tuttavia, alcuni comuni contigui, di lingua catalana, sono considerati parte del Fenouill\u00e8des in senso geografico."}
{"id": "2814534", "revid": "1677399", "url": "https://it.wikipedia.org/wiki?curid=2814534", "title": "Campionato francese di tennis 1892", "text": "Il Campionato francese di tennis 1892 (conosciuto oggi come Open di Francia o Roland Garros) \u00e8 stato la 2\u00aa edizione del Campionato francese di tennis, riservato ai tennisti francesi o residenti in Francia. Si \u00e8 svolto sui campi del Racing Club de France a Parigi in Francia. Il singolare maschile \u00e8 stato vinto da Jean Schopfer, che si \u00e8 imposto sul connazionale (di origini britanniche) Francis Louis Fassitt. Nel doppio maschile si sono imposti J. Havet e D. Albertini.\nSeniors.\nSingolare maschile.\n Jean Schopfer ha battuto in finale Francis Louis Fassitt 6-2, 1-6, 6-2\nDoppio maschile.\n J. Havet / Diaz Albertini hanno battuto in finale Cucheval-Clarigny / Carlos de Candamo"}
{"id": "2814540", "revid": "1677399", "url": "https://it.wikipedia.org/wiki?curid=2814540", "title": "Campionato francese di tennis 1891", "text": "Il Campionato francese di tennis 1891 (conosciuto oggi come Open di Francia o Roland Garros) \u00e8 stato la 1\u00aa edizione del Campionato francese di tennis, riservato ai tennisti francesi o residenti in Francia. Si \u00e8 svolto al Racing Club de France di Parigi in Francia. Il singolare maschile \u00e8 stato vinto da H. Briggs, che si \u00e8 imposto sul connazionale P. Baigneres. Nel doppio maschile si sono imposti B. Desjoyau e T. Legrand.\nSeniors.\nSingolare maschile.\n H. Briggs ha battuto in finale P. Baigneres 6-3, 6-2\nDoppio maschile.\n B. Desjoyau / T. Legrand hanno battuto in finale Cucheval-Clarigny / Boulanger"}
{"id": "2814545", "revid": "149727", "url": "https://it.wikipedia.org/wiki?curid=2814545", "title": "Castel Didone", "text": ""}
{"id": "2814546", "revid": "599013", "url": "https://it.wikipedia.org/wiki?curid=2814546", "title": "Giovanni Terrile", "text": "Carriera.\nGiocatore.\nTra i giovanissimi fondatori della Societ\u00e0 Sportiva Trionfo Ligure, di cui fu attivo promotore, nella stagione 1912-1913 gioc\u00f2 con i biancocelesti nella terza serie calcistica italiana, allora denominata Terza Categoria.\nDopo aver iniziato il campionato di Prima Categoria 1914-1915 con la maglia dell'Andrea Doria, pass\u00f2 a stagione in corso alla , vincendovi nel 1915 il Campionato Romano senza poter dare maggiore contributo per la sospensione dei campionati durante la prima guerra mondiale; pass\u00f2 quindi all'Internazionale per disputarvi la stagione 1923-1924 in cui la squadra lombarda si classific\u00f2 3\u00aa nel Girone A di Prima Divisione.\nAllenatore.\nNel 1927-1928 con Jean Steiger e Ferenc Moln\u00e1r costitu\u00ec la commissione tecnica che guid\u00f2 il nella seconda stagione della sua storia. Torn\u00f2 sulla panchina partenopea anche nel torneo successivo, in sostituzione di Otto Fischer, riuscendo a qualificarsi per il primo campionato di Serie A a girone unico arrivando ottava a pari merito con la Lazio. Guid\u00f2 anche l' nella stagione 1929-1930, che fu per gli irpini il primo campionato ufficiale disputato."}
{"id": "2814549", "revid": "149727", "url": "https://it.wikipedia.org/wiki?curid=2814549", "title": "C\u00e0 de' Soresini con Villa de' Talamazzi", "text": ""}
{"id": "2814550", "revid": "30184293", "url": "https://it.wikipedia.org/wiki?curid=2814550", "title": "Patricia Daniels Cornwell", "text": ""}
{"id": "2814551", "revid": "149727", "url": "https://it.wikipedia.org/wiki?curid=2814551", "title": "C\u00e0 d'Andrea con San Pietro Medegallo", "text": ""}
{"id": "2814552", "revid": "1442080", "url": "https://it.wikipedia.org/wiki?curid=2814552", "title": "Otto Fischer", "text": "Biografia.\nOtto Fischer nacque a Vienna nel 1901. Visse in Austria, Italia, Cecoslovacchia, Croazia, prima di stabilirsi a Liep\u0101ja in Lettonia nel 1936, dove oltre che allenatore svolse anche la professione di fabbro. Di origini ebraiche, quando la \"Wehrmacht\" raggiunse la Lettonia, nel 1941, venne ucciso nel massacro di Liep\u0101ja.. \nCarriera.\nCalciatore.\nAttaccante, cominci\u00f2 a giocare a calcio nell'Hertha Vienna prima di passare, nel 1921, al Karlsbader, club membro della Deutschen Fu\u00dfball-Verbandes, la federazione delle societ\u00e0 cecoslovacche di lingua tedesca. Qui disput\u00f2 due stagioni prima di tornare a Vienna per giocare col First, chiudendo al secondo posto in campionato in due occasioni.\nNel 1926 fu tesserato per l'Hakoah e partecip\u00f2 alla \"tourn\u00e9e\" nordamericana del club. Fu ceduto nella stagione 1927-1928, a campionato in corso, al Wacker Vienna, dove la sua carriera fin\u00ec prematuramente per un infortunio.\nAllenatore.\nDopo aver allenato in Cecoslovacchia il Saaz, altra formazione della minoranza tedesca, guid\u00f2 il Concordia Zagabria nella massima serie jugoslava e, nel 1936, raggiunse Liep\u0101ja dove divenne allenatore dell'Olimpija, con cui vinse per tre volte il titolo nazionale. Rimase in Lituania anche dopo l'occupazione sovietica, fino al luglio 1941, quando fu ucciso dalle truppe tedesche."}
{"id": "2814554", "revid": "20768", "url": "https://it.wikipedia.org/wiki?curid=2814554", "title": "Pierdavide Carone", "text": "Biografia.\nGli inizi.\nCresciuto a Palagianello, in provincia di Taranto, si avvicina presto al mondo della musica, suonando nella rock band \"\"Whiskey &amp; Cedro\" a quattordici anni e, poco prima dell'ingresso ad Amici, nei \"Terrar\u00f2ss\", un gruppo di suonatori della Bassa Murgia. Durante \"Amici di Maria De Filippi\", si fidanza con la ballerina Grazia Striano, con la quale ha convissuto a Roma. Ad oggi, la relazione tra i due \u00e8 terminata.\nAmici e il primo album \"Una canzone pop\".\nNel 2009, fortemente voluto da Grazia Di Michele che lo trova idoneo, entra a far parte della nona edizione di \"Amici di Maria De Filippi\" dove classificandosi terzo, riceve il premio della critica giornalistica.\nIn contemporanea alla sua partecipazione scrive il libro \"I sogni fanno rima. Il primo diario di Amici\" e vince il Festival di Sanremo 2010 come autore del brano \"Per tutte le volte che...\", interpretato da Valerio Scanu. Nel corso del programma incide anche i singoli \"La ballata dell'ospedale\", \"Jenny\" e \"Superstar\" inseriti nelle compilation legate al programma, \"Sfida\" e \"9\" e presenti anche nel suo primo album.\nIl 30 marzo 2010 esce infatti l'album di debutto \"Una canzone pop\" che entra al primo posto nella classifica FIMI. L'album \u00e8 stato anticipato dal singolo \"Di notte\", che ha debuttato alla prima posizione della classifica FIMI. In questo periodo viene pubblicato anche il singolo \"Cellule (Per rinascere basta un attimo)\"\" cantato con gli altri concorrenti di Amici 9.\nPresente ai \"Wind Music Awards 2010\" viene premiato per l'album di debutto come \"multiplatino\". Successivamente viene estratto il brano \"Mi piaci... ma non troppo\" come secondo singolo.. Nel 2010 prende parte anche ad O' Sci\u00e0.\nIl secondo album \"Distrattamente\".\nIl 29 ottobre 2010 \u00e8 stato pubblicato il singolo \"La prima volta\", brano che ha anticipato la pubblicazione dell'album \"Distrattamente\", uscito il 23 novembre e il disco ha ottenuto la tredicesima posizione in FIMI. Scrive inoltre il brano \"Ti vorrei\", su invito di Maria De Filippi, la quale voleva una nuova sigla per la fase pomeridiana di \"Amici\"; il brano diviene quindi la sigla della nuova edizione, quella del 2010-2011. Nel febbraio 2011 il cantante riceve una nomination ai TRL Awards 2011 nella categoria \"Best Talent Show Artist\", senza per\u00f2 vincere. Il 4 marzo viene pubblicato il secondo singolo dall'album: \"Dammela... la mano\".\nIl 28 giugno 2011 Sony Music pubblica \"Dalla parte di Rino\", un album tributo a Rino Gaetano in cui Carone interpreta \"Berta filava\". Durante l'estate ha fatto da apri concerto a Franco Battiato. Il 16 settembre viene pubblicato in anteprima su il videoclip di \"Volo a Rio\", singolo apripista, entrato nell'airplay radiofonico lo stesso giorno, dell'album \"Rio\", pubblicato il 27 settembre.\nSanremo 2012, il ritorno ad Amici e il terzo album \"Nan\u00ec e altri racconti\".\nIl 15 gennaio 2012 viene annunciata la sua partecipazione al 62\u00ba Festival di Sanremo in coppia con Lucio Dalla con il brano \"Nan\u00ec\". Pierdavide si classifica quinto e contemporaneamente al Festival esce il suo terzo album, \"Nan\u00ec e altri racconti\" prodotto da Lucio Dalla, quest'ultimo scomparso, a causa di un infarto, 12 giorni dopo il Festival di Sanremo.\nIl 6 aprile 2012 viene pubblicato il nuovo singolo \"Basta cos\u00ec\", presentato in anteprima nel serale di Amici.\nA partire dal 31 marzo 2012 partecipa ad un circuito, definito big, dedicato ad alcuni ex concorrenti delle edizioni precedenti, nel serale dell'undicesima edizione del programma \"Amici di Maria De Filippi\". Il cantante viene eliminato il 12 maggio, in una sfida contro Emma. Il 17 maggio viene pubblicato il terzo singolo, \"Tra il male e Dio.\"\nNell'estate del 2012, Pierdavide incide \"Sulle ali del mondo\", creata come sigla per il cartone \"Le nuove avventure di Peter Pan\"\nEventi recenti.\nA tre anni di distanza dal suo ultimo disco, pubblicato a febbraio del 2012, Pierdavide torna sulle scene con un nuovo singolo, dal titolo \"Il filo\".\nIl 10 giugno 2016 \u00e8 stato pubblicato \"Sole per sempre\", brano dal sound estivo che anticipa il nuovo album.\nIn occasione dei dieci anni di carriera dell'amico Valerio Scanu, gli regala un secondo pezzo inserito nell'album di inediti e uscito come singolo di quest'ultimo, Inciampando dentro un'anima.\nIl 22 dicembre 2018, in seguito alla pubblicazione dei nomi dei cantanti in gara nel Festival di Sanremo 2019, dal quale non viene inserito, ha pubblicato il singolo \"Caramelle\", in collaborazione con i Dear Jack, raggiungendo consensi di pubblico e critica.\nIl 22 maggio 2020, dopo una temporanea assenza dalle scene a causa di un tumore trattato e sconfitto con un intervento e un ciclo di chemioterapia, esce il singolo \"Forza e coraggio!\", un brano nato molto prima dell'emergenza sanitaria COVID-19. Parte dei proventi del singolo verranno destinati all'ospedale Humanitas di Milano in gesto di gratitudine per l\u2019aiuto ricevuto durante la sua malattia e proprio per la ricerca, la diagnosi e la cura contro il virus COVID-19.\nPer lo stesso virus perde il padre Paolo, scomparso il 13 novembre.\nIl 28 aprile 2021 viene pubblicato il singolo \"Buonanotte\", che anticipa l'album \"Casa\", uscito il 28 maggio successivo."}
{"id": "2814559", "revid": "149727", "url": "https://it.wikipedia.org/wiki?curid=2814559", "title": "Torre dei Malamberti", "text": ""}
{"id": "2814560", "revid": "149727", "url": "https://it.wikipedia.org/wiki?curid=2814560", "title": "Torre de' Malamberti", "text": ""}
{"id": "2814562", "revid": "149727", "url": "https://it.wikipedia.org/wiki?curid=2814562", "title": "Torre Malamberti", "text": ""}
{"id": "2814564", "revid": "34971", "url": "https://it.wikipedia.org/wiki?curid=2814564", "title": "Potere spirituale", "text": ""}
{"id": "2814566", "revid": "149727", "url": "https://it.wikipedia.org/wiki?curid=2814566", "title": "Bina Nova", "text": ""}
{"id": "2814567", "revid": "107098", "url": "https://it.wikipedia.org/wiki?curid=2814567", "title": "Ronde de l'Isard", "text": ""}
{"id": "2814568", "revid": "72811", "url": "https://it.wikipedia.org/wiki?curid=2814568", "title": "Oggetti magici di Sailor Moon", "text": ""}
{"id": "2814571", "revid": "217591", "url": "https://it.wikipedia.org/wiki?curid=2814571", "title": "Giornata del gatto", "text": ""}
{"id": "2814572", "revid": "149727", "url": "https://it.wikipedia.org/wiki?curid=2814572", "title": "Gabbianeta", "text": ""}
{"id": "2814574", "revid": "54666", "url": "https://it.wikipedia.org/wiki?curid=2814574", "title": "Universit\u00e4t der K\u00fcnste", "text": ""}
{"id": "2814575", "revid": "149727", "url": "https://it.wikipedia.org/wiki?curid=2814575", "title": "Canneto con Garzeghetto e Bizzolano", "text": ""}
{"id": "2814577", "revid": "149727", "url": "https://it.wikipedia.org/wiki?curid=2814577", "title": "Acqua Negra con Beverara, Valli e Mosio", "text": ""}
{"id": "2814578", "revid": "149727", "url": "https://it.wikipedia.org/wiki?curid=2814578", "title": "Redondesco con Piopino, Tartarello, Bologne, San Salvadore, San Fermo, Coelle e Fenilli, Mariana", "text": ""}
{"id": "2814580", "revid": "30184599", "url": "https://it.wikipedia.org/wiki?curid=2814580", "title": "Ranocchio", "text": ""}
{"id": "2814581", "revid": "149727", "url": "https://it.wikipedia.org/wiki?curid=2814581", "title": "Casalromano con Fontanella", "text": ""}
{"id": "2814584", "revid": "47767", "url": "https://it.wikipedia.org/wiki?curid=2814584", "title": "Ostiano con Volongo", "text": ""}
{"id": "2814589", "revid": "2184720", "url": "https://it.wikipedia.org/wiki?curid=2814589", "title": "We Are the World 25 for Haiti", "text": "We Are the World 25 for Haiti \u00e8 un singolo musicale pubblicato il 12 febbraio 2010 e realizzato da artisti vari a scopo di beneficenza nei confronti delle vittime del terremoto di Haiti del 2010. \u00c8 la cover della celebre \"We Are the World \"che fu interpretata nel 1985 con motivazioni analoghe da artisti vari accreditatisi come USA for Africa. All'incisione hanno partecipato 85 artisti di fama internazionale. Le parole \"25 for Haiti\" sono state aggiunte in coda al titolo per ricordare i 25 anni trascorsi dalla versione originale. Il video musicale contiene anche una breve esecuzione di Michael Jackson, autore della prima versione insieme a Lionel Richie (principale promotore, oltre che produttore, dell'iniziativa pi\u00f9 recente), tratto dalla registrazione del 1985 precedente alla sua morte."}
{"id": "2814590", "revid": "1543377", "url": "https://it.wikipedia.org/wiki?curid=2814590", "title": "Onorificenze dei regni di Serbia e Jugoslavia", "text": "Elenco delle onorificenze e degli ordini di merito e cavallereschi distribuiti dal Regno di Serbia, inglobato poi nel pi\u00f9 vasto regno di Jugoslavia.\nCon la caduta del regime monarchico la concessione di medaglie ed onorificenze appartenenti al periodo regio \u00e8 cessata, sebbene continui a sopravvivere la concessione degli ordini di collazione familiare in forma privata."}
{"id": "2814591", "revid": "812213", "url": "https://it.wikipedia.org/wiki?curid=2814591", "title": "Universit\u00e0 di Pavia", "text": ""}
{"id": "2814592", "revid": "767487", "url": "https://it.wikipedia.org/wiki?curid=2814592", "title": "Metal Gear Solid (romanzo)", "text": "Metal Gear Solid \u00e8 un romanzo pubblicato nel 2008, scritto da Raymond Benson, ispirato all'omonimo videogioco per console PlayStation.\nTrama.\nIl romanzo si apre con il parto di due bambini, precisamente i cloni del pi\u00f9 grande soldato vivente, Big Boss. La dottoressa Clark avverte il presidente degli Stati Uniti, finanziatore del progetto, del fatto che i due saranno gemelli identici in tutto e per tutto eccetto per una diversa concentrazione dei geni: uno avr\u00e0 tutti quelli dominanti, l'altro tutti quelli recessivi. Il presidente, dovendo sceglierne uno da far diventare un soldato, decide per il bambino con i geni dominanti.\nNel capitolo successivo uno di quei gemelli, Solid Snake, guida un piccolo sommergibile con lo scopo di arenarsi sul fondale del mare attorno all'isola di Shadow Moses. Dopo essere risalito in superficie si nasconde accanto ad una cisterna per il filtraggio dell'acqua; si toglie bombola d'ossigeno e maschera, poi ripensa agli eventi precedenti, quando il colonnello Campbell lo aveva fatto chiamare. Gli aveva spiegato che un gruppo di terroristi potenziati geneticamente aveva preso il controllo di Shadow Moses e minacciato il governo statunitense di lanciare una bomba nucleare se non fossero state soddisfatte le loro richieste: consegnare loro il corpo di Big Boss. \nDopo un accurato briefing della missione, Snake era stato mandato sull'isola con un sottomarino."}
{"id": "2814596", "revid": "1305772", "url": "https://it.wikipedia.org/wiki?curid=2814596", "title": "Christophe Le M\u00e9vel", "text": "Carriera.\nDopo un anno di apprendistato con il team francese Cr\u00e9dit Agricole, nel quale vinse la Ronde de l'Isard, debutt\u00f2 tra i professionisti nel 2002 con la medesima squadra. La successiva stagione venne per\u00f2 compromessa da una caduta durante la Quattro giorni di Dunkerque, che gli provoc\u00f2 una lesione al nervo sciatico.\nCorridore completo, vanta nel suo palmar\u00e8s una vittoria nella sedicesima tappa del Giro d'Italia 2005 (da Lissone a Varazze), nella quale ebbe modo di conoscere Laura, sua futura sposa, nonch\u00e9 numerose partecipazioni al Tour de France, nel quale si \u00e8 costantemente migliorato fino ad ottenere un decimo posto finale nell'edizione 2009."}
{"id": "2814597", "revid": "287204", "url": "https://it.wikipedia.org/wiki?curid=2814597", "title": "Christophe Le Mevel", "text": ""}
{"id": "2814603", "revid": "466539", "url": "https://it.wikipedia.org/wiki?curid=2814603", "title": "Vlkovice (Karlovy Vary)", "text": "Vlkovice (in tedesco \"Wilkowitz\") \u00e8 un comune della Repubblica Ceca facente parte del distretto di Cheb, nella regione di Karlovy Vary.\nGeografia fisica.\nI comuni limitrofi sono Stanovi\u0161t\u011b, \u00da\u0161ovice, Mari\u00e1nsk\u00e9 L\u00e1zn\u011b e Horgassing ad ovest, Z\u00e1dub, Z\u00e1vi\u0161\u00edn, R\u00e1jov e Slu\u017eet\u00edn a nord, Ovesn\u00e9 Kladruby, Milhostov, Vyso\u010dany e V\u00fd\u0161kovice ad est e Martinov, Chot\u011bnov, Holub\u00edn, Doln\u00ed Kramol\u00edn, P\u00edstov, Michalovy Hory e V\u00fd\u0161kov a sud.\nStoria.\nVlkovice fu fondata nel XII secolo, fra il 1160 e il 1217. Il documento pi\u00f9 antico in cui il paese \u00e8 menzionato risale al 23 maggio 1273.\nTra la popolazione, \u00e8 sempre prevalsa l'etnia tedesca. I residenti del villaggio, a poco a poco iniziarono a convertirsi alla religione protestante. Inizialmente era sotto il controllo del monastero di Tepl\u00e1, ma nel 1530, insieme a molti villaggi circostanti, Vlkovice fu venduta alla famiglia Rab\u0161tejn. Durante questo periodo aument\u00f2 il numero dei credenti protestanti. Comunque, dal 1549, ricominci\u00f2 l'opera di conversione al cattoliceseimo e, nel 1680, fu inaugurato il nuovo monastero. Pi\u00f9 tardi, Vlkovice fu colpita dalla peste.\nAlla fine del XVIII secolo Vlkovice era il secondo villaggio pi\u00f9 grande appartenente al monastero di Tepl\u00e1. Data la grande superiorit\u00e0 della popolazione tedesca nel paese, con l'accordo di Monaco esso fu annesso alla Germania. Subito dopo la guerra, inizi\u00f2 la deportazione dei tedeschi dal paese e dai dintorni ed il comune torn\u00f2 alla Repubblica Ceca.\nPresente.\nVlkovice oggi \u00e8 uno dei comuni pi\u00f9 piccoli nel distretto di Cheb. Hanno una superficie relativamente poco estesa. Il paese \u00e8 cos\u00ec piccolo che i residenti del villaggio non possono usufruire di uffici pubblici, scuole, ambulatori, ed altri servizi. Molte cose si possono trovare a Mari\u00e1nsk\u00e9 L\u00e1zn\u011b, a circa 4\u00a0km di distanza. Il trasporto ferroviario in questa direzione \u00e8 molto comodo e veloce.\nIl villaggio \u00e8 sito in un paesaggio molto pittoresco e pulito (si possono ammirare localit\u00e0 come l'altopiano di Tepl\u00e1). La via di accesso al villaggio \u00e8 costituita da una graziosa stradina. Nel villaggio sono presenti un agriturismo, un pub, una vecchia fabbrica di birra, lo zoo, attivo per vent'anni dal 1931 e molte piccole aziende agricole. Sotto il regime comunista l'attivit\u00e0 principale fu l'agricoltura.\nLa stazione ferroviaria di Vlkovice fu inaugurata il 17 dicembre 1898. Sulla piazza del villaggio, in una ex scuola, trova la sede municipale e biblioteca con accesso ad Internet."}
{"id": "2814604", "revid": "287204", "url": "https://it.wikipedia.org/wiki?curid=2814604", "title": "Larpa iudre", "text": "Il larpa iudre \u00e8 un gergo derivato dal lombardo parlato nel Mendrisiotto, la regione pi\u00f9 a sud della Svizzera.\nStoria.\nStabilire con esattezza le origini del larpa iudre \u00e8 estremamente difficile se non addirittura impossibile proprio per la natura \"esoterica\" di questo linguaggio \"d'invenzione\". In ogni caso, le indagini degli studiosi ne hanno confermato la nascita sul finire del XIX secolo e la sua ampia diffusione all'epoca della prima guerra mondiale fra i contadini e i sensali di bestiame di Mendrisio per intendersi e accordarsi fra loro nelle contrattazioni, ma senza farsi capire dai clienti/acquirenti forestieri. In sostanza, un \u00abparlare a rovescio: non per dire, ma per nascondere\u00bb. \u00abNon una lingua per fare una discussione ampia e articolata ma piuttosto un espediente, uno stratagemma. Parlata del momento, della battuta facile, del commento rapido, dell'ammiccamento furtivo. Tutto questo \u00e8 il \"larpa iudre\" secondo le definizioni del professor Franco Lur\u00e0, contenute nella recente pubblicazione \"Ndrisi\u00f2me\" di Mirko Valtulini e Diego Bernasconi.\u00bb\nLa lingua alla rovescia di Mendrisio sembrerebbe avere anche un inventore. Infatti, in alcune delle diverse tradizioni e leggende folcloristiche circolanti sull'argomento, l'idea dell'inversione delle parole dialettali viene talora attribuita a un non meglio identificato sensale Ortelli, detto \"Sciat\u00e9l\" (vale a dire \"T\u00e9lscia\" in larpa iudre), che lo avrebbe diffuso soprattutto negli anni venti e trenta.\nQuesto particolare linguaggio si ottiene in genere dividendo le parole del dialetto locale in due parti e invertendone l'ordine, pronunciando cio\u00e8 per prima quella che in realt\u00e0 sarebbe la parte finale. La stessa denominazione \"larpa iudre\" deriva da \"parl\u00e0 indr\u00e9\", cio\u00e8 \"parlare all'indietro\" (in cui la \"n\" \u00e8 stata sostituita dalla \"u\", affine per grafia). Questo sistema di costruzione della parole per inversione sillabica \u00e8 il medesimo di molti gerghi attuali tra cui il Verlan della Francia che parimenti significa \"\u00e0 l'envers\" (a l\u0251\u0303'v\u025b\u0280), ossia \"al contrario\"."}
{"id": "2814610", "revid": "30185022", "url": "https://it.wikipedia.org/wiki?curid=2814610", "title": "Febbre dei conigli", "text": ""}
{"id": "2814611", "revid": "62004", "url": "https://it.wikipedia.org/wiki?curid=2814611", "title": "Fuenlabrada-Caf\u00e9s Toscaf", "text": ""}
{"id": "2814613", "revid": "438678", "url": "https://it.wikipedia.org/wiki?curid=2814613", "title": "Wilkowitz", "text": ""}
{"id": "2814617", "revid": "110157", "url": "https://it.wikipedia.org/wiki?curid=2814617", "title": "Recettore sigma-1", "text": "Il Recettore sigma-1 (\u03c3-1) \u00e8 una proteina chaperonina nel reticolo endoplasmatico una delle quali funzioni \u00e8 la regolazione dei meccanismi di rilascio del calcio attraverso il recettore dell'inositolo trifosfato (IP3).\n\u00c8 presente in molti diversi tipi di tessuti, particolarmente concentrato in alcune regioni del sistema nervoso centrale, tra cui la ghiandola pineale.\nInizialmente si pensava coinvolto nella famiglia dei recettori oppioidi, ma studi successivi hanno dimostrato che \u00e8 invece un sito indipendente per l'azione di ligandi endogeni. Per molto tempo \u00e8 stato considerato un recettore orfano, tuttavia di recente \u00e8 stato ampiamente dimostrato che la molecola allucinogena dimetiltriptamina \u00e8 l'unico ligando agonista endogeno che attiva questo recettore.\n\u00c8 coinvolto in molti fenomeni tra cui la funzione cardiovascolare, la schizofrenia, la depressione clinica, gli effetti di abuso di cocaina e il cancro.\nUna volta che la dimetiltriptamina lega il recettore, agisce regolando le tensioni dei canali ionici nelle cellule, in particolare quello del potassio K+.\nRimangono comunque misteriosi molti aspetti dell'abbinamento tra il DMT e \u03c3-1.\nIl recettore \u03c3-1 \u00e8 stato clonato nel ratto, dove ne \u00e8 stata rilevata un'alta concentrazione nella ghiandola pineale.\nStruttura.\n\u00c8 una proteina integrale di membrana con 223 Amminoacidi, caratterizzata da 2 regioni transmembranali ed ancorata alla membrana del reticolo endoplasmatico, in assenza di stimolazione.\nAlcune funzioni fisiologiche attribuite a \u03c3-1.\nModulazione del rilascio di Calcio (Ca+2), della contrattilit\u00e0 cardiaca, della tensione muscolare e della frequenza respiratoria, inibizione dei canali ionici, biosintesi e rilascio di neurotrasmettitori, neuroprotezione e modulazione dell'analgesia oppioide, processi d'apprendimento e memoria.\nStudi.\nNonostante i numerosi studi su questi recettori, sono ancora sconosciute moltissime sue funzioni.\nI ligandi del recettore sigma-1 rappresentano comunque possibilit\u00e0 terapeutica da valutare per il trattamento di disfunzioni cognitive, dell'Alzheimer, e della degenerazione neuronale.\nOggi sono noti alcuni ligandi con molta affinit\u00e0 per questo recettore."}
{"id": "2814620", "revid": "36426", "url": "https://it.wikipedia.org/wiki?curid=2814620", "title": "La bevitrice d'assenzio (Picasso)", "text": ""}
{"id": "2814622", "revid": "36426", "url": "https://it.wikipedia.org/wiki?curid=2814622", "title": "La casetta in giardino (Picasso)", "text": ""}
{"id": "2814626", "revid": "36426", "url": "https://it.wikipedia.org/wiki?curid=2814626", "title": "La contadina (Picasso)", "text": ""}
{"id": "2814628", "revid": "2074952", "url": "https://it.wikipedia.org/wiki?curid=2814628", "title": "Sabrina Washington", "text": "Biografia.\nMis-Teeq.\nHa raggiunto successo e popolarit\u00e0 grazie al suo ingresso nella girlband Mis-Teeq nel 1999. Con le Mis-Teeq ha ottenuto un grosso numero di successi a livello planetario, pubblicando tre album, una raccolta e diversi singoli. Il gruppo si sciolse ufficialmente nel 2005.\nCarriera da solista.\nDopo lo scioglimento del gruppo ha annunciato in un'intervista di avere intenzione di avviare una carriera solista. Annunci\u00f2 di stare lavorando su svariati generi, che spaziano dall'R&amp;B, al pop, all'electro e allo ska. Nel 2009 prese parte al reality show \"I'm a Celebrity...Get Me Out of Here!\" insieme ad altre star e annunci\u00f2 di avere intenzione di pubblicare il singolo di debutto e l'album nel 2009. La pubblicazione \u00e8 stata rimandata tuttavia al 2010. Il suo singolo di debutto solista \"OMG (Oh My Gosh)\" \u00e8 stato pubblicato ufficialmente il 4 aprile 2010, la premi\u00e8re del video musicale \u00e8 avvenuta invece il 5 febbraio. Nonostante l'ottimo riscontro ricevuto in rete, il singolo fu un insuccesso e raggiunse solo la #130 nella classifica britannica. Al di l\u00e0 del flop in patria, il singolo ha avuto un grande successo in Polonia, dove ha raggiunto la #39 nella classifica ufficiale dei singoli ed \u00e8 stata la trentatreesima canzone pi\u00f9 trasmessa dalle radio polacche. Sabrina si \u00e8 anche esibita dal vivo in Polonia davanti ad oltre 200.000 persone. Il singolo viene pubblicato anche in Francia attraverso l'Universal Music e in altri paesi europei. Il 7 settembre 2012 viene pubblicato il videoclip del suo secondo singolo \"Hit It Hard\". Successivamente Sabrina decide di creare una propria etichetta discografica: la Swash Music. Il 23 aprile 2013 Sabrina ha firmato un contratto con Shakir Entertainment Management. La pubblicazione del suo primo album solista \"Dirty Pop\" \u00e8 uscito verso la fine del 2013."}
{"id": "2814629", "revid": "36426", "url": "https://it.wikipedia.org/wiki?curid=2814629", "title": "Donne di Algeri (Picasso)", "text": ""}
{"id": "2814631", "revid": "86599", "url": "https://it.wikipedia.org/wiki?curid=2814631", "title": "5328 Nisiyamakoiti", "text": "5328 Nisiyamakoiti \u00e8 un asteroide della fascia principale. Scoperto nel 1989, presenta un'orbita caratterizzata da un semiasse maggiore pari a e da un'eccentricit\u00e0 di 0,1412489, inclinata di 6,91756\u00b0 rispetto all'eclittica.\nL'asteroide \u00e8 dedicato all'astrofilo giapponese Koichi Nishiyama."}
{"id": "2814632", "revid": "36426", "url": "https://it.wikipedia.org/wiki?curid=2814632", "title": "Il flauto di Pan (Picasso)", "text": ""}
{"id": "2814634", "revid": "36426", "url": "https://it.wikipedia.org/wiki?curid=2814634", "title": "La Musa (Picasso)", "text": ""}
{"id": "2814636", "revid": "36426", "url": "https://it.wikipedia.org/wiki?curid=2814636", "title": "Serbatoio a Horta de Ebro (Picasso)", "text": ""}
{"id": "2814638", "revid": "1776051", "url": "https://it.wikipedia.org/wiki?curid=2814638", "title": "Stam1na (album)", "text": "Stam1na \u00e8 il primo album della gruppo musicale thrash metal finlandese Stam1na. Pubblicato il 2 marzo 2005, ha guadagnato la 13\u00aa posizione nella classifica finlandese."}
{"id": "2814639", "revid": "36426", "url": "https://it.wikipedia.org/wiki?curid=2814639", "title": "San Giorgio II (Kandinskij)", "text": ""}
{"id": "2814644", "revid": "115483574", "url": "https://it.wikipedia.org/wiki?curid=2814644", "title": "Jakov Borisovi\u010d \u0116strin", "text": "Inizi\u00f2 la carriera come giocatore a tavolino. Nel 1946 si classific\u00f2 2\u00ba-4\u00ba nel campionato della RSFSR. Partecip\u00f2 a diversi campionati di Mosca, ottenendo il terzo posto nel 1949 (vinse Jurij Averbach). Dai primi anni '60 si dedic\u00f2 soprattutto al gioco per corrispondenza.\nDopo essersi classificato al terzo posto nel 6\u00ba Campionato del mondo per corrispondenza 1968-1971, vinse il 7\u00ba campionato del 1972-1976.\nHa vinto con la squadra sovietica l'ottavo campionato del mondo a squadre per corrispondenza (chiamato anche \"Olimpiade per corrispondenza\") 1977-1982.\nNel 1966 ottenne il titolo di Grande Maestro per corrispondenza e nel 1975 quello di Maestro Internazionale a tavolino.\nTra le vittorie di torneo quelle di Burgas (1965), Primorsk (1970), Albena (1973), August\u00f3w (1974) e Lipsia (1976).\nEstrin \u00e8 considerato uno dei maggiori esperti della difesa dei due cavalli e ha scritto una monografia sulla variante pi\u00f9 tattica di questa apertura, il contrattacco Traxler.\nHa scritto molti libri di scacchi, tra cui:"}
{"id": "2814646", "revid": "267975", "url": "https://it.wikipedia.org/wiki?curid=2814646", "title": "Chiesa di Santa Galla", "text": "Esistono diverse chiese di Santa Galla:"}
{"id": "2814647", "revid": "486946", "url": "https://it.wikipedia.org/wiki?curid=2814647", "title": "Yakov Estrin", "text": ""}
{"id": "2814649", "revid": "1632387", "url": "https://it.wikipedia.org/wiki?curid=2814649", "title": "Uudet kymmenen k\u00e4sky\u00e4", "text": "Uudet kymmenen k\u00e4sky\u00e4 \u00e8 il secondo album da studio del gruppo musicale thrash metal finlandese Stam1na, pubblicato il 10 maggio 2006.\n, mentre il singolo \"Likainen Parketti\" .\nIl brano \"Edess\u00e4ni\" \u00e8 stato pubblicato come singolo solo on-line."}
{"id": "2814659", "revid": "287204", "url": "https://it.wikipedia.org/wiki?curid=2814659", "title": "Mikkelin Palloilijat", "text": "Il Mikkelin Palloilijat, abbreviato in MP, \u00e8 una societ\u00e0 calcistica finlandese di Mikkeli. Fondata nel 1929, precedentemente comprendeva anche sezioni di pallavolo, bandy ed hockey su ghiaccio. Ha vinto nella sua storia 2 Coppe di Finlandia consecutive (1970, 1971), partecipando a 2 edizioni della Coppa delle Coppe e 3 di Coppa UEFA. Nella stagione 2021 gioca nella Ykk\u00f6nen, seconda divisione del campionato finlandese di calcio.\nStoria.\nIl Mikkelin Palloilijat fu fondato il 15 marzo 1929 nella citt\u00e0 di Mikkeli. Disput\u00f2 le categorie inferiori del campionato finlandese, finch\u00e9 nel 1939 approd\u00f2 in seconda serie, la It\u00e4-L\u00e4nsi Sarja, dove rimase una sola stagione. Torn\u00f2 in seconda serie, la Suomensarja, nella 1960 e al termine della stagione 1965 arriv\u00f2 per la prima volta la promozione in Mestaruussarja, la massima divisione. Rimase in Mestaruussarja per dodici stagioni consecutive, durante le quali raggiunse per due volte il secondo posto. Vinse la Suomen Cup per due anni consecutivi: nel 1970, battendo in finale il Lahden Reipas per 4-1 dopo i tempi supplementari, e nel 1971, battendo in finale l'IF Sport per 4-1. Grazie a questi due successi l'MP partecip\u00f2 alla Coppa delle Coppe in due edizioni consecutive, dalle quali fu subito eliminato nei sedicesimi di finale: nell'edizione 1971-1972 fu eliminato dai turchi dell'Eski\u015fehirspor, mentre nell'edizione 1972-1973 fu eliminato dai tedeschi dell'est del Carl Zeiss Jena. Sempre dal Carl Zeiss Jena fu eliminato dai trentaduesimi di finale della Coppa UEFA 1973-1974. Dopo un'alternanza di campionati tra la prima e la seconda divisione, nel 1986 torn\u00f2 in Mestaruussarja e vi rimase fino al 1996, partecipando alla prima edizione della Veikkausliiga nel 1990. Furono proprio le prime due stagioni di Veikkausliiga in cui l'MP raggiunse le migliori posizioni in classifica, con il terzo posto nel 1990 e il secondo posto nel 1991, guadagnando cos\u00ec l'accesso alla Coppa UEFA. Nelle stagioni successive non riusc\u00ec a mantenere le posizioni di vertice, ma dovette lottare per non retrocedere e nel 1996 arriv\u00f2 la retrocessione in Ykk\u00f6nen.\nSul finire del 1998 il Mikkelin Palloilijat si fuse con il Mikkelin Kissat, dando vita all'FC Mikkeli, mantenendo il posto in Ykk\u00f6nen dell'MP. Questa unione non dur\u00f2 a lungo, perch\u00e9 nel 2001, a causa di difficolt\u00e0 finanziarie, fu sciolta e le due societ\u00e0 tornarono a gestirsi singolarmente. Il Mikkelin Palloilijat ripart\u00ec dalla Kakkonen, terza divisione del campionato finlandese. Nel 2009 in occasione degli ottanta anni dalla fondazione della societ\u00e0, l'MP vinse il suo girone di Kakkonen e venendo promosso in Ykk\u00f6nen. Nel 2010 venne subito retrocesso in Kakkonen, avendo concluso il campionato all'ultimo posto. Nel 2014, dopo aver concluso il suo girone di Kakkonen al secondo posto, venne ripescato in Ykk\u00f6nen a completamento organico. L'avventura in Ykk\u00f6nen dur\u00f2 un solo anno, poich\u00e9 al termine della stagione venne retrocesso in Kakkonen."}
{"id": "2814662", "revid": "767487", "url": "https://it.wikipedia.org/wiki?curid=2814662", "title": "Epipactis helleborine helleborine", "text": ""}
{"id": "2814663", "revid": "43204", "url": "https://it.wikipedia.org/wiki?curid=2814663", "title": "MP Mikkeli", "text": ""}
{"id": "2814665", "revid": "287204", "url": "https://it.wikipedia.org/wiki?curid=2814665", "title": "Electronic Battle Weapon 8", "text": "Electronic Battle Weapon 8 \u00e8 l'ottava traccia dell'Electronic Battle Weapon promos realizzato dai The Chemical Brothers.\nLe serie furono create per DJs affinch\u00e9 potessero testarle nelle discoteche. \nUna versione rivisitata e pi\u00f9 corta di \"Electronic Battle Weapon 8\" fu successivamente inserita nell'album \"We Are the Night\" con il titolo \"Saturate\".\nUscito il 1\u00ba maggio 2006 \u00e8 di genere Electro House / Big beat."}
{"id": "2814668", "revid": "287204", "url": "https://it.wikipedia.org/wiki?curid=2814668", "title": "Rahal Letterman Racing", "text": "Rahal Letterman Lanigan Racing (RLL) \u00e8 un team che gareggia nella IndyCar Series e nel WeatherTech SportsCar Championship. Con sede a Hilliard, in Ohio, \u00e8 co-propriet\u00e0 del vincitore della 500 Miglia di Indianapolis del 1986 Bobby Rahal, del conduttore televisivo David Letterman e del businessman Mike Lanigan.\nFondato nel 1992 come \"Rahal-Hogan Racing\", nel primo anno di attivit\u00e0 e con alla guida il fondatore, vinse il campionato CART.\nNel 1996 il conduttore televisivo entr\u00f2 nella societ\u00e0 come socio di minoranza e nel 2004 il team assunse il nome \"Rahal Letterman Racing\". Il team contemporaneamente dal 2010 gareggia nell'American Le Mans Series come team ufficiale BMW schierando due vetture. Nell'ALMS conquista i titoli Costruttori e Team sia nel 2010 che nel 2011. Nel 2010 conquista anche la Petit Le Mans."}
{"id": "2814670", "revid": "339392", "url": "https://it.wikipedia.org/wiki?curid=2814670", "title": "Constructorul Chisinau", "text": ""}
{"id": "2814681", "revid": "486946", "url": "https://it.wikipedia.org/wiki?curid=2814681", "title": "Storia della Chiesa cattolica", "text": ""}
{"id": "2814694", "revid": "819238", "url": "https://it.wikipedia.org/wiki?curid=2814694", "title": "Arenaways", "text": "Arenaways \u00e8 stata un'impresa ferroviaria italiana, a capitale privato, attiva fra il 2010 e il 2012.\nSettori di attivit\u00e0.\nI certificati rilasciati dall'Agenzia Nazionale per la Sicurezza delle Ferrovie (ANSF) hanno autorizzato Arenaways a far circolare i propri treni su diverse linee del nord Italia; la societ\u00e0 organizz\u00f2 la propria offerta dapprima operando come semplice impresa ferroviaria con servizi di formazione, verifica, condotta e scorta verso operatori stranieri che offrivano servizi in Italia e successivamente come operatore passeggeri con treni organizzati in proprio.\nNel 2012 Arenaways annunci\u00f2 inoltre un'offerta di servizi nazionali notturni da Torino a Reggio Calabria e da Torino a Bari con comunicato secondo il quale il servizio avrebbe utilizzato composizioni spagnole di treni Talgo trainate da locomotive E.189, con l'offerta che si sarebbe articolata su due livelli, Dream e Relax, con possibilit\u00e0 di auto al seguito. Tale servizio non fu mai n\u00e9 impostato n\u00e9 attivato.\nTrazione di treni internazionali.\nArenaways ebbe in carico la trazione in territorio italiano dei convogli di alcuni servizi internazionali con auto al seguito (\"Autozug\", in lingua tedesca, e \"AutoSlaap\", in lingua olandese):\nServizio interregionale.\nIl servizio interregionale prevedeva due coppie di corse al giorno tra Torino Lingotto e Milano Porta Garibaldi con una sola fermata intermedia a Torino Porta Susa. L'offerta nei giorni festivi era dimezzata.\nNell'estate 2011 si aggiunse una coppia di corse tra Santhi\u00e0 e Livorno Centrale, con fermate intermedie a Chivasso, Torino Porta Susa, Torino Lingotto, Asti, Alessandria, Genova Brignole, Levanto, Monterosso, Vernazza, Corniglia, Manarola, Riomaggiore, La Spezia Centrale e Pisa San Rossore, concepita per i flussi turistici da e per le Cinque Terre.\nStoria.\nLa societ\u00e0 venne fondata nel 2006 da Giuseppe Arena con l'obiettivo di svolgere, in virt\u00f9 della prospettata liberalizzazione ferroviaria, un servizio ferroviario passeggeri alternativo a quello offerto da Trenitalia sulle direttrici regionali fra Piemonte e Lombardia.\nIl 3 aprile 2010 inizi\u00f2 l'operativit\u00e0 dell'impresa con la trazione e scorta del servizio internazionale con auto al seguito (\"Autozug\", in lingua tedesca) fra diverse citt\u00e0 tedesche e la stazione di Alessandria, svolto dalle Deutsche Bahn (DB). Il 5 giugno fu attivato un ulteriore collegamento dello stesso tipo tra Amsterdam e stazione di Alessandria, denominato AutoSlaap in quanto svolto dalla Euro Express Train Charter (EETC). Dal 3 luglio venne avviato un ulteriore AutoSlaap su stazione di Livorno Centrale.\nAll'inizio del 2010 Arenaways annunci\u00f2 un'offerta di corse ferroviarie lungo le direttrici ferroviarie tra Milano e Torino. In particolare i suoi convogli avrebbero percorso in entrambi i sensi di marcia un anello a servizio delle seguenti stazioni: Milano Porta Garibaldi, Rho Fiera Milano, Novara, Vercelli, Santhi\u00e0, Torino Porta Susa, Torino Lingotto, Alessandria, Asti, Pavia, Milano Rogoredo, tornando quindi a Milano Porta Garibaldi\nTale servizio fu presentato come un'alternativa a quelli svolti da Trenitalia che su tale tratta operava sia corse sussidiate nell'ambito dei contratti di servizio stipulati con le regioni Piemonte e Lombardia che relazioni a lunga percorrenza senza fermate intermedie. La societ\u00e0 alessandrina propose di svolgere il proprio servizio con corse simili a quelle degli InterCity di Trenitalia, con prenotazione del posto obbligatoria.\nNei primi giorni di novembre del 2010, l'Ufficio per la Regolazione dei Servizi Ferroviari (URSF) del Ministero delle Infrastrutture e dei Trasporti espresse un parere contrario al servizio proposto da Arenaways, sostenendo che quello che la societ\u00e0 avrebbe voluto espletare tra Milano e Torino fosse pi\u00f9 simile a un servizio \"regionale\", piuttosto che a uno InterCity. Secondo l'URSF, infatti, il servizio della societ\u00e0 piemontese, prevedendo fermate intermedie tra i due capoluoghi di regione, avrebbe compromesso l'equilibrio economico del contratto di servizio di Trenitalia. Per tale motivo, l'offerta venne rielaborata eliminando le fermate intermedie fra i due capoluoghi e utilizzando solo il percorso settentrionale dell'anello, quello passante per la stazione di Novara; la categoria di servizio assegnata alle corse Arenaways da Rete Ferroviaria Italiana (RFI) fu quella di \"regionale\".\nDopo aver subito diversi rinvii tra la primavera e dell'autunno del 2010, tale servizio inizi\u00f2 il 15 novembre del medesimo anno.\nAll'inizio del 2011, le prime rilevazioni del volume di passeggeri trasportati dal servizio sulla Torino-Milano riportarono una media giornaliera di circa centodieci utenti e una media settimanale oscillante tra gli ottocento e i millecento. A detta della societ\u00e0 il modesto risultato \"fu causato dalle decisioni dell'URSF e dalla scomodit\u00e0 delle tracce orarie rilasciate da Rete Ferroviaria Italiana\" Nel periodo compreso fra il 18 giugno e il 4 settembre l'impresa ferroviaria decise di dunque sopprimere il servizio Torino\u2013Milano nei giorni festivi e prefestivi. Nello stesso periodo esplet\u00f2 un collegamento Santhi\u00e0 \u2013 Livorno Centrale.\nA seguito della presentazione di istanza fallimentare da parte di alcuni soci avvenuta alla fine di luglio, il 1\u00ba agosto il tribunale di Torino nomin\u00f2 un curatore fallimentare nella persona di Leonardo Marta. La procedura fallimentare si concluse il 2 dicembre, quando il giudice, dopo il parere favorevole del curatore, deposit\u00f2 la sentenza che autorizz\u00f2 la cessione di Arenaways a una cordata di imprenditori formata da Cape srl, da Ambrogio Trasporti e dallo stesso Arena. Nel marzo dell'anno seguente, la Cape vendette le sue quote a una finanziaria torinese.\nNell'aprile seguente nacque una nuova cordata, la Go Concept srl, con lo scopo di acquistare la propriet\u00e0 di Arenaways, formata dalle seguenti aziende e persone fisiche:\nLa Go Concept acquist\u00f2 Arenaways offrendo cinque milioni di euro e superando di euro l'offerta precedente, avanzata dalla cordata \"Strade Ferrate Alta Italia\".\nIl 25 luglio 2012, in merito alla questione relativa al servizio Torino-Milano, l'Autorit\u00e0 Garante della Concorrenza e del Mercato (AGCOM) decise di multare Ferrovie dello Stato, Trenitalia e RFI per abuso di posizione dominante al fine di ostacolare un nuovo entrante. In particolare, FS e RFI furono sanzionate in quanto avevano dilazionato l'assegnazione delle tracce ad Arenaways per oltre diciotto mesi dalla richiesta iniziale, mentre Trenitalia e la holding FS, per aver fornito informazioni errate all'URSF tali da far negare alla societ\u00e0 alessandrina le fermate intermedie per il suo servizio Torino \u2013 Milano.\nIl 26 aprile 2013, l'ANSF revoc\u00f2 il certificato di sicurezza che la Go Concept aveva ereditato dalla Arenaways. In un'intervista del maggio 2013, Giuseppe Arena si dichiarava fiducioso di riuscire a pagare tutti i debiti e a ripartire con l'attivit\u00e0. Tuttavia, il 26 settembre 2013 il Tribunale di Torino dichiar\u00f2 il fallimento anche di Go Concept Srl.\nIl 27 marzo 2014 la 1\u00aa sezione del TAR del Lazio annull\u00f2 il provvedimento n. 23770 del 25 luglio 2012 dell'Autorit\u00e0 garante della concorrenza e del mercato, che aveva sanzionato le Ferrovie dello Stato, Trenitalia e RFI per abuso di posizione dominante nei confronti di Arenaways.\nIl 10 gennaio 2017 fu pubblicato un avviso per la vendita all'asta di 6 carrozze (di cui due con area servizi e bar) con una base d\u2019asta di 1,1 milioni di euro. Peraltro, dopo pochi giorni, a seguito della notizia dei rincari degli abbonamenti ferroviari dei treni ad alta velocit\u00e0 della linea Milano-Torino la giunta comunale di Torino ipotizzava di avvalersi di ArenaWays per offrire un'alternativa con prezzi migliori per i pendolari.\nCertificazioni.\nIl 26 agosto 2009 l'ANSF rilasci\u00f2 ad Arenaways il Certificato di sicurezza n. 28/2009, mentre il 24 marzo 2010 lo stesso ente rilasci\u00f2 il n. 50/2010. Il 24 giugno successivo fu rilasciato un ulteriore certificato di sicurezza, il numero 62, che estese l'esercizio fino a Livorno. L'azienda divenne inoltre membro dell'Unione internazionale delle compagnie ferroviarie (UIC).\nParco rotabili.\nAl 2011, il materiale rotabile era costituito da quattro locomotive E.483 prese a noleggio dalla societ\u00e0 Alpha Trains, da tre locomotive Vossloh G2000 impiegate nei servizi di manovra e da due locomotive Bombardier E.484.\nIn un articolo pubblicato sul quotidiano La Stampa del 29 marzo 2010, Arenaways afferm\u00f2 di possedere quindici carrozze di tipo IC. Successivamente l'azienda comunic\u00f2 che le carrozze per il servizio interregionale erano state assemblate da una societ\u00e0 romena, la \"Astra Vagoane C\u0103l\u0103tori SA\". I primi cinque esemplari entrarono in Italia il 22 settembre 2010.\nUna tipologia di carrozza, denominata \"Unica\", era allestita con un centro servizi, un negozio/bar per la vendita di prodotti tipici piemontesi (che potevano anche essere ordinati e poi ritirati con il treno del ritorno), un'emettitrice automatica di biglietti a bordo (acquistabili con contanti o carte prepagate dell'Arenaways), bagni spaziosi accessibili anche ai disabili. Fra i vari dispositivi tecnologici, innovativi per l'epoca, vi era una validatrice di biglietti a lettura ottica, una \"impacchettatrice\" per gli ombrelli bagnati, un lustrascarpe, un dispenser di poggiatesta monouso, un monitor montato nel bagno e una serie di led posizionati sopra ad ogni finestrino che cambiavano colore continuamente.\nFra le altre tipologie di carrozza furono annunciate:"}
{"id": "2814695", "revid": "1543377", "url": "https://it.wikipedia.org/wiki?curid=2814695", "title": "Esternalismo", "text": "Il termine esternalismo identifica una serie di posizioni nella filosofia della mente. Queste posizioni, con qualche approssimazione, sono accomunate dall'idea che la mente dipenda da qualcosa che \u00e8 esterno al corpo (in particolare al sistema nervoso o al cervello). L'esternalismo si contrappone all'internalismo che ritiene che la mente dipenda solo dall'attivit\u00e0 interna al sistema nervoso. L'esternalismo cerca di superare il fossato galileiano rifiutando una separazione tra mondo mentale e mondo esterno.\nIn Italia, esternalismo e internalismo sono a volte definiti, soprattutto nell'ambito della filosofia del linguaggio, come internismo ed esternismo. Le motivazioni anche filologiche e corrette si scontrano con l'uso diffuso e con un certo esoterismo. Anche a costo di concedersi a un banale calco dall'inglese, ma soprattutto per seguire la tradizione che arriva dalle scienze cognitive, qui utilizzeremo \"internalismo\" ed \"esternalismo\".\nOvviamente l'esternalismo non nega il fatto che, senza il cervello e il sistema nervoso, non si ha nessuna mente. Ma l'esternalismo mette in discussione: 1) che il cervello sia \"sufficiente\" a produrre la mente e 2) che il cervello, quello che i neuroni fanno o le loro propriet\u00e0 siano l'unica base fisica per i processi e/o i contenuti mentali.\nEsistono numerose posizioni esternaliste che si differenziano in base al tipo e alla forza della relazione tra la mente e il mondo esterno. William Lycan ne parla nei termini seguenti: \"Da quando una \"Terra Gemella\" [\"Twin Earth\", in inglese] \u00e8 stata scoperta dagli esploratori americani dello spazio filosofico nel corso degli anni settanta\", l'esternalismo si \u00e8 suddiviso in numerose varianti (Lycan 2001\n, p.\u00a017). Un compendio efficace di tali varianti, almeno fino al 2003, \u00e8 proposto da Mark Rowlands . Con una certa approssimazione e seppure con gradazioni diverse, tutte le varianti sottolineano l'importanza di fattori esterni al sistema nervoso: la mente potrebbe dipendere anche da fattori esterni, ma essere sostanzialmente qualcosa che avviene all\"'interno\" del sistema nervoso; all'opposto, la mente potrebbe \"dipendere necessariamente da\" o persino \"essere identica a\" processi fisici parzialmente o totalmente esterni al sistema nervoso.\nUn altro criterio importante per differenziare le posizioni esternaliste riguarda quali aspetti della mente siano posti all'esterno del sistema nervoso. Alcuni autori si concentrano esclusivamente sugli aspetti cognitivi (per esempio Andy Clark e David Chalmers \n, Shaun Gallagher \n, Philip Robbins e Murat Aydede). Altri autori, invece, affrontano direttamente il problema della mente cosciente: alcuni limitandosi solo al contenuto fenomenico (cos\u00ec William Lycan \n, Alex Byrne ,\no Francois Tonneau ), altri considerando i processi e i meccanismi della mente cosciente (cos\u00ec Teed Rockwell \no Riccardo Manzotti ). Per lo pi\u00f9, ma non necessariamente, si ritiene che esternalizzare la cognizione sia pi\u00f9 facile che esternalizzare la coscienza fenomenica.\nA seconda che si reputi possibile esternalizzare solo il contenuto degli stati mentali (sia esso un contenuto di tipo cognitivo o fenomenico), oppure i meccanismi (\"vehicles\", in inglese), si parla di esternalismo di contenuto oppure procedurale.\nProto-esternalisti.\nA questo gruppo appartengono diversi autori che non sono tradizionalmente etichettati come esternalisti, ma il cui lavoro ha molti tratti in comune con quello degli esternalisti contemporanei. Anche se qui non si pu\u00f2 rendere giustizia alla complessit\u00e0 del pensiero di questi autori, \u00e8 importante almeno citarli sinteticamente al fine di mostrare le radici del pensiero esternalista.\nAll'inizio del secolo ci fu un breve momento nel quale un movimento, autonominatosi \"neorealismo\" sembr\u00f2 attirare una certa attenzione . Tra questi autori ha particolare importanza il lavoro di Edwin Holt che ha suggerito un modello della percezione nel quale il mondo esterno \u00e8 costitutivo del contenuto percettivo. Holt rifiutava l'idea che percepire sia rappresentare e che il contenuto della mente sia fatto di rappresentazioni. Rifiutando ogni forma di rappresentazione e suggerendo che, in qualche modo, noi percepiamo direttamente il mondo esterno, Holt delineava una forma di esternalismo. L'oggetto esterno \u00e8 parte della nostra percezione o, perlomeno, ne definisce il contenuto: \u201cniente pu\u00f2 rappresentare qualcosa se non la cosa stessa\u201d () \nLe parole di Holt hanno anticipato di quasi un secolo il famoso slogan anti-rappresentazionalista di Rodney Brooks \"Il mondo \u00e8 la sua migliore rappresentazione\" . \nDi recente, la corrente neorealista \u00e8 stata recuperata e riproposta da Francois Tonneau che ha scritto che \u201cSulla base del neorealismo, la coscienza \u00e8 solo una parte, o \"cross-section\" dell'ambiente\u201d (Tonneau 2004, p.\u00a097)\nIn un certo senso anche l'ontologia del processo di Alfred North Whitehead si inscrive nel filone esternalismo in quanto suggerisce una ontologia neutrale i cui elementi di base (la pretensione, le occasioni, gli eventi, i processi) procedono senza soluzione di continuit\u00e0 dalla realt\u00e0 fisica microscopica fino agli stati mentali pi\u00f9 complessi quali contenuti percettivi, emozioni, desideri, contenuti semantici, pensieri. Anche se l'opera principale di Whitehead non \u00e8 certo di facile lettura, si pu\u00f2 ricorrere alla recente sintesi di David Griffin che ne offre anche una valida rilettura\nNon si pu\u00f2 non citare anche John Dewey che nelle sue varie opere ha sempre rifiutato la concezione dualista o idealista della mente, elaborando un punto di vista dove l'ambiente \u00e8 costitutivo del soggetto (Dewey 1925).\nInfine, due ultimi autori devono essere citati. Il primo \u00e8 James J. Gibson che ha difeso un modello della percezione ecologica\n. Gibson ha cercato di eliminare la necessit\u00e0 di ricorrere alla rappresentazione sviluppando un modello ecologico della percezione. In particolare ha tentato di ridefinire alcuni concetti chiave come \"informazione\" o \"flusso ottico\", cercando di sottrarli alla dimensione mentalista, internalista e computazionalista in cui erano stati collocati dalla tradizione cognitivista ( e\n). Per esempio, per Gibson, il flusso ottico non \u00e8 il movimento delle immagini nell'immagine retinica, quanto una struttura ambientale definita dal movimento fisico del soggetto. Tipica \u00e8 la sua nozione di affordance (mai tradotta adeguatamente in italiano), che identifica la possibilit\u00e0 di azione e interazione che un oggetto ha per un determinato soggetto. Si tratta di un concetto chiave che ben si presta a essere ulteriormente sviluppato dall'esternalismo.\nInfine, si deve menzionare Gregory Bateson che ha proposto un ulteriore modello ecologico della mente\nEsternalismo semantico.\nL'esternalismo semantico, o esternismo semantico come \u00e8 spesso chiamato dai filosofi del linguaggio, \u00e8 stata la prima posizione filosofica a fregiarsi del titolo di esternalismo. Si tratta di quella posizione che reputa che il contenuto semantico degli stati mentali sia definito da condizioni esterne al soggetto.\nL'esternalismo semantico suggerisce che il contenuto mentale non dipende solo da ci\u00f2 che si ha nella testa. Il termine tecnico preferito per indicare questa relazione \u00e8 quello di sopravvenienza. Si dice quindi che, secondo l'esternalismo semantico, il contenuto semantico non sopravviene su quanto \u00e8 interno al soggetto (per esempio dentro al cervello).\nSi tratta di una mossa relativamente cauta in quanto non mette in discussione il fatto che i meccanismi che corrispondono alla nostra mente siano all'interno del nostro corpo. Il filosofo Hilary Putnam negli anni settanta ha sviluppato la sua forma di esternalismo semantico attraverso il famoso esperimento mentale di Terra Gemella (\"Twin Earth\" in inglese), dal quale la famosa frase \" \"'meanings' just ain't in the head.\" \" (\"I significati non si trovano nella testa\") \nMa se non sono nella testa, che cosa definisce il contenuto semantico dei nostri stati mentali? Secondo il filosofo Tyler Burge si tratta delle relazioni sociali, culturali e delle interazioni linguistiche .\nEsternalismo fenomenico (di contenuto).\nSuccessivamente all'esternalismo semantico, una serie di autori hanno preso in considerazione la possibilit\u00e0 che anche il contenuto fenomenico possa dipendere da fattori esterni ai processi neurali. In particolare Fred Dretske (Dretske 1996) ha scritto che \u201cLe esperienze in quanto tali si trovano nella testa (altrimenti perch\u00e9 chiudere gli occhi dovrebbe porvi termine?), ma niente che si trovi fisicamente all'interno della testa deve necessariamente avere le qualit\u00e0 dell'esperienza\u201d (Dretske 1996\n, p.\u00a0144-145). Una dichiarazione che ricorda da vicino il problema del fossato galileiano. Per Dretske, sebbene i processi che danno luogo all'esperienza siano interni, il loro contenuto fenomenico (la loro qualit\u00e0) dipende da stati di cose esterni al soggetto.\nAnalogamente, William Lycan ha difeso un punto di vista esternalista per quanto riguarda l'esperienza fenomenica. In particolare, ha contestato l'idea che i qualia siano interni al soggetto. Nella letteratura inglese spesso si contrappone un contenuto \"narrow\" a un contenuto \"broad\" . In italiano si potrebbero tradurre malamente i due termini come \"contenuto stretto\" e \"contenuto largo\".\nIn generale, si \u00e8 spesso ritenuto che alcuni, se non tutti, stati mentali avessero un contenuto 'largo', ovvero in qualche modo esterno a loro stessi. Per esempio, secondo Frank Jackson e Philippe Pettit \"Il contenuto di certi stati mentali intenzionali \u00e8 'largo' o dipendente dal contesto. Il contesto di certe credenze dipende da stati di cose esterni al soggetto\u201d (Jackson and Pettit 1988\n, p.\u00a0381)\nTuttavia, n\u00e9 Dretske n\u00e9 Lycan si sono mai spinti fino a sostenere che la mente fenomenica (i processi mentali corrispondenti all'esperienza fenomenica) si estendesse oltre i confini del soggetto. In breve l'esternalismo fenomenico prende in considerazione la possibilit\u00e0 che il contenuto fenomenico degli stati mentali sia esterno al soggetto, ma ritiene che i processi mentali in quanto tale siano interni.\nLa mente estesa.\nUn altro gruppo di autori da tenere in considerazione corrisponde a una posizione popolarmente definita la mente estesa (in inglese, \"extended mind\" a seguito di un famoso articolo di Andy Clark e David Chalmers . Si tratta di una posizione che, entro certi limiti, estende ed estremizza un punto di vista gi\u00e0 presente in certi scritti di Daniel Dennett (Dennett 2000\n, p.\u00a021). Secondo Andy Clark, \u201cla cognizione tracima fuori dal corpo nel mondo circostante\". La mente cognitiva non sarebbe dentro il cranio, ma si estenderebbe in modo da comprendere strumenti e strutture che utilizziamo per portare a termine compiti mentali (per esempio blocchi di appunti e matite, telefoni cellulari o computer portatili, memorie USB o pallottolieri). In sintesi estrema questa \u00e8 l'intuizione dietro alla mente estesa.\n. Quando si usa carta e penna per portare a termine una complessa operazione matematica, i processi cognitivi sono estesi agli oggetti utilizzati per l'operazione. In un senso generico, nessuno lo negherebbe. In un senso pi\u00f9 preciso \u00e8 incerto se sia possibile effettivamente estendere i confini della mente cognitiva alla carta e penna.\nIn ogni caso, per\u00f2, per i fautori della mente estesa, la mente fenomenica rimane interna al cervello. Lo stesso David Chalmers nella prefazione dell'ultimo libro di Andy Clark \"Supersizing the Mind\"\n, scrive che \u201cper quanto riguarda la domanda pi\u00f9 importante: \u00e8 possibile estendere la coscienza? In realt\u00e0 credo che si estendano solo le componenti non fenomeniche [non coscienti] degli stati mentali\u201d (Chalmers 2009\n, p. xiv)\nEnattivismo ed embodiment.\nUn gruppo importanti di posizioni \u00e8 rappresentato dagli autori che sottolineano gli aspetti della cognizione legati al corpo e all'interazione tra corpo e mondo. Si tratta di autori che non sono necessariamente interessati a sostanziare affermazioni circa la natura della mente, quanto piuttosto a definire il contributo che l'esistenza di un corpo e di un ambiente danno ai processi mentali e cognitivi. Sono posizioni spesso definite come forme di embodiment e sottolineano lo stretto accoppiamento tra processi cognitivi, il corpo e l'ambiente \n. Storicamente, questo tipo di posizioni ha avuto molto interesse dopo che, negli anni ottanta, l'Intelligenza Artificiale classica \u00e8 entrata in crisi e il modello computazionalista delle percezione \u00e8 stato affiancato e, a volte, rimpiazzato, da modelli situati della percezione (l'esempio classico \u00e8 offerto da Rodney Brooks del MIT).\nPi\u00f9 impegnativo filosoficamente \u00e8 la corrente definita Enattivismo che \u00e8 una posizione in filosofia della mente che deriva da altri proto-esternalisti quali Gregory Bateson, James J. Gibson, Merleau Ponty, Eleanor Rosch e molti altri. Secondo l'enattivismo, la mente \u00e8 dipendente o identica con le interazioni tra il mondo e i soggetti.\nPer esempio, secondo l'articolo celebre di Kevin O\u2019Regan e Alva No\u00eb la mente \u00e8 costituita dalle \"contingenze senso-motorie\" tra il corpo del soggetto e il mondo circostante. Una \"contingenza senso-motoria\" \u00e8 qualcosa di simile alle \"affordance\" di J. J. Gibson, \u00e8 un'occasione di interazione tra il corpo del soggetto e il mondo circostante. Per esempio, una forbice ha, tra le sue contingenze senso-motorie quella di essere presa infilando il pollice e l'indice e agendo in un certo modo. Oppure una linea retta ha la caratteristica di non mutare la forma percepita muovendo gli occhi lungo la sua direzione. \nin tempi pi\u00f9 recenti, Alva No\u00eb ha accentuato l'aspetto epistemico della sua versione di enattivismo, suggerendo che anche gli stati fenomenici non siano altro che ci\u00f2 che il soggetto \"sa\" di poter fare in una certa circostanza. \u00c8 rimasto comunque un esternalista convinto come dimostrato da affermazioni quali \u201cQuello che la percezione \u00e8, tuttavia, non \u00e8 un processo nel cervello, ma un'attivit\u00e0 esperita da parte dell'organismo come un interno. L'enattivismo sfida le neuroscienze e propone nuovi modi di intendere le basi neurali della percezione e della coscienza\u201d (No\u00eb 2004\n, p.\u00a02). Da poco, No\u00eb ha pubblicato una versione sintetica della sua teoria\nL'enattivismo riceve sostegno da altre posizioni tra cui la sopra menzionata cognizione embodied o anche dalla cognizione estesa che presta maggiore attenzione all'ambiente quanto tale. Tuttavia l'enattivismo \u00e8 stato criticato da altri autori, in particolare da neuroscienziati come Christoph Koch (Koch 2004\n, p.\u00a09): \u201cLaddove i fautori dell'enattivismo sottolineano giustamente il fatto che la percezione avviene spesso nel contesto di qualche tipo di azione, io ho poca tolleranza quando rifiutano il ruolo centrale delle basi neurali della percezione. Se c'\u00e8 una cosa di cui gli scienziato sono ragionevolmente sicuri, \u00e8 che il cervello \u00e8 sia necessario sia sufficiente per l'esperienza fenomenica\u201d\nIn breve, l'enattivismo \u00e8 una forma di esternalismo, a volte focalizzato sugli aspetti cognitivi e semantici, altre volte rivolto anche agli aspetti fenomenici della coscienza.\nEsternalismo fenomenico radicale.\nInfine, esistono autori che stanno prendendo in considerazione la forma pi\u00f9 radicale di esternalismo, ovvero che la mente sia totalmente o parzialmente estesa 1) sia per quanto riguarda il contenuto semantico sia per quello fenomenico e 2) sia per quanto riguarda il contenuto sia per quanto riguarda i processi mentali in quanto tali. In questo senso questi autori si differenziano rispetto all'enattivismo\nin quanto suggeriscono la necessit\u00e0 di procedere a una revisione ontologica delle categorie che descrivono la mente e il mondo fisico.\nTeed Rockwell ha recentemente pubblicato un vivace attacco contro tutte le forme di dualismo e di internalismo. Secondo Rocwell la mente emerge non solo dall'attivit\u00e0 cerebrale e neurale, ma da un insieme articolato composto dal cervello, dal corpo e dal mondo esterno\n. Ha contestato alle Neuroscienze il fatto di avallare forme pi\u00f9 o meno esplicite di \"materialismo cartesiano\", un'accusa sollevata anche da altri autori \n. Rockwell trae ispirazioni dall'opera di John Dewey e sviluppa la tesi secondo cui il cervello, il corpo e l'ambiente diano luogo a quel sistema dinamico, da lui chiamato \"behavioral field\", che potrebbe essere la mente.\nUn'altra posizione interessante \u00e8 stata recentemente sviluppata e difesa dal filosofo Ted Honderich. Lui stesso ha definito la sua posizione \"esternalismo radicale\" in quanto \u00e8 ben consapevole delle conseguenze ontologiche della sua teoria\n. Uno dei suoi esempi preferiti \u00e8 il seguente \u201cci\u00f2 che \u00e8 per un soggetto essere coscienti di una stanza, non \u00e8 altro che un modo di essere della stanza.\u201d ). Si respira una eco di certe posizioni di Spinoza. In ogni caso, secondo Honderich, la coscienza \u00e8 un modo per il mondo di esister\" (Honderich 2004). Coscienza ed esistenza tendono a unificarsi.\nInfine, citiamo l'esternalismo fenomenico sviluppato da Riccardo Manzotti \n. L'autore ha criticato la separazione tra soggetto e oggetto, in quanto potrebbe essere l'esito di ingiustificati assunti filosofici piuttosto che la manifestazione di una contrapposizione nella realt\u00e0. Il fossato galileiano potrebbe non essere cos\u00ec profondo. Ci\u00f2 che chiamiamo esperienza fenomenica e ci\u00f2 che chiamiamo realt\u00e0 fisica potrebbero essere solo due modi diversi (e simmetricamente incompleti) di riferirsi allo stesso processo fisico . Adottando un'ontologia basata sul processo si potrebbero riformulare molti dei problemi classici che riguardano la mente e la percezione "}
{"id": "2814696", "revid": "287204", "url": "https://it.wikipedia.org/wiki?curid=2814696", "title": "Don Alvarado", "text": "Biografia.\nNato nel Nuovo Messico nel 1904, nel 1922 si trasfer\u00ec molto giovane a Los Angeles per trovare lavoro nell'industria cinematografica. A Los Angeles divent\u00f2 molto amico di un altro attore messicano, Luis Antonio D\u00e1maso de Alonso che successivamente divenne noto con il nome di Gilbert Roland.\nIn cerca di affermazione, Alvarado incontr\u00f2 la sedicenne Ann Boyar, figlia di un immigrato russo di religione ebraica. I due si sposarono nel 1924 e nello stesso anno ebbero una figlia, che poi avrebbe intrapreso la carriera di attrice, con il nome Joy Page. La coppia divorzi\u00f2 nel 1932, e Ann Boyar si risposer\u00e0 nel 1936 con il produttore Jack Warner. \nNel 1932, l'anno del suo divorzio, Alvarado fu fidanzato per un breve periodo con la stella del musical Marilyn Miller, ma il matrimonio tra i due non ebbe mai luogo.\nLa carriera di Alvarado ebbe inizio nel 1924 con un ruolo non accreditato in un film muto. Lo studio pens\u00f2 di capitalizzare il suo look da \"latin lover\" assegnandogli ruoli sia da comprimario che da protagonista. Tuttavia l'avvento del sonoro blocc\u00f2 la sua carriera come protagonista, ma Alvarado continu\u00f2 a lavorare regolarmente, venendo impiegato in ruoli di personaggi spagnoli, come nell'adattamento per lo schermo di \"Il ponte di San Luis Rey\" (1929), tratto dal romanzo di Thornton Wilder.\nNel 1939, con il nome \"Don Page\", cominci\u00f2 a lavorare da assistente alla regia per la Warner Bros. e, qualche anno dopo, come manager alla produzione. In queste vesti, partecip\u00f2 a numerosi film di successo, come \"Il tesoro della Sierra Madre\" (1948), \"La valle dell'Eden\" (1955) e \"Giovent\u00f9 bruciata\" (1955). Nel 1958 partecip\u00f2 al suo ultimo film, \"Il vecchio e il mare\".\nMorte.\nAlvarado mor\u00ec per un tumore nel 1967, all'et\u00e0 di 62 anni, a Hollywood e venne sepolto al Forest Lawn Memorial Park Cemetery di Hollywood Hills.\nRiconoscimenti.\nPer il suo contributo all'industria cinematografica, Don Alvarado ha una stella sulla Hollywood Walk of Fame al 6504 di Hollywood Boulevard. "}
{"id": "2814699", "revid": "205250", "url": "https://it.wikipedia.org/wiki?curid=2814699", "title": "Emilio Lavazza", "text": "Biografia.\nNel 1955, a soli 23 anni, entra nell'azienda fondata nel 1895 dal nonno, la Luigi Lavazza S.p.A., azienda produttrice di caff\u00e8 tostato.\nNel 1971, alla morte del padre Giuseppe, \u00e8 nominato amministratore delegato dell'azienda familiare. Scomparso anche lo zio diventa presidente della stessa dal 1979 al 2008, anno in cui ne diventa presidente onorario. Sotto la sua guida la Lavazza \u00e8 una delle pi\u00f9 grandi aziende monoprodotto italiane e prosegue la tradizione delle campagne pubblicitarie che hanno reso famoso il marchio fin dai tempi di Carosello.\nNel 1993 la Facolt\u00e0 di Economia e Commercio dell'Universit\u00e0 degli Studi di Torino lo insignisce della Laurea \"Honoris Causa\".\nMuore il 16 febbraio 2010.\nCuriosit\u00e0.\nNel Comune di Gattinara, una strada che fiancheggia lo Stabilimento omonimo \u00e8 intitolata ad Emilio Lavazza."}
{"id": "2814700", "revid": "149727", "url": "https://it.wikipedia.org/wiki?curid=2814700", "title": "Poliano", "text": ""}
{"id": "2814714", "revid": "2043462", "url": "https://it.wikipedia.org/wiki?curid=2814714", "title": "Ordine di Milosh il Grande", "text": "L'Ordine di Milosh il Grande fu un ordine cavalleresco del regno di Serbia.\nStoria.\nL'Ordine venne fondato l'11 dicembre 1898 dal re Alessandro I di Serbia per commemorare la figura del padre (ancora vivente all'atto della costituzione dell'Ordine ma non regnante in quanto aveva deciso di abdicare in favore del figlio, Alessandro appunto), al quale era stato concesso popolarmente l'appellativo di \"il Grande\" in quanto era riuscito per primo a far elevare il secolare principato serbo in regno.\nL'Ordine venne soppresso nel 1903 quando la dinastia degli Obrenovic venne rovesciata a favore di quella dei Karageorgevic."}
{"id": "2814717", "revid": "148782", "url": "https://it.wikipedia.org/wiki?curid=2814717", "title": "Composizioni di Fran\u00e7ois Couperin", "text": "Lista delle composizioni di Fran\u00e7ois Couperin (1668-1733), ordinate per genere.\nComposizioni per clavicembalo.\nPremier livre (1713): Ordres 1 - 5\nSecond livre (1716-17) : Ordres 6 - 12.\nTroisi\u00e8me livre (1722) : Ordres 13 - 19.\nQuatri\u00e8me livre (1730) : Ordres 20 - 27."}
{"id": "2814722", "revid": "110157", "url": "https://it.wikipedia.org/wiki?curid=2814722", "title": "Sulbiate Superiore", "text": "Sulbiate Superiore \u00e8 la sezione di maggior altitudine e pi\u00f9 settentrionale dell'abitato di Sulbiate, contrapponendosi a Sulbiate Inferiore dalla quale era amministrativamente separato fino al 1869.\nI due Sulbiate.\nNel periodo tardorinascimentale, dopo la caduta del Ducato di Milano nelle mani della Spagna, il tessuto amministrativo locale della Lombardia si evolse verso un'estrema parcellizzazione, andando oltre la sostanziale coincidenza fra parrocchia e comune per approdare all'attribuzione della potest\u00e0 comunale quasi ad ogni centro abitato. Fu cos\u00ec che la localit\u00e0 di Sulbiate, formata da due scindibili insediamenti seppur estremamente ravvicinati ed uniti da una brevissima strada, svilupp\u00f2 due diverse amministrazioni comunali, uno per l'agglomerato di case di altimetria superiore, ed uno per il pi\u00f9 basso. Tale situazione non turbava certo le autorit\u00e0 iberiche, disinteressate alle vicende locali e la cui unica preoccupazione era la regolare riscossione fiscale.\nIl primo a valutare tale assetto come antieconomico ed irrazionale fu il governo di Napoleone che, nella sua ideologica battaglia contro le tradizioni divenute anacronistiche, nel 1809 fuse i due comuni a quello di Aicurzio. Il ritorno degli austriaci, a loro volta animati da un'ideologia reazionaria, comport\u00f2 il cieco annullamento di tutti gli atti riformatori dei francesi, e i due Sulbiate tornarono ad una vita separata. Nel corso dell'Ottocento i residenti di Sulbiate Superiore passarono dai 323 del 1805 ai 427 del 1853 e ai 496 del 1861.\nFu il nuovo governo italiano a riprendere in mano il tema della razionalizzazione amministrativa dell'abitato, unitosi urbanisticamente quasi in un unico centro, e nel 1869 deliber\u00f2 la fusione dei due abitati a Bernareggio. Fu nel 1909 che sorse finalmente il comune attuale, quando Sulbiate si rese autonoma in un proprio unico municipio."}
{"id": "2814723", "revid": "149727", "url": "https://it.wikipedia.org/wiki?curid=2814723", "title": "Sulbiate Inferiore", "text": ""}
{"id": "2814727", "revid": "101768", "url": "https://it.wikipedia.org/wiki?curid=2814727", "title": "Castel Toblino", "text": "Il Castel Toblino \u00e8 un raro esempio di castello lacustre. Situato nella valle dei Laghi tra Padergnone e Sarche nel territorio comunale di Madruzzo, in provincia di Trento.\nLa struttura \u00e8 arroccata su una piccola e protetta penisola bagnata dall'omonimo lago. La sua collocazione ha evidenti motivi di strategia difensiva che qui sfrutta sia le condizioni naturali del terreno, sia la presenza dell'importante nodo stradale di collegamento tra Trento e le valli del Sarca e del Chiese.\nLa forma quadrangolare del complesso trova uno dei segni di maggior interesse nel grande mastio di forma circolare, certamente la pi\u00f9 evidente delle preesistenze medievali. L'ampia cinta merlata che circonda l'intero complesso e il grande parco circostante la residenza aggiungono un ulteriore carattere distintivo. Attualmente il castello \u00e8 propriet\u00e0 privata. \u00c8 possibile la visita, previa prenotazione, nonch\u00e9 il pernottamento e la ristorazione.\nStoria.\nFin dal XII secolo il castello fu propriet\u00e0 di vassalli del principe vescovo di Trento. La famiglia dei Da Campo ne entr\u00f2 in possesso nel Duecento e dalla fine del Quattrocento rientr\u00f2 nell'orbita dei beni vescovili. Passati i secoli di lotta e di contrasti tra le varie famiglie nobili del principato, il castello conobbe gli anni della tranquilla gestione clesiana e madruzziana, periodo al quale sono ascrivibili i maggiori lavori di restauro e trasformazione. Dal XVI secolo Toblino divenne sede periferica della corte trentina. Qui soggiornarono gli illustri ospiti del principe vescovo, si incontrarono i legati pontifici giunti a Trento per il Sacro Concilio e dimorarono molti facoltosi personaggi della corte vescovile.\nTra il 13 e il 14 aprile del 1848 fu sede di una battaglia tra i Corpi Volontari Lombardi (che tentavano di marciare sulla citt\u00e0 di Trento) e l'esercito imperiale austriaco: questi ultimi tuttavia, in forte inferiorit\u00e0 numerica, si ritirarono in attesa di rinforzi.\nLeggende.\nIl castello deve la sua fama, oltre che alla bellezza dell'ambiente, alle numerose leggende che ha suscitato. \nSecondo una di queste, di origine letteraria e non nata dalla fantasia popolare, Toblino sarebbe stato nel XVII secolo luogo di delizie per Claudia, figlia di Lodovico Particella, oriundo di Fossombrone, con Carlo Emanuele Madruzzo, principe vescovo di Trento e ultimo dei Madruzzo. Risultate vane le suppliche al Papa onde ottenere lo scioglimento dei voti sacerdotali, il prelato si sarebbe abbandonato ad una peccaminosa relazione con Claudia. La suddetta relazione fu scelta da Benito Mussolini come soggetto del suo romanzo storico \"L'amante del Cardinale. Claudia Particella\", scritto nel 1910.\nUna leggenda avente gli stessi protagonisti del testo di Mussolini, vede Carlo Emanuele Madruzzo cospiratore della morte di Claudia e del fratello Vincenzo, entrambi annegati tragicamente nel lago.\nUn'altra storia narra il contrastato amore di Aliprando di Toblino con Ginevra, la bella castellana di Stenico. Una notte, mentre Aliprando rincasava cavalcando lungo un sentiero, fu ucciso da Graziadeo di Castel Campo, suo rivale in amore.\nCome raggiungerlo.\nA Castel Toblino (a 18\u00a0km da Trento) si giunge percorrendo la S.S. 45 bis della Gardesana Occidentale nella cosiddetta Valle dei Laghi.\nLocation cinematografica.\n\"La dama velata\", serie televisiva (2015)."}
{"id": "2814729", "revid": "119283792", "url": "https://it.wikipedia.org/wiki?curid=2814729", "title": "America's Cup 2013", "text": "La 34\u00aa America's Cup si \u00e8 disputata nel 2013 a San Francisco in California. Il Golden Gate Yacht Club \u00e8 stato il Defender che ha riportato l'America's Cup negli Stati Uniti dove mancava dal 1995, strappandola nel febbraio 2010 agli svizzeri di Alinghi. Il Challenger of Record era il Club Nautico di Roma che ha lanciato la sfida con l'imbarcazione Mascalzone Latino - Audi Team di Vincenzo Onorato.\nL'11 maggio 2011 Mascalzone Latino - Audi Team annunci\u00f2 il ritiro dalla successiva edizione dell'America's Cup per motivi economici ed il nuovo Challenger of Record divenne il Kungliga Svenska Segels\u00e4llskapet rappresentato da Artemis Racing.\nAvendo riportato i nove punti richiesti dal regolamento (un punto per ogni vittoria, tolti due punti per le vittorie annullate dal Comitato di Regata) contro gli otto dello sfidante Emirates Team New Zealand, Oracle Team USA si aggiudica l'America's Cup 2013.\nPianificazione evento.\nLa prima conferenza stampa, avvenuta il 16 luglio, congiunta tra il Golden Gate Yacht Club (Defender con BMW Oracle Racing) ed il Club Nautico di Roma (Challenger of Record con Mascalzone Latino - Audi Team) si \u00e8 tenuta il 6 maggio 2010 nella sala \"Esedra\" dei Musei capitolini a Roma.\nDurante la conferenza stampa, Russell Coutts ha annunciato l'intenzione d'introdurre tante novit\u00e0 sempre con il consenso di tutti i challenger, all'insegna di una Coppa America nella condivisione delle regole, dei costi contenuti e dalla spettacolarizzazione dell'evento.\nTra queste alcune sono l'eliminazione del limite massimo di vento per le regate, l'introduzione delle regate di selezione del defender (sulla traccia della storica \"Citizen Cup\") nel caso ci siano altri team americani che vogliano difendere la coppa oltre a BMW Oracle Racing.\nPrincipali date fissate il 6 maggio 2010:\nProtocollo.\nIl 13 settembre 2010 a Valencia \u00e8 stato annunciato il nuovo protocollo in una conferenza stampa.\nSquadre partecipanti.\nIl 31 marzo 2011, alla chiusura del termine, sono 12 + 2 sub judice le squadre le cui iscrizioni sono state ufficialmente accolte per sfidare i detentori di Oracle.\nIl 12 maggio 2011 il Challenger of Record Club Nautico di Roma (Squadra Mascalzone Latino), rinuncia a partecipare alla competizione e si ritira.\nIl 16 giugno 2011 vengono ufficializzati gli 8 concorrenti (di cui uno verr\u00e0 svelato nella conferenza stampa del 23 giugno) che contenderanno l'assegnazione dell'America's Cup al Defender Oracle.\nIl 23 giugno 2011 si completa l'elenco dei Challenger che parteciperanno alla 34\u00aa America's Cup.\nIl 25 luglio 2011 viene esclusa Venezia Challenge per non aver tenuto fede agli impegni presi entro il termine concordato.\nIl 21 ottobre 2011 Luna Rossa annuncia che parteciper\u00e0 all'evento.\nIl 10 gennaio 2012 Ben Ainslie Racing annuncia che parteciper\u00e0 a partire dalle regate di agosto 2012 di San Francisco.\nIl 3 aprile 2012 il team Aleph - Equipe de France si ritira.\nIl 18 aprile 2012 si ritira Green Comm Racing.\nIl 1\u00ba agosto 2012 Energy Team annuncia che non parteciper\u00e0 alle regate di finali di Coppa America.\nIl 2 agosto viene ufficializzato che parteciperanno alla Coppa America 4 delle imbarcazioni che hanno preso parte alle America's Cup World Series: Artemis Racing, Team Korea, Emirates Team New Zealand e Luna Rossa.\nLe caratteristiche delle imbarcazioni.\nPer la prima volta in una edizione multi-challenger le imbarcazioni di regata sono stati dei catamarani ad ala rigida d'ispirazione aeronautica (come quella montata da BMW Oracle Racing nella 33\u00aa America's Cup). La nuova classe (denominata AC72) ha regatato a partire dal 2012: si tratta di imbarcazioni lunghe circa 22 metri, larghe 14, con un albero di 40 metri, 7 tonnellate di peso, superficie velica di circa 300 metri quadrati. Tutte le manovre sono manuali. Equipaggio di 11 uomini rispetto ai 17 degli ACC V5. Prima di questa data i team potevano regatare su una versione in scala ridotta, ossia l'AC45, imbarcazione monotipo costruita su licenza dell'organizzazione. Il primo esemplare costruito nel cantiere \"Core Builders\" a Warksworth (Auckland) di propriet\u00e0 di BMW Oracle Racing Team \u00e8 stato varato ai primi di gennaio 2011. Le imbarcazioni, una per ciascun team iscritto, hanno corso le sei World Series del 2011 pi\u00f9 una del 2012 prima dell'introduzione dell'AC72 permettendo agli equipaggi di familiarizzare con l'ala rigida. Terminato il periodo propedeutico la barca \u00e8 stata impiegata nella \"Youth America's Cup\", una sorta di mini Coppa America da corrersi con equipaggi giovanili della stessa nazionalit\u00e0 del team sfidante proprietario dell'imbarcazione.\nFormula dell'evento.\nTra il 2011 e il 2012 si sono tenute le regate eliminatorie chiamate \"America's Cup World Series\" e, tra il 2012 e il 2013, la competizione giovanile chiamata \"Youth America's Cup.\"\nQueste regate rappresentano un circuito tipicamente promozionale che ha portato l'azione tipica della Coppa in alcune delle localit\u00e0 pi\u00f9 rinomate al mondo e che permetter\u00e0 ai team e ai loro velisti di prepararsi in vista della Louis Vuitton Cup, delle Defender Series e delle finali dell'America's Cup.\nPoich\u00e9 gli AC72 possono sviluppare una velocit\u00e0 superiore a quella del vento reale, essi possono navigare in condizioni di vento sfavorevoli a barche della loro stazza (anche sotto i 10 nodi). L'America's Cup vera e propria \u00e8 stata disputata, come ormai consuetudine, tra il vincitore della Louis Vuitton Cup e il detentore della Coppa, in una serie di regate nella Baia di San Francisco.\nQualificazioni.\nLouis Vuitton Cup.\nLa Louis Vuitton Cup si \u00e8 svolta dal 4 luglio al 1\u00ba settembre 2013 a San Francisco, California.\nRound Robin.\nIl programma prevedeva che le tre barche gareggiassero ciascuna per dieci volte, sfidando ogni concorrente per cinque volte su un percorso di sette leg; il vincitore del Round Robin sarebbe poi approdato direttamente in finale, mentre gli altri due team si sarebbero sfidati in semifinale.\nIl 9 maggio 2013, la barca principale del Team Artemis Racing si \u00e8 capovolta a causa del forte vento, causando la morte del membro dell'equipaggio Andrew Simpson. Artemis si \u00e8 ritirata da tutte le gare dei Round Robin ed \u00e8 entrata in gara direttamente dalle semifinali. Secondo le regole 60.5 e 44.1c, la barca Artemis \u00e8 stata considerata ritirata dopo 10 minuti di regata.\nMentre le barche Emirates e Luna Rossa hanno conquistato la vittoria per bandiera nera contro Artemis, entrambe le barche hanno scelto di disputare un percorso di cinque tappe per alcune (Luna Rossa) o tutte (Emirates, inclusa una regata di sette tappe) di queste regate con bandiera nera. Emirates e Luna Rossa hanno corso solo nove volte, ritirandosi entrambe dalla loro ultima gara contro la mancante Artemis in quanto non avrebbe potuto cambiare l'ordine in classifica.\nEmirates Team New Zealand si \u00e8 quindi aggiudicato il Round Robin con 9 punti, con Luna Rossa seconda a 4 e Artemis Racing ultima a 0.\nSemifinale.\nLe semifinali si sono corse al meglio delle 7 gare su regate da 7 leg. Hanno visto la vittoria di Luna Rossa Challenge per 4-0 su Artemis Racing.\nFinale.\nLa finale si \u00e8 disputata al meglio delle 13 gare su regate da 5 leg. Emirates Team New Zealand ha vinto per 7-1 e si \u00e8 conquistato il diritto di sfidare Oracle Team USA nella trentaquattresima America's Cup.\n34th America's Cup Match.\nLa trentaquattresima America's Cup, disputata su regate da cinque leg, viene vinta da chi raggiunge 9 punti. Viene assegnato un punto per ogni vittoria. Oracle, che part\u00ec con due vittorie cancellate a causa di una violazione delle regole di stazza durante le AC World Series, vinse 9 a 8 dopo un'incredibile rimonta dall'1-8."}
{"id": "2814734", "revid": "113561142", "url": "https://it.wikipedia.org/wiki?curid=2814734", "title": "Le\u00e7ons de T\u00e9n\u00e8bres", "text": "Con Le\u00e7ons de T\u00e9n\u00e8bres pour le Mercredi Saint (francese: \"Lezioni delle tenebre per il mercoled\u00ec santo\"), dette anche semplicemente Le\u00e7ons de T\u00e9n\u00e8bres, si indicano tre composizioni di Fran\u00e7ois Couperin, scritte nel 1714 per le liturgie della Settimana Santa nell'abbazia di Longchamp. Questi brani utilizzano il testo delle \"Lamentazioni di Geremia\", tratte dell'Antico Testamento, nelle quali il profeta deplora la distruzione di Gerusalemme da parte di babilonesi. Nella tradizione cattolica simboleggiano la solitudine di Ges\u00f9, tradito da Giuda.\nAnche altri compositori francesi hanno scritto \"Lezioni delle tenebre\", le pi\u00f9 note delle quali sono quelle di Marc-Antoine Charpentier, Jean Gilles e Michel Delalande. Di fuori della Francia si possono trovare opere simili nei lavori di Carlo Gesualdo, Thomas Tallis, Tom\u00e1s Luis de Victoria e Jan Dismas Zelenka.\nLa composizione di Couperin \u00e8 per due cantanti solisti e basso continuo e si divide in tre lezioni (altre sei sono andate perdute)."}
{"id": "2814737", "revid": "2200564", "url": "https://it.wikipedia.org/wiki?curid=2814737", "title": "Profesional'nyj Futbol'nyj Klub Nyva", "text": "Il Profesional'nyj Futbol'nyj Klub Nyva, conosciuto come Nyva Vinnycja (in ucraino \"\u041f\u0440\u043e\u0444\u0435\u0441\u0456\u043e\u043d\u0430\u043b\u044c\u043d\u0438\u0439 \u0444\u0443\u0442\u0431\u043e\u043b\u044c\u043d\u0438\u0439 \u043a\u043b\u0443\u0431 \u00ab\u041d\u0438\u0432\u0430\u00bb\"), \u00e8 una societ\u00e0 di calcio di Vinnycja, in Ucraina. Nella stagione 2010/11 il club milita nella Per\u0161a Liha, la seconda serie del calcio ucraino.\nStoria.\nIl club \u00e8 stato fondato nel 1958 con il nome Lokomotyv (\u041b\u043e\u043a\u043e\u043c\u043e\u0442\u0438\u0432); viene rinominato Nyva (\u041d\u0438\u0432\u0430) nel 1979.\nPiazzatosi tra i migliori club ucraini nell'ultima stagione della seconda divisione sovietica, viene ammesso nel 1992 al primo campionato ucraino post-indipendenza, dal quale per\u00f2 retrocede.\nRisalito immediatamente in massima serie, centra il suo miglior risultato in campionato, piazzandosi al 10\u00ba posto nella stagione 1993-1994. Raggiunger\u00e0 anche una finale di Coppa di Ucraina nel 1996, perdendo contro la . Avendo quest'ultima vinto anche il titolo nazionale, il Nyva ottiene l'accesso alla Coppa delle Coppe 1996-1997.\nNella manifestazione europea, gli ucraini superano il turno preliminare, eliminando gli estoni del Tallinna Sadam, ma si fermano al primo turno, eliminati dalla squadra svizzera del Sion.\nAlla fine della medesima stagione, il Nyva, piazzatosi ultimo in campionato, retrocede in Persha Liha, la seconda divisione. Allo stato attuale, risulta essere l'ultima apparizione in massima serie.\nNel 1999 il club cambia nome, divenendo FK Vinnycja (\u0424\u041a \u00ab\u0412\u0456\u043d\u043d\u0438\u0446\u044f\u00bb). Nel 2003 il nome diventa Nyva (\u041d\u0438\u0432\u0430). Nel 2005, nonostante una fusione con il FC Bershad, che causa lo spostamento della sede nella citt\u00e0 di Ber\u0161ad', il club finisce ultimo, scendendo in terza divisione.\nA causa di problemi finanziari il club si ritira alla vigilia della stagione 2006, partecipando a tornei dilettantistici; nel frattempo, proprio nel 2006, vi \u00e8 un nuovo cambio di denominazione, Nyva-Svitanok (\u041d\u0438\u0432\u0430-\u0421\u0432\u0456\u0442\u0430\u043d\u043e\u043a).\nNel 2007-2008, il club partecipa alla Druha Liha, la terza divisione. Nel 2008 assume la denominazione attuale di PFC Nyva."}
{"id": "2814738", "revid": "1305772", "url": "https://it.wikipedia.org/wiki?curid=2814738", "title": "Dime", "text": ""}
{"id": "2814739", "revid": "92723", "url": "https://it.wikipedia.org/wiki?curid=2814739", "title": "FC Nyva Vinnytsia", "text": ""}
{"id": "2814742", "revid": "106990", "url": "https://it.wikipedia.org/wiki?curid=2814742", "title": "Le\u00e7ons de t\u00e9n\u00e8bres", "text": ""}
{"id": "2814744", "revid": "125778450", "url": "https://it.wikipedia.org/wiki?curid=2814744", "title": "Sceriffo Hoyt", "text": "Charles \"Charlie\" Hewitt Jr. (alias Sceriffo Hoyt) \u00e8 un parente di Leatherface e uno dei principali antagonisti del remake del 2003 \"Non aprite quella porta\" e del suo prequel del 2006. In entrambi i film \u00e8 stato interpretato dall'attore americano R. Lee Ermey. L'attore vinse il Golden Globe per la sua interpretazione.\nBiografia.\nCharlie \u00e8 un reduce della Guerra di Corea dove fu un prigioniero di guerra. Pur di sopravvivere fu costretto a cibarsi dei cadaveri dei suoi compagni. Questo lo rese un uomo sadico, spietato, crudele, violento, aggressivo e torturatore, appassionato dalla carne umana anche nella societ\u00e0 civile. Spron\u00f2 sempre Thomas (il futuro Faccia di Cuoio) alla violenza e sembra essere il leader del clan di cannibali. Nel 1969, anno in cui \u00e8 ambientato il prequel, uccise con una fucilata lo sceriffo locale Winston Hoyt per salvare Tommy dall'arresto, poich\u00e9 questi aveva ucciso il suo datore di lavoro al mattatoio, una volta scoperto che lo stabilimento stava chiudendo. In seguito Charlie prende le sembianze e il nome dello sceriffo ucciso per attirare le vittime.\nHa un carattere bullesco e non cerca neanche di nascondere il proprio odio per le altre persone, inoltre viene fatto sottintendere che sia un necrofilo, attratto sessualmente dai cadaveri di sesso femminile. Non prova alcun interesse per le altre persone, oltre alla sua famiglia, infatti dice a Thomas che \"la carne \u00e8 carne e le ossa sono ossa\".\nVerr\u00e0 fatto anche notare che possiede dei denti finti al posto dei quattro superiori, nel prequel verr\u00e0 spiegato che Dean Hill, una delle vittime, lo picchi\u00f2 contro il pavimento fino a fargli rompere i denti ma poi il giovane fu ucciso da Tommy. Il suo ruolo nella famiglia non \u00e8 ben chiaro, ma si pu\u00f2 intuire che sia lo zio, o il fratello, dell'uomo con la motosega.\nLa sua morte avverr\u00e0 nel 1973, investito pi\u00f9 volte dalla sua stessa vettura, con a bordo Erin, l'unica sopravvissuta alla mattanza.\nNel remake del 2003, quando Hoyt chiede a Morgan dove insieme ai suoi amici si stessero recando, il ragazzo rispose che si recavano a Dallas per un concerto dei Lynyrd Skynyrd detto questo, lo sceriffo confessa di essere un fan della suddetta band, molto di moda in quel periodo.\nFumetti.\nNella serie a fumetti, che spiega cosa sia successo dopo il 1973, mostra anche il passato di Hoyt: dall'infanzia, alla Guerra di Corea, al suo ritorno nella societ\u00e0 civile."}
{"id": "2814747", "revid": "149466", "url": "https://it.wikipedia.org/wiki?curid=2814747", "title": "Museo nazionale di Palazzo Venezia", "text": ""}
{"id": "2814749", "revid": "137803", "url": "https://it.wikipedia.org/wiki?curid=2814749", "title": "Fossato galileiano", "text": "Il fossato galileiano \u00e8 lo iato che esiste tra le qualit\u00e0 che caratterizzano soggettivamente le nostre \u201cesperienze percettive\u201d e le quantit\u00e0 del mondo fisico che la Scienza \u00e8 oggettivamente in grado di misurare. \nLe qualit\u00e0 a cui fa riferimento Galileo corrispondono alle percezioni che il nostro cervello elabora a partire dai cinque sensi: riguardano dunque il modo in cui ciascuno di noi, soggettivamente, percepisce i colori che vede, i suoni che ode, gli oggetti che tocca, gli odori che annusa, i sapori che gusta; ma anche la sensazione del solletico e, in generale, ogni sensazione \u201cgrata\u201d o \u201cingrata\u201d (cio\u00e8 \u201cgradita\u201d o \u201csgradita\u201d).\nLe quantit\u00e0 corrispondono invece a delle grandezze fisiche, oggettive, che la Scienza pu\u00f2 misurare: ad esempio una velocit\u00e0, una lunghezza, una massa, una frequenza sonora, una carica elettrica. \nIn letteratura scientifica, le qualit\u00e0 soggettive di cui si fa esperienza sono definite anche \"qualit\u00e0 fenomeniche\" o \"contenuti fenomenici\".\nL\u2019espressione \"fossato galileiano\" nasce nel Seicento a seguito di Galileo, il quale, in un famoso passo del Saggiatore, suggerisce che la realt\u00e0 sia divisa in questi due domini, apparentemente incommensurabili e non riducibili l'uno all'altro. Le parole di Galileo erano:\nLa stessa divisione \u00e8 stata poi ulteriormente articolata da John Locke sotto forma di propriet\u00e0 primarie e secondarie, modificando per\u00f2 l'intuizione originaria di Galileo, che forse non era metafisicamente cos\u00ec radicale.\nIl silenzio di una soluzione \u00e8 durato per quattro secoli: infatti perdura tutt\u2019oggi l\u2019incapacit\u00e0 degli scienziati di spiegare in termini scientifici, con misurazioni oggettive e replicabili, le esperienze percettive (\u00abnon credo che sieno altro che nomi\u00bb, affermava Galileo). \nRecentemente, l\u2019espressione \u201cfossato galileiano\u201d \u00e8 stata utilizzata nell\u2019ambito degli studi psicologici anche da Walter Gerbino, per discutere del rapporto tra coscienza, esperienza fenomenica e percezione, e da Riccardo Manzotti, che l\u2019ha ripresa da Gerbino, ma con esiti distinti."}
{"id": "2814755", "revid": "287204", "url": "https://it.wikipedia.org/wiki?curid=2814755", "title": "Arpad Mihaly", "text": ""}
{"id": "2814758", "revid": "767487", "url": "https://it.wikipedia.org/wiki?curid=2814758", "title": "Broken Hearts of Hollywood", "text": "Broken Hearts of Hollywood \u00e8 un film muto del 1926 diretto da Lloyd Bacon.\nIl film \u00e8 uscito negli Stati Uniti il 14 agosto 1926.\nProduzione.\nIl film fu girato a Hollywood, negli studios della Warner Brothers di Burbank, al 4000 del Warner Boulevard, prodotto dalla Warner Bros. Pictures.\nDistribuzione.\nIl copyright del film, richiesto dalla Warner Bros. Pictures, Inc., fu registrato il 14 agosto 1926 con il numero LP23032. Lo stesso giorno, il film - distribuito dalla Warner - usc\u00ec anche nelle sale cinematografiche degli Stati Uniti. Nel 1927, la pellicola fu distribuita anche in Spagna (22 dicembre, con il titolo \"Las hu\u00e9rfanas de Hollywood\") e in Austria, come \"Glanz und Elend in Hollywood\". In Portogallo, il film usc\u00ec il 25 settembre 1928 come \"Dois Orf\u00e3os de Hollywood\".\nCopie del film sono ancora esistenti."}
{"id": "2814761", "revid": "1919892", "url": "https://it.wikipedia.org/wiki?curid=2814761", "title": "Belisario Randone", "text": "Biografia.\nSettimo figlio del ceramista Francesco Randone (1864-1935) e della francese Marie Louise Fontaine (1862-1945), svolge inizialmente la professione paterna presso le Mura Aureliane con le sei sorelle \u2013 Yris Randone (1888-1958), Honoria (1892-1968), Horitia (1894-1984), Hurania (1896-1965), Lucilla (1900-1971) e Saturnia (1904-1992) \u2013 sia a livello amministrativo che come presentatore a mostre ed esposizioni. \nDal 1928 dirige la rivista \"Cronache d'Arte Educatrice\", fondata dal padre.\nNei primi anni Trenta, invece, conosciuto Alessandro Blasetti, si rivolge a un ambito di interesse e di lavoro completamente diverso: il cinema, per il quale compare per la prima volta nel 1934 come direttore di produzione del film \"Il canale degli angeli\" di Francesco Pasinetti, svolgendo anche attivit\u00e0 di sceneggiatore, aiuto regista e produttore. Tra il 1942 e il 1944 diresse due film, \"L'uomo venuto dal mare\", affiancato da Roberto De Ribon e \"Turno di notte\", versione italiana del film francese \"Service de nuit\" di Jean Faurez.\nPrincipalmente, per\u00f2, ha lavorato come commediografo, collaborando sovente con Giuseppe Marotta (\"Veronica e gli ospiti\", \"Vado per vedove\", \"Bello di pap\u00e0\" e \"Il contratto\") e regista teatrale, oltre che come scrittore radiofonico (la serie \"Una commedia in trenta minuti\") e televisivo, a partire dal 1958, con \"L'altra madre\" diretto da Mario Ferrero. Per il piccolo schermo fino al 1974 firmer\u00e0 numerosi altri lavori, tra i quali \"Processo a Maria Antonietta\", \"Il numero vincente\", \"L'avvocato Caraturo\", \"Markheim\", \"La cordicella\", \"La provvidenza e la chitarra\", \"Il novelliere\" e \"Una nuova vita\", episodio della serie \"Vivere insieme\". Grandi successi da lui sceneggiati furono \"Coralba\" con Rossano Brazzi, due episodi di \"Nero Wolfe\" con Tino Buazzelli e i tre episodi di \"Philo Vance\" con Giorgio Albertazzi.\nMuore nell'agosto del 1998 all'et\u00e0 di 91 anni. Il suo fondo, costituito da una ventina di copioni radiofonici e televisivi, \u00e8 conservato presso la Biblioteca del Museo Teatrale della SIAE."}
{"id": "2814762", "revid": "7", "url": "https://it.wikipedia.org/wiki?curid=2814762", "title": "Belisario L. Randone", "text": ""}
{"id": "2814763", "revid": "767487", "url": "https://it.wikipedia.org/wiki?curid=2814763", "title": "Gli eroi sono stanchi", "text": "Gli eroi sono stanchi (\"Les h\u00e9ros sont fatigu\u00e9s\") \u00e8 un film del 1955 diretto da Yves Ciampi\nTrama.\nAfrica, primi anni cinquanta, Michel Rivi\u00e8re \u00e8 un ex pilota di caccia francese, che, dopo la fine della guerra non \u00e8 riuscito a reinserirsi nella societ\u00e0 conservando per\u00f2 una innata passione per il volo; una volta emigrato e dopo avere svolto svariati mestieri, riesce a trovare lavoro come pilota presso una compagnia mineraria di Dakar. Egli giunge, senza visto d'ingresso, a Free-City, capitale di una imprecisata nazione, alla ricerca di una certo Burken, un ex Ministro del Paese che, dopo le prime informazioni, risulta essere in carcere o deportato.\nSorpreso, ed anche sconcertato, da questa inaspettata notizia si reca nell'unico albergo della citt\u00e0, gestito da due coniugi: Fran\u00e7ois S\u00e9verin, un ex avvocato con un passato di collaborazionista durante il Governo di Vichy e sua moglie Manuella; appena arrivato assiste ad un furioso litigio tra i due a causa della gelosia del marito, che accusa la moglie di avere una relazione con un abitante del luogo ed il fatto che questi sia di colore aumenta la sua rabbia. Apparentemente indifferente all'accaduto Michel viene accompagnato da Manuella nella sua stanza, un ambiente dove il caldo e gli insetti rendono la permanenza quasi insopportabile ed, una volta tornato nel bar dell'albergo, assiste ad un altro litigio, terminato con un goffo e teatrale tentativo di suicidio da parte di S\u00e9verin, preso poco sul serio dagli ospiti, evidentemente abituati a simili scene.\nTornata la calma Michel inizia prudentemente ad informarsi sulla possibilit\u00e0 di vendere un diamante grezzo e su chi possa trattare questo genere di affari e Manuella lo mette in contatto con Villeterre, un uomo d'affari francese, sposato con la figlia di un politico locale, ed all'occorrenza anche faccendiere nei tanti \"movimenti\" che si sviluppano nel Continente, il quale prende in consegna la pietra riservandosi di fare un'offerta il giorno successivo. Durante la serata Michel inizia a fare conoscenza con gli ospiti dell'albergo iniziando da Nina, una parrucchiera francese e, insieme a Manuella, unica donna bianca in citt\u00e0, sposata con un africano conosciuto a Parigi e proprietaria di un salone di bellezza e da cui traspare, a dispetto di un apparente carattere allegro e gioviale, una lieve nota di nostalgia per la madre patria ed Olsen, un navigatore solitario, impossibilitato a riparare l'imbarcazione per mancanza di denaro e quindi bloccato sul posto.\nLa solitudine, la noia ed il desiderio di evadere da quel mondo portano Michel e Manuella ad intrecciare una relazione. Nello stesso momento Villeterre riceve, dopo la conclusione di un buon affare, la richiesta da parte della compagnia se Michel si trova in citt\u00e0 ed egli prontamente risponde in modo affermativo ma non ne fa parola con lui, limitandosi ad informarlo che ha trovato un compratore per il diamante e che ne aspetta l'arrivo, riscuotendone in questo modo il ringraziamento e la fiducia.\nMentre nella citt\u00e0 fervono i preparativi per il Natale, Michel svela a Manuella come \u00e8 entrato in possesso del diamante la cui vendita gli permetter\u00e0 di lasciare l'Africa: a seguito di un incidente egli aveva scoperto nella cassetta del pronto soccorso un astuccio contenente diamanti per 200 milioni di franchi, caricati a sua insaputa sull'aereo, e che il suo capo Lambert contrabbandava, utilizzando lui come corriere. Il giorno dopo Michel riceve la visita di Wolf Gerke, un tedesco, anche lui ex pilota di caccia, fiero ed allo stesso tempo nostalgico del suo passato nazista, tanto da accendere la sigaretta al francese con un accendino della Luftwaffe con tanto di croce uncinata incisa.\nEgli si presenta come amico di Villeterre e si offre di acquistare i diamanti ma ad un prezzo irrisorio ed infatti Gerke, che ha preso alloggio nello stesso albergo, altri non \u00e8 che un riscossore di crediti della compagnia e la somma che offre a Michel \u00e8 una sorta di \"accordo\" per riavere immediatamente le pietre senza che la notizia del contrabbando trapeli; quest'ultimo rifiuta e minaccia il tedesco con la pistola rubata a S\u00e9verin ma la zuffa che sembrerebbe cominciare \u00e8 immediatamente sedata dall'arrivo di Manuella e Gerke, sempre deciso ad evitare pubblicit\u00e0, si congeda dai due non prima di avere ricordato a Michel che quella sar\u00e0 la prima ed ultima offerta.\nScoperto l'inganno di Villeterre, in affari con Lambert, Michel tenta di partire, nonostante le suppliche di Manuella che si dice innamorata di lui, ma Gerke, utilizzando le conoscenze dell'importante uomo d'affari, fa in modo che nessuno compri il suo diamante, facendolo inoltre arrestare dalla polizia per la mancanza del visto; egli viene rilasciato subito dopo ma le autorit\u00e0 trattengono il suo passaporto. La situazione sembra disperata ma Nina si offre di prestare 500 franchi ad Olsen per permettergli di riparare la barca e quindi di partire via mare, rendendosi anche disponibile a nascondere i diamanti nella cassaforte del suo negozio; romanticamente ella pensa che Michel voglia partire insieme a Manuella ma questi, non fidandosi dei sentimenti della donna, ritiene che lei voglia in realt\u00e0 solo il suo denaro e non intende condividere con lei la sua fuga: lo scambio di battute tra i due termina in modo violento e S\u00e9verin sembra avere ascoltato la conversazione da dietro la porta.\nUna volta che Nina \u00e8 uscita i due appianano i loro contrasti ed il marito, che fino a quel momento aveva finto di ignorare la loro relazione, confidando sarcasticamente che Michel fosse troppo impegnato, ed unicamente interessato, al suo progetto e che quindi non rappresentasse un \"pericolo\" per lui, con cattiveria e sadismo fa in modo che Sidney, l'amante di lei, la scopra, facendolo entrare con uno stratagemma nella stanza in cui i due sono a letto; l'uomo, constatato l'accaduto, abbandona l'abergo non prima di avere fatto notare a S\u00e9verin che in ogni caso rimarr\u00e0 solo se Manuella partir\u00e0 insieme a Michel; nel frattempo Olsen, ricevuto il denaro da Nina, ripara l'imbarcazione ed \u00e8 pronto a salpare e la partenza viene fissata per la notte stessa mentre Michel prende tempo con Gerke dicendogli che ha sotterrato i diamanti e gli chiede di aspettare fino al mattino dopo per andarli a disseppellire e, mentre i due stipulano una sorta di tregua, S\u00e9verin, che ha seguito tutti i movimenti di Michel, danneggia irreparabilmente la barca impedendo la fuga alla coppia.\nOlsen comunica la notizia ai due amanti gettandoli nello sconforto; Manuella tenta di ricucire il rapporto con Sidney ma ne viene scacciata dopo avergli chiesto il perdono mentre Michel, che sta passando la serata insieme a Gerke, tenta di coinvolgerlo in un progetto comune: prendere i diamanti ed i soldi per costruire una piccola linea aerea al fine di tornare a volare, ossia realizzare l'unico sogno ancora rimasto, prendendo coscienza della fine della guerra e la rivalsa verso chi li ha usati e dimenticati ma ancora una volta la cattiveria di S\u00e9verin sembra non avere limiti ed, accortosi della nascente amicizia tra i due, fa suonare sul piatto del giradischi \"Ein Heller und Ein batzen\", una marcia militare tedesca, risvegliando in entrambi, complice l'alcool, dolorosi ricordi ed ostilit\u00e0 attuali.\nHermann, resosi conto di quanto sta accadendo, distrugge il disco ma Villeterre, che per odio verso il tedesco, ha nel frattempo restituito a Manuella il passaporto di Michel, provoca i due \"eroi\" rinfacciandogli il fatto che ci saranno sempre guerre e che sono proprio loro a fare andare bene i suoi affari; a quel punto Gerke lo colpisce con un pugno sancendo la fine del loro accordo ed aprendo di fatto la sua nuova vita realizzando l'idea di Michel ma S\u00e9verin ha rubato i diamanti dalla cassaforte, gettando nella disperazione anche Nina, portandone allo scoperto il desiderio, fino a quel momento mascherato da un finto temperamento gioioso, di lasciare L'Africa.\nI due nuovi amici tornano in albergo ed informano Manuella di quanto \u00e8 accaduto ed in loro aiuto torna Hermann, il quale confida a Gerke che ha visto S\u00e9verin sotterrare i diamanti in un pollaio; egli viene trasportato di peso e costretto, sotto la minaccia delle armi, a disseppellirli ma, una volta trovato l'astuccio, getta della terra sul viso del tedesco e lo colpisce con la pala e, ferendolo ad un braccio, riesce a prendergli la pistola e fuggire in automobile verso una palude. Insieme a Manuella i due si lanciano all'inseguimento ed una volta arrivati si dividono per cercare il fuggitivo.\nManuella lo trova nascosto in un canneto ed egli confessa di non interessarsi al denaro e di volerlo solo per non perderla ma nel momento in cui si rende conto che in ogni caso lei non lo seguir\u00e0 pi\u00f9, pazzo di gelosia, la uccide. Caricato il cadavere della donna su di una barca S\u00e9verin tenta di allontanarsi ma i due inseguitori si gettano in acqua per raggiungerlo e, arrivati in prossimit\u00e0 del natante, vedono l'uomo, ormai fuori controllo, che comincia a gettare in acqua le pietre preziose e, consapevole che non riavr\u00e0 pi\u00f9 ci\u00f2 che voleva, rovescia la barca terminando nel modo pi\u00f9 misero la sua vita. Sopraggiunta l'alba i due \"eroi\", feriti ed ancora una volta sconfitti, avanzano lacerati nella palude verso un destino che li vuole ancora una volta soli ed in fuga."}
{"id": "2814769", "revid": "118834", "url": "https://it.wikipedia.org/wiki?curid=2814769", "title": "Jos\u00e9 Juan Barea", "text": ""}
{"id": "2814770", "revid": "287204", "url": "https://it.wikipedia.org/wiki?curid=2814770", "title": "Petra Majdic", "text": ""}
{"id": "2814775", "revid": "37401", "url": "https://it.wikipedia.org/wiki?curid=2814775", "title": "Uomo", "text": ""}
{"id": "2814779", "revid": "118834", "url": "https://it.wikipedia.org/wiki?curid=2814779", "title": "Variabile indipendente", "text": ""}
{"id": "2814782", "revid": "80598", "url": "https://it.wikipedia.org/wiki?curid=2814782", "title": "Castellina-Pasi", "text": ""}
{"id": "2814783", "revid": "92723", "url": "https://it.wikipedia.org/wiki?curid=2814783", "title": "Sant'Epafra", "text": ""}
{"id": "2814784", "revid": "92723", "url": "https://it.wikipedia.org/wiki?curid=2814784", "title": "Epafra di Colossi", "text": ""}
{"id": "2814785", "revid": "92723", "url": "https://it.wikipedia.org/wiki?curid=2814785", "title": "Sant'Epafra di Colossi", "text": ""}
{"id": "2814786", "revid": "92723", "url": "https://it.wikipedia.org/wiki?curid=2814786", "title": "Colosse", "text": ""}
{"id": "2814788", "revid": "119094344", "url": "https://it.wikipedia.org/wiki?curid=2814788", "title": "William Beaudine", "text": "Fu uno dei pi\u00f9 prolifici cineasti di Hollywood.\nBiografia.\nNato a New York, Beaudine cominci\u00f2 a lavorare per il cinema come attore nel 1909 con la American Mutoscope and Biograph Company. Il suo matrimonio con Marguerite Fleischer, sposata nel 1914, fu uno dei pi\u00f9 duraturi del mondo del cinema, in quanto dur\u00f2 fino al 1970, l'anno della sua morte.\nFilm muti e film britannici.\nNel 1915 fu assunto come attore e regista dalla Kalem Company. Fu un assistente del regista D.W. Griffith per i film \"Nascita di una nazione\" e \"Intolerance\". All'et\u00e0 di 23 anni, Beaudine aveva diretto il suo primo film, un corto intitolato \"Almost a King \"(1915). Lavor\u00f2 poi come regista di film muti per Goldwyn (prima di MGM), Metro (sempre prima di MGM), First National Pictures, Principal e per Warner Brothers. Nel 1926 realizz\u00f2 \"Sparrows\", la storia di alcuni orfani imprigionati in una fattoria paludosa, con Mary Pickford nel cast. Beaudine aveva firmato almeno trenta film prima che cominciasse l'era del sonoro. Realizzava annualmente molti film per Fox, Warner Brothers, Paramount e Universal.\nLa sua produzione pi\u00f9 famosa dei primi anni trenta \u00e8 \"The Old Fashioned Way\", una commedia sugli antichi spettacoli folk con W.C. Fields. Beaudine fu uno dei tanti registi di grande esperienza (tra cui anche Raoul Walsh e Allan Dwan) portati da Hollywood in Inghilterra negli anni '30 per lavorare su produzioni in perfetto stile britannico. In Inghilterra diresse quattro film con Will Hay, compresi \"Boys Will Be Boys\" (1935) e \"Where There's a Will\" (1936).\nA Hollywood.\nBeaudine ritorn\u00f2 in modo definitivo in America nel 1937 ed ebbe evidenti problemi a ristabilirsi negli studi pi\u00f9 importanti. Dopo un breve passaggio alla Warner Brothers, trov\u00f2 lavoro nella Poverty Row, lavorando per Monogram Pictures e Producers Releasing Corporation e creando dozzine di commedie, thriller e melodrammi con personalit\u00e0 importanti come Bela Lugosi, Harry Langdon, Ralph Byrd, Edmund Lowe, Jean Parker e The East Side Kids. Beaudine complet\u00f2 questi lavori nel giro di pochi giorni, a volte anche in cinque giorni; una di queste veloci produzioni fu \"Mom and Dad\", un film d'exploitation prodotto da Kroger Babb che usc\u00ec nel 1945.\nBeaudine mor\u00ec nel 1970 in California e venne tumulato nel Hollywood Forever Cemetery di Hollywood.\nPremi e riconoscimenti.\nPer il suo contributo all'industria cinematografica, l'8 febbraio 1960 gli venne assegnata una stella sulla Hollywood Walk of Fame al 1777 di Vine Street.\nFilmografia parziale.\nSecondo IMDb, le filmografie Aiuto regista e Attore sono complete \nRegista.\n1941.\n1942"}
{"id": "2814791", "revid": "834", "url": "https://it.wikipedia.org/wiki?curid=2814791", "title": "Zeiten \u00c4ndern Dich", "text": ""}
{"id": "2814810", "revid": "24823", "url": "https://it.wikipedia.org/wiki?curid=2814810", "title": "Crackback block", "text": ""}
{"id": "2814811", "revid": "454575", "url": "https://it.wikipedia.org/wiki?curid=2814811", "title": "Gabriella Ghermandi", "text": "Biografia.\nNata ad Addis Abeba nel 1965 e trasferitasi in Italia nel 1979, vive a Bologna. \u00c8 tra i fondatori della rivista di letteratura della migrazione \"El Ghibli\" ed \u00e8 stata direttrice artistica del festival Evocamondi, rassegna di narrazione e musiche dal mondo a Bologna. Ghermandi \u00e8 impegnata in un'intensa attivit\u00e0 teatrale sul tema della multidentit\u00e0 e della scrittura, ispirandosi all'arte della metafora tipica della tradizione culturale etiope. Scrive e interpreta spettacoli di narrazione che rappresenta sia in Italia sia all'estero e conduce laboratori di scrittura creativa nelle scuole, sulla ricerca dell'identit\u00e0.\nPubblicazioni.\nHa pubblicato racconti in varie collane e riviste, tra cui \"Nuovo planetario Italiano. Mappa della nuova geografia di scrittori migranti in Italia e in Europa\" (Citt\u00e0 Aperte), \"L'Italiano degli altri: 16 storie di normale immigrazione\" (Einaudi scuola). Nel 2007 ha pubblicato il suo primo romanzo \"Regina di fiori e di perle\" (Donzelli), un viaggio nel tempo e nello spazio, in cui scorrono le vicissitudini di una famiglia etiope nel periodo che va dal conflitto con l'Italia alla dittatura di Mengist\u00f9 Hail\u00e9 Malram ai giorni nostri. Quest'opera l'ha fatta conoscere anche negli Stati Uniti."}
{"id": "2814816", "revid": "834", "url": "https://it.wikipedia.org/wiki?curid=2814816", "title": "Gold (Velvet Underground)", "text": ""}
{"id": "2814827", "revid": "125793361", "url": "https://it.wikipedia.org/wiki?curid=2814827", "title": "Rinspeed", "text": "Rinspeed \u00e8 una casa automobilistica svizzera specializzata nel recupero di auto antiche e nella preparazione di auto moderne (come le Porsche e le Subaru) ed \u00e8 solita presentare ogni anno concept car per il Salone dell'automobile di Ginevra. Questi modelli, molto particolari, sono dovuti a Frank M. Rinderknecht che ha fondato l'azienda nel 1979."}
{"id": "2814831", "revid": "729019", "url": "https://it.wikipedia.org/wiki?curid=2814831", "title": "13. Panzer-Division", "text": "La 13. Panzer-Division fu una formazione corazzata tedesca della seconda guerra mondiale creata a partire dalla 13. Infanterie-Division (mot).\nInizialmente venne inviata in Romania per addestrare le truppe del posto, ma presto venne trasferita in Unione Sovietica dove combatt\u00e9 fino al settembre 1944. Un mese dopo venne dislocata a Budapest e qui quasi completamente distrutta dall'Armata Rossa.\nI pochi sopravvissuti andarono a costituire la Panzer-Division Feldherrnhalle 2 nel marzo 1945 e si arresero l'8 maggio dello stesso anno.\nStoria.\nLe origini.\nIl nucleo originario della 13. Panzer-Division era la 13. Infanterie-Division (motorisierte) (13\u00aa divisione di fanteria motorizzata), un'unit\u00e0 della Wehrmacht istituita il 12 ottobre 1937 a Magdeburgo e derivante dalla riorganizzazione della 13. Infanterie-Division. Quest'ultimo reparto fu creato nell'ottobre 1934 e non partecip\u00f2 ad eventi significativi prima della sua motorizzazione.\nLa 13. Infanterie-Division (mot) prese invece parte all'occupazione della Cecoslovacchia nell'ottobre 1938 e nel settembre del 1939, in linea con la 10\u00aa Armata, partecip\u00f2 alla campagna di Polonia. Terminati i combattimenti venne posta in riserva a Dillenburg, in Assia, e nel maggio 1940 combatt\u00e9 in Francia nell'ambito dell'omonima campagna militare a Laon e Calais, spostandosi poi verso Amiens e Lione, raggiunta circa un mese dopo la partenza dalle basi dell'Eifel.\nA luglio venne rimpatriata, a settembre si trovava di nuovo in Polonia e in ottobre ancora una volta in Germania, dove l'11 ottobre 1940 venne trasformata nella 13. Panzer-Division con l'aggiunta del \"4. Panzer-Regiment\" (4\u00ba reggimento corazzato) ceduto dalla 2. Panzer-Division.\nLe campagne del fronte orientale.\nOperazione Barbarossa.\nIl primo incarico della neo-costituita 13. Panzer-Division fu quello di addestrare le divisioni corazzate rumene a Ploie\u0219ti, fatto per il quale assunse provvisoriamente il nome di \"Lehrstab R.I der deutschen Lehrtruppen in Rum\u00e4nien\"; le vere intenzioni erano comunque di osservare e proteggere i vicini campi petroliferi.\nNel maggio 1941 venne richiamata in Alta Slesia per prepararsi all'operazione Barbarossa (l'invasione dell'Unione Sovietica) e il 23 giugno entr\u00f2 in azione oltrepassando il fiume Buh Occidentale forte di 45 Panzer II, 71 Panzer III, 20 Panzer IV e 13 \"Panzerbefehlswagen\" (carri comando disarmati) ed inquadrata nel Gruppo d'armate Sud.\nDopo aver respinto i violenti contrattacchi delle riserve meccanizzate sovietiche ed aver inflitto pesanti perdite al nemico (battaglia di Luc'k-Dubno), la divisione procedette velocemente oltre la Linea Stalin preceduta dalla 44. Infanterie-Division, combattendo ad Uman', Kiev, occupando Kremen\u010duk (nel mese di luglio) e stabilendo la prima testa di ponte sul Dnepr a Dnipropetrovs'k il 25 agosto 1941. La marcia continu\u00f2 in direzione del Mar d'Azov e a novembre, dopo un breve periodo di riposo, i suoi elementi si scontrarono con le truppe sovietiche nella battaglia di Rostov, senza riuscire ad occupare la citt\u00e0 venendo anzi respinte fino al fiume Mius, dove si fermarono e respinsero gli attacchi dell'Armata Rossa per sette mesi. Nel gennaio 1942 arriv\u00f2 nel frattempo un battaglione corazzato proveniente dal \"29. Panzer-Regiment\" della 12. Panzer-Division che and\u00f2 ad ingrossare le file del 4\u00ba reggimento corazzato.\nOperazione Blu.\nIn vista dell'operazione Blu, la nuova offensiva organizzata dai generali tedeschi prevista per l'estate 1942, la 13. Panzer-Division ricevette rinforzi in termini di uomini e mezzi (ora il parco carri armati ammontava a 15 Panzer II, 71 Panzer III, 12 Panzer IV, 5 carri comando e alcuni Marder II del \"13. Panzerj\u00e4ger-Abteilung\"). e fu sottoposta alla 1\u00aa Armata corazzata del Gruppo d'armate A. Supportata dalla divisione corazzata delle SS \"Wiking\" e dagli Junkers Ju 87 dell\"'8. Fliegerkorps\" (8\u00ba corpo aereo) di von Richthofen, la \"13\u00aa Panzer\" rioccup\u00f2 il territorio perso l'anno precedente conquistando Rostov il 24 luglio mentre un reparto di Brandenburg a lei assegnato cattur\u00f2 intatta la vicina linea ferroviaria Rostov-Batajsk, essenziale per continuare l'avanzata verso sud.\nIl secondo obiettivo era il Don e il Kuban', raggiunto nell'agosto 1942 e sul quale venne stabilita una testa di ponte presso Armavir. La progressione della formazione corazzata continu\u00f2 poi in direzione della citt\u00e0 di Majkop (occupata il 9 agosto con l'aiuto di unit\u00e0 Brandenburg, che non riuscirono per\u00f2 a impedire ai sovietici di sabotare i vicini pozzi petroliferi) per unirsi poi alla 3. e 23. Panzer-Division con le quali vir\u00f2 verso Groznyj costeggiando il fiume Terek, dove il 26 agosto i Marder III della 13. Panzer-Division respinsero un contrattacco sovietico distruggendo 33 tra T-34 e KV-1, assistiti dalla 111. e 370. Infanterie-Division; un mese dopo i suoi soldati diressero per El'chotovo, presa il 27 settembre 1942 dopo aspri combattimenti.\nAlla fine di ottobre i contrattacchi dell'Armata Rossa la costrinsero a ripiegare verso nord protetta ai fianchi dalla \"23\u00aa Panzer\" e dalla 2. Rumaen-Gebirgs-Division (2\u00aa divisione da montagna rumena) insieme alle quali entr\u00f2 a Nal'\u010dik. Durante questo \"dietrofront\", caratterizzato da numerosi scontri con le forze nemiche, le gi\u00e0 citate divisioni poterono contare sull'appoggio aereo di due tra i pi\u00f9 grandi assi della Luftwaffe: Hans-Ulrich Rudel, pilota di \"Stuka\", e Erich Hartmann, pilota di caccia che abbatt\u00e9 il suo primo aereo, uno \u0160turmovik, proprio vicino alle posizioni occupate dalla 13. Panzer-Division. Il 30 ottobre i carri del 2\u00ba battaglione del 4\u00ba reggimento corazzato distrussero due treni corazzati nei paraggi di Ardon, e il 9 novembre 1942 le prime avanguardie entravano nella periferia di Ordzhonikidze. Qui la divisione si oper\u00f2 per il controllo completo della citt\u00e0, ma i sovietici l'attaccarono ai fianchi e minacciarono seriamente di accerchiarla, perci\u00f2 il generalmajor Hellmut von der Chevallerie, in quel momento capo della divisione, ordin\u00f2 una rapida ritirata per evitare il disastro, lasciando sul campo numerosi veicoli inutilizzabili per mancanza di carburante venendo soccorso nel momento pi\u00f9 difficile dalla \"Wiking\" delle SS.\nA met\u00e0 novembre la divisione panzer si mise definitivamente sulla difensiva interrompendo la sua avanzata nel Caucaso con gli ultimi 4 Panzer II, 21 Panzer III e 4 Panzer IV. Il morale dei soldati rest\u00f2 comunque alto perch\u00e9 vennero elogiati dai comandanti della 1\u00aa Armata corazzata e del III Corpo corazzato per il dovere svolto fino a quel momento.\nLe prime grandi ritirate e la sconfitta di Budapest.\nAll'inizio del febbraio 1943 la 6\u00aa Armata di Friedrich Paulus si arrese a Stalingrado e cos\u00ec il fronte sud tedesco, dove stazionava anche la 13. Panzer-Division, dovette arretrare ulteriormente per evitare di essere accerchiato dalle truppe sovietiche provenienti da nord. La marcia indietro della \"13\u00aa Panzer\", ora senza supporto aereo, era diretta verso la penisola di Taman', dove l'unit\u00e0 rimase sulla difensiva mantenendo la posizione al prezzo di dure perdite con il numero di carri armati, un po' per i guasti e la mancanza di pezzi di ricambio, un po' per merito dei carri armati nemici, in costante diminuzione, tanto che verso la met\u00e0 dell'anno quelli utilizzabili erano solo 18.\nNel mese di giugno i soldati si spostarono via mare in Crimea dove vennero raggiunti da rimpiazzi di uomini e mezzi che fecero salire il numero di carri armati a 5 Panzer II, 14 Panzer III, 50 Panzer IV (con cannone lungo da 75 mm) e due \"Panzerbefehlswagen\", presto impiegati ad agosto nell'area di Donec'k per supportare i reparti della Wehrmacht che stavano provando a tenere la linea del Mius. Non riuscendo nel suo intento, la divisione torn\u00f2 indietro dividendosi in piccoli \"kampfgruppe\" (gruppi di battaglia) per sfruttare appieno la sua mobilit\u00e0 e per gestire meglio i numerosi contrattacchi condotti contro le unit\u00e0 sovietiche in avanzata. Ad ottobre, inquadrata nella rinata 6\u00aa Armata, la 13. Panzer-Division aveva ancora il compito di fermare e ritardare la progressione dell'Armata Rossa verso ovest, cosa che riusc\u00ec a fare con abilit\u00e0 a Cherson un mese dopo, quando permise a 15.000 soldati suoi e della 4. Gebirgs-Division (4\u00aa divisione da montagna) di attraversare un ponte sul Dnepr prima di sabotarlo impedendo il passaggio al nemico.\nNel frattempo il 23 settembre un battaglione del 4. Panzer-Regiment venne tolto alla divisione per andare a formare lo \"schwere Panzerabteilung 507\" (507\u00ba battaglione corazzato pesante).\nNel mese di dicembre 1943 la 13. Panzer-Division venne richiamata al fronte tra Kryvyj Rih e Kropyvnyc'kyj dove respinse tutti gli attacchi sovietici lanciati nell'offensiva Ostrogorzk-Rosso\u0161, ma nel primo mese del 1944 un battaglione del suo \"4. Panzer-Regiment\" venne distaccato in Italia per contrastare l'sbarco di Anzio alleata, mentre a febbraio il resto delle truppe rimaste in Unione Sovietica tent\u00f2 di liberare insieme al Gruppo d'armate Sud Ucraina, senza riuscirsi appieno, le forze tedesche rimaste intrappolate a \u010cerkasy. Dopo aver subito ingenti perdite la formazione corazzata tedesca si vide costretta a riparare nel mese di marzo sul Nistro a Tiraspol e a maggio a Chi\u0219in\u0103u. Nell'agosto 1944 gli uomini e i mezzi della divisione combatterono senza sosta in Romania per contenere le forze nemiche, ma vennero respinti dietro al Prut costretti a deviare poi verso sud vicino alla foce del Danubio; da qui la gran parte dei suoi effettivi diresse per Budapest, mentre altri guidati dal generalleutnant Hans Tr\u00f6ger raggiunsero la Bulgaria dove vennero catturati dai soldati sovietici.\nChi arriv\u00f2 nello stato magiaro (l'Ungheria) si riun\u00ec a \u00d6rk\u00e9ny per aspettare i rinforzi della \"110. Panzer-Brigade\" (110\u00aa brigata corazzata) con i quali rientr\u00f2 in linea a Debrecen e Ny\u00edregyh\u00e1za, ma non riusc\u00ec a non farsi accerchiare a dicembre a Budapest. I duri scontri nella citt\u00e0 la videro impegnata nella zona del castello di Buda e anche il suo comandante, generalmajor Gerhard Schmidhuber, cadde in combattimento. Quando i tentativi della \"Leibstandarte SS Adolf Hitler\" e di altre forze delle SS di liberare la citt\u00e0 vennero vanificati dalle armi dei soldati sovietici, la 13. Panzer-Division, ora senza una vera e propria guida, and\u00f2 in sfacelo e i soldati cercarono singolarmente di lasciare la citt\u00e0, ma solo un piccolo gruppo di essi riusc\u00ec nella missione raggiungendo Nitra.\nLe ultime azioni della Feldherrnhalle 2.\nIl 24 febbraio 1945. i sopravvissuti della 13. Panzer-Division, insieme a quelli della Panzergrenadier-Division Feldherrnhalle, diedero ufficialmente vita alla Panzer-Division Feldherrnhalle 2 (dal nome dell'omonima piazza di Monaco di Baviera dove ebbe fine il Putsch di Monaco di Hitler nel 1923) che, assieme alla Panzer-Division Feldherrnhalle 1, and\u00f2 a formare il Corpo corazzato \"Feldherrnhalle\".\nAlla Feldherrnhalle 2, il cui unico comandante fu il generalmajor Franz B\u00e4ke e con i reparti contraddistinti non da numeri ma dalla sigla \"Feldherrnhalle 2\", giunsero 18 Panzer IV, 5 Panzer V Panther e qualche semovente antiaereo. che lottarono arretrando dietro il V\u00e1h e la Morava fino alla fine di marzo, poi nel settore di Zistersdorf ad aprile ed infine a Znojmo.\nQuando venne raggiunto dall'ordine di resa l'8 maggio 1945, l\"'oberst\" Schoeneich decise di propria iniziativa di provare a raggiungere gli americani piuttosto che consegnarsi ai sovietici: insieme ad un gruppo di soldati and\u00f2 quindi incontro una divisione americana che si trovava a qualche chilometro di distanza e, grazie all'aiuto di un capitano che parlava inglese, fece credere al generale statunitense Butler di essere il comandante della 13. Panzer-Division, quindi si consegn\u00f2 prigioniero indicando all'ormai ex-nemico la direzione da seguire per raggiungere il resto della divisione, che per\u00f2 venne raggiunta prima dall'Armata Rossa, che deport\u00f2 i sopravvissuti nei campi di concentramento in Siberia.\nOrdine di battaglia.\n1941: operazione Barbarossa\n1944\nDecorazioni.\nLe fatiche della 13. Panzer-Division vennero ripagate con numerose medaglie. Otto soldati vennero premiati con la Spilla per il Combattimento corpo a corpo in Oro, 142 ricevettero la Croce Tedesca d'oro e uno quella d'argento, altri 24 uomini si videro appuntare nel petto la Spilla d'Onore dell'Esercito e 41 poterono vantarsi di aver conseguito la Croce di Cavaliere della Croce di Ferro, 5 delle quali erano con Fronde di Quercia e una con Fronde di Quercia e Spade.\nDue soldati, Hellmut von der Chevallerie e Hans-Wilhelm Michaelis, furono anche insigniti il 20 ottobre 1943 dell'Ordine di Michele il Coraggioso di terza classe.\nComandanti.\nDati tratti da:"}
{"id": "2814840", "revid": "686936", "url": "https://it.wikipedia.org/wiki?curid=2814840", "title": "National Football League 1979", "text": "La stagione NFL 1979 fu la 60\u00aa stagione sportiva della National Football League, la massima lega professionistica statunitense di football americano. La finale del campionato, il Super Bowl XIV, si disput\u00f2 il 20 gennaio 1980 al Rose Bowl di Pasadena, in California che si concluse con la vittoria dei Pittsburgh Steelers sui Los Angeles Rams per 31 a 19. La stagione inizi\u00f2 il 1\u00ba settembre 1979 e si concluse con il Pro Bowl 1980 che si tenne il 27 gennaio a Honolulu.\nQuesta stagione vide il trasferimento permanente della sede del Pro Bowl all'Aloha Stadium.\nStagione regolare.\nLa stagione regolare si svolse in 16 giornate, inizi\u00f2 il 1\u00ba settembre e termin\u00f2 il 17 dicembre 1979.\nPlay-off.\nI play-off iniziarono con i \"Wild Card Game\" il 23 dicembre 1979. I \"Divisional Playoff\" si giocarono il 29 e 30 dicembre e i \"Conference Championship Game\" il 6 gennaio 1980. Il Super Bowl XIV si disput\u00f2 il 20 gennaio al Rose Bowl di Pasadena."}
{"id": "2814841", "revid": "1305772", "url": "https://it.wikipedia.org/wiki?curid=2814841", "title": "Lucia Peretti", "text": "Biografia.\n\u00c8 cresciuta atleticamente nel Bormio Ghiaccio, contraddistinguendosi come una delle migliori atlete valtellinesi. Nel 2010 ha rappresentato l'Italia ai Giochi olimpici di Vancouver, gareggiando con Arianna Fontana, Cecilia Maffei, Martina Valcepina e Katia Zini, nei staffetta 3000 metri e ottenendo il sesto posto.\nIn carriera vanta il sessantanovesimo posto in coppa del mondo nel 2008 e il quarantaduesimo nella categoria 500 metri femminili.\nIl 18 febbraio 2014, ai XXII Giochi olimpici invernali di So\u010di, si aggiudica la medaglia di bronzo nella staffetta 3000m femminile dello short track insieme alle compagne Arianna Fontana, Martina Valcepina ed Elena Viviani.\nNell'autunno 2015 viene arruolata nel Centro Sportivo Esercito, col grado di caporale.\nAi Giochi olimpici di ha vinto la medaglia d'argento nella staffetta 3000 metri. La squadra italiana, composta da lei, Martina Valcepina, Cecilia Maffei e Arianna Fontana, ha concluso la gara alle spalle della nazionale sudcoreana."}
{"id": "2814846", "revid": "767487", "url": "https://it.wikipedia.org/wiki?curid=2814846", "title": "Bagh-e Bahadoran", "text": "B\u0101gh-e Bah\u0101dor\u0101n (farsi \u0628\u0627\u063a \u0628\u0647\u0627\u062f\u0631\u0627\u0646) \u00e8 il capoluogo della circoscrizione omonima dello shahrest\u0101n di Lenjan, nella Provincia di Esfahan. Aveva, nel 2006, una popolazione di 8.808 abitanti."}
{"id": "2814850", "revid": "24823", "url": "https://it.wikipedia.org/wiki?curid=2814850", "title": "Two-minutes warning", "text": ""}
{"id": "2814858", "revid": "1573940", "url": "https://it.wikipedia.org/wiki?curid=2814858", "title": "Chamgardan", "text": "Chamgard\u0101n o Chamgord\u0101n (farsi \u0686\u0645\u06af\u0631\u062f\u0627\u0646) \u00e8 una citt\u00e0 dello shahrest\u0101n di Lenjan, circoscrizione Centrale, nella Provincia di Esfahan. Aveva, nel 2006, una popolazione di 16.086 abitanti. "}
{"id": "2814864", "revid": "767487", "url": "https://it.wikipedia.org/wiki?curid=2814864", "title": "Charmahin", "text": "Charmah\u012bn o Chermah\u012bn (farsi \u0686\u0631\u0645\u0647\u06cc\u0646) \u00e8 una citt\u00e0 dello shahrest\u0101n di Lenjan, circoscrizione Bagh-e Bahadoran, nella Provincia di Esfahan. Aveva, nel 2006, una popolazione di 12.292 abitanti. "}
{"id": "2814865", "revid": "767487", "url": "https://it.wikipedia.org/wiki?curid=2814865", "title": "Short track ai XXI Giochi olimpici invernali - 3000 m staffetta femminile", "text": "La gara dei 3000 m staffetta femminile di short track dei XXI Giochi olimpici invernali si \u00e8 svolta il 13 febbraio (con le semifinali) e il 24 febbraio 2010 (con le finali) al Pacific Coliseum. La squadra vincitrice \u00e8 stata la Cina, che ha stabilito il nuov orecord mondiale; la Corea del Sud, vincitrice delle ultime quattro edizioni dei Giochi, arrivata prima, \u00e8 stata squalificata per aver ostacolato la Cina.\nRisultati.\nSemifinali.\nLe prime due classificate di ogni semifinale si sono qualificate per la finale A, le altre due per la finale B."}
{"id": "2814872", "revid": "287204", "url": "https://it.wikipedia.org/wiki?curid=2814872", "title": "La Cittadella (sceneggiato televisivo)", "text": ""}
{"id": "2814874", "revid": "99768405", "url": "https://it.wikipedia.org/wiki?curid=2814874", "title": "Antracite Lignano", "text": "Carriera.\nNapoletano e posillipino doc, \u00e8 nato pallanuotisticamente nelle acque antistanti casa dove con gli amici della Pallanuoto Napoli nel 1983 inizia per gioco la sua carriera agonista.\nNel 1984 parte la sua lunga militanza con il club rosso-verde, esordisce in Serie A1 nel 1985 contribuendo a creare la lunga storia del C.N. Posillipo.\nPer poter maturare sportivamente saluta momentaneamente i compagni di squadra e gioca con il N.C. Vomero e poi con la R.N. Salerno riuscendo a contribuire all'unica promozione del club giallo-rosso.\nL'atleta ha una breve pausa di riflessione dalla pallanuoto ma non dallo sport.\nNel periodo sabbatico si dedica con buoni risultati al podismo ATLETICA VIRGILIANO ed al triathlon ALLSTARS NA e PARTENOPE-TRIATHLON.\nAltro tuffo in acqua per continuare la sua carriera in Sicilia con la R.N. Augusta, la S.C. Paguros ed il TELIMAR PALERMO raggiungendo play-off e storiche promozioni in serie A1.\nDal 1997 indossa nuovamente la calottina rossa del C.N. Posillipo arricchendo sia il suo palmar\u00e8s che la gi\u00e0 ricca bacheca del sodalizio napoletano. Nel 2000 riapproda a Napoli al Circolo Nautico Posillipo, dove colleziona innumerevoli presenze sia nazionali che internazionali.\nSeguono esperienze nella Rari Nantes Napoli, Canottieri Napoli, Cagliari in serie B, l'ennesimo ritorno al Posillipo nel 2010 e per finire nel 2011 chiude la carriera nella Payton Bari in serie A2 all'et\u00e0 di 41 anni.\nNel febbraio 2012 a sorpresa accetta l'incarico di preparatore dei portieri nella nazionale olandese di pallanuoto."}
{"id": "2814882", "revid": "1428919", "url": "https://it.wikipedia.org/wiki?curid=2814882", "title": "Charles Lee (politico)", "text": "Biografia.\nFu il 3\u00ba procuratore generale degli Stati Uniti durante la presidenza di George Washington (1\u00ba presidente) prima e la presidenza di John Adams (2\u00ba presidente) poi.\nI suoi genitori erano Henry Lee II (1730-1787) e Lucy (Grymes) Lee. Proveniva da una famiglia numerosa, si contavano 11 figli fra cui il futuro generale Henry Lee III e il futuro politico Richard Bland Lee. Studi\u00f2 al College of New Jersey (che verr\u00e0 poi ridenominata universit\u00e0 di Princeton).\nSpos\u00f2 Anne Lee (1\u00ba dicembre 1770- 9 settembre 1804), una sua lontana parente, figlia di Richard Henry Lee nel 1789, la donna mor\u00ec nel 1804. La coppia ebbe sei figli, anche se uno mor\u00ec senza avere avuto un nome nel 1791:\nSi spos\u00f2 una seconda volta nel 1809 con Margaret Scott (1783-1843), la coppia ebbe 3 figli:\nMor\u00ec nella contea di Fauquier."}
{"id": "2814884", "revid": "2184720", "url": "https://it.wikipedia.org/wiki?curid=2814884", "title": "Per tutta la vita (Noemi)", "text": "Per tutta la vita \u00e8 il terzo singolo della cantante Noemi, nonch\u00e9 il brano presentato alla 60\u00aa edizione di Sanremo nella sezione \"Artisti\", dove si classifica quarta, e contenuto nella riedizione del primo album in studio \"Sulla mia pelle (Deluxe Edition)\".\nIl brano.\nComposto sia per la musica che per il testo da Diego Calvetti e Marco Ciappelli, \u00e8 stato presentato da Noemi alla 60\u00aa edizione del Festival di Sanremo nella sezione \"Artisti\".\nLa direzione dell'orchestra per il brano, durante la presentazione sul palco del teatro Ariston, \u00e8 stata affidata a Diego Calvetti, autore e produttore della cantante.\nNella quarta serata, svoltasi venerd\u00ec 19 febbraio, gli Artisti rimasti in gara hanno eseguito la propria canzone in versione riadattata duettando con altri artisti; Noemi \u00e8 stata affiancata da due membri dei Katakl\u00f2, un gruppo di ballerini che ha eseguito una coreografia durante l'esecuzione del brano.\nLa canzone risulta essere la quarta classificata del Festival; la sua esclusione dalla finalissima ha causato il malcontento del pubblico e la reazione dell'orchestra che, in disappunto con l'esclusione, ha lanciato sul palco gli spartiti. Di fatto Noemi risulta essere l'artista sanremese pi\u00f9 scaricata. Il brano debutta alla prima posizione della classifica FIMI, posizione occupata anche a un mese di distanza.\nLa canzone \u00e8 stata inserita anche in sei compilation:\nIl 28 maggio 2010, presso l'Arena di Verona, Noemi riceve un Wind Music Award per le vendite del brano \"Per tutta la vita\" certificato disco di platino per le oltre 30.000 copie vendute.\nIl brano fa ottenere alla cantante anche una candidatura all'OGAE Song Contest 2010.\nIl 18 settembre 2012 viene pubblicato \"RossoLive\", primo album live di Noemi che contiene il brano in versione live.\nSuccesso commerciale.\nIl brano viene certificato disco di platino con oltre 50.000 digitali. \"Per tutta la vita\" debutta alla prima posizione della classifica FIMI, posizione occupata anche un mese dopo; permane in classifica un mese e mezzo in top 10 occupando posizioni tra la seconda e la terza, uscendo poi, in ottava posizione, alla sesta settimana dalla top 10.\n\"Per tutta la vita\" rientra nella classifica Top 50 dei brano pi\u00f9 scaricati FIMI del primo semestre 2010 alla 4\u00aa posizione. Nella classifica dei brani italiani pi\u00f9 scaricati, sempre nel primo semestre del 2010, il brano occupa la 2\u00aa posizione, preceduto soltanto da \"Baciami ancora\" di Jovanotti. Nella classifica da gennaio 2009 a settembre 2010 il brano occupa l'8\u00ba posto. Il brano figura alla 3\u00aa posizione nella classifica Nielsen risultando primo fra i brani italiani. Il brano entra nella classifica annuale FIMI del 2010 alla 6\u00aa posizione, facendo cos\u00ec posizionare Noemi prima fra le cantanti italiane.\nIl brano rientra anche per alcune settimane nella classifica europea di Billboard dove raggiunge la posizione 81 in classifica.\nIl video.\nIl video musicale prodotto per \"Per tutta la vita\" \u00e8 stato girato dal regista Gaetano Morbioli a Verona. Il videoclip \u00e8 stato pubblicato, in contemporanea con l'uscita del singolo, il 17 febbraio 2010 ed ha una durata di 3 min: 22 s; in questo videoclip il ruolo ricoperto da Noemi non \u00e8 da protagonista ma da narratrice.\nAlcuni frammenti del video sono stati mandati durante un servizio del TG1, del 4 marzo 2010, sull'uscita del video; in questo servizio \u00e8 stato sottolineato che \"Per tutta la vita\" \u00e8 il brano pi\u00f9 scaricato e che l'album \"Sulla mia pelle\" \u00e8 disco di platino. Anche al TG2, il 12 marzo 2010, viene trasmesso un servizio sul videoclip di \"Per tutta la vita\": il video del brano risulta essere il pi\u00f9 cliccato e scaricato su iTunes.\nIl video racconta contemporaneamente pi\u00f9 storie d'amore e comincia con una ragazza che cammina in una strada tra la folla e incontra un ragazzo; i due poi si rincontrano in un bar del centro. Prosegue con una seconda ragazza che in un appartamento aspetta l'arrivo del suo ragazzo, ma nel momento in cui arriva litigano, per poi riappacificarsi. Il video continua con una madre che aspetta il ritorno della propria figlia, la ragazza (probabilmente dopo un litigio con il suo ragazzo) rientrando ha un diverbio con la madre e va a chiudersi in camera da letto, la madre preoccupata va a consolarla. Successivamente madre e figlia fanno colazione insieme; prima che la figlia esca di casa le due si riappacificano completamente.\nIl videoclip ora ritorna alla seconda ragazza che, probabilmente dopo un'altra lite con il suo ragazzo, prepara i bagagli ed esce di casa. Mentre sale in auto per andarsene il suo ragazzo le corre dietro cercando di fermarla inutilmente; rimane cos\u00ec disperato nel cortile. Il video riprende la storia della prima ragazza che sta vivendo una bellissima storia d'amore con il ragazzo incontrato al bar.\nTutte le sequenze d'immagini sono in bianco e nero, solo i pezzi in cui Noemi narra sono a colori. La narrazione avviene in due momenti: stando in una stanza seduta vicino ad un pianoforte coperto (che lei stessa scoprir\u00e0) e anche stando all'aperto vicino ad un albero.\nDopo un mese di votazioni, il 21 maggio 2010 \u00e8 stata decretata la classifica \"Top 20 italians\", che ha stabilito quali siano i 20 video pi\u00f9 votati che sono andati in onda su MTV Hits (canale 704 di Sky) il 30 maggio. Noemi rientra nei primi 20 video, precisamente alla 9\u00aa posizione, con il brano \"Per tutta la vita\". Il video si conferma anche tra i miglior videro dell'anno, infatti il 13 dicembre 2010 \u00e8 stata pubblicata da Mtv la classifica dei miglior video del 2010 e \"Per tutta la vita\" si \u00e8 classificato alla 6\u00aa posizione, classifica che \u00e8 andata in onda nei giorni di Natale, di Santo Stefano e di San Silvestro. Il video di \"Per tutta la vita\" si riconferma anche nella classifica dei migliori video del 2011 alla 16\u00aa posizione; la classifica \u00e8 andata in onda sempre su MTV Hits il 23 e il 24 aprile.\nIl videoclip fa ottenere alla cantante anche una candidatura all'OGAE Video Contest 2010."}
{"id": "2814898", "revid": "1538224", "url": "https://it.wikipedia.org/wiki?curid=2814898", "title": "Columbia (casa discografica)", "text": "La Columbia \u00e8 stata una casa discografica italiana con sede a Milano, emanazione della britannica Columbia Graphophone Company.\nStoria.\nNel 1912 Alfredo Bossi, uno dei primi discografici italiani, aveva fondato la S.N.G. (Societ\u00e0 Nazionale del Grammofono), che dal 1922 pubblicava in Italia i dischi della Columbia Graphophone Company.\nPoich\u00e9 nel 1931 la His Master's Voice e la Columbia Graphophone Company si fusero dando vita alla EMI, anche in Italia avvenne la stessa operazione tra la Societ\u00e0 Anonima Italiana di Fonotopia (che distribuiva la His Master's Voice) e la S.N.G., con il coinvolgimento di un terzo partner, la Marconiphone, azienda italiana specializzata nella produzione di apparecchi radiofonici (ci\u00f2 perch\u00e9 la Emi inglese aveva intenzione di espandersi in questo mercato), che gi\u00e0 era presente nel mondo musicale distribuendo in Italia i dischi dell'etichetta francese Path\u00e9.\nIl nome dell'azienda in Italia fu V.C.M. (sigla di Voce del Padrone - Columbia - Marconiphone), e questa denominazione rest\u00f2 fino alla fine del 1967, quando fu trasformata in Emi Italiana; la sede fu stabilita a Milano, in via Domenichino 14 (pi\u00f9 tardi venne trasferita in piazza Cavour 2), e il direttore fu Aldo Mario De Luigi. Fino alla fine degli anni '50 mantenne inoltre alcuni uffici a Torino, in via Pietro Micca 1.\nNel 1969 ci fu l'unificazione dei cataloghi della Columbia, della Voce del Padrone, della Odeon e della Path\u00e9 operato dalla EMI Italiana e dopo qualche anno l'etichetta cess\u00f2 di esistere anche come marchio.\nI dischi pubblicati in Italia.\nPer la datazione ci siamo basati sull'etichetta del disco, o sul vinile o, infine, sulla copertina; qualora nessuno di questi elementi avesse una datazione, ci siamo basati sulla numerazione del catalogo; se esistenti, abbiamo riportato oltre all'anno il mese e il giorno (quest'ultimo dato si trova, a volte, stampato sul vinile).\nNel corso degli anni la numerazione del catalogo ha subito vari cambiamenti, mantenendo comunque all'interno di ogni standard la progressione numerica cronologica. Sono stati inseriti dapprima i dischi a 78 giri in quanto per molti decenni furono l'unica tipologia di dischi prodotti; i 33 e i 45 giri vennero messi in commercio dall'etichetta solo a partire dagli anni '50."}
{"id": "2814901", "revid": "1305887", "url": "https://it.wikipedia.org/wiki?curid=2814901", "title": "Yogi Bear", "text": ""}
{"id": "2814902", "revid": "2128848", "url": "https://it.wikipedia.org/wiki?curid=2814902", "title": "Bubu (personaggio)", "text": "Bubu (\"Boo-Boo\") \u00e8 un personaggio dei cartoni animati della Hanna-Barbera, migliore amico dell'orso Yoghi e inseparabile compagno di tante avventure.\nL'amico di Yoghi.\n\u00c8 un orso di bassa statura, di color nocciola e che indossa un papillon viola o blu. Ha un carattere moderato e un po' timido ed egli costituisce una sorta di \"coscienza\" dell'orso Yoghi, cerca quindi di dissuaderlo il pi\u00f9 delle volte, dal compimento delle sue imprese, che nella maggior parte dei casi il ranger Smith, responsabile del Parco di Jellystone, dove essi vivono, disapproverebbe. In questo riesce con limitato successo, grazie al carisma e alla simpatia dell'orso Yoghi, il quale mantiene sempre il suo ruolo di stratega e di mente della coppia di amici, compiendo le pi\u00f9 fantasiose avventure, spesso finalizzate a procacciare il cibo, sottraendolo dai cestini delle merende dei turisti che abitualmente visitano il parco, senza che Bubu riesca a farlo ragionare ed a farlo, quindi, desistere. L'orsetto Bubu, comunque, non disapprova Yoghi, ma dimostra una forte ammirazione verso di lui, per la sua grande intelligenza e la sua affabilit\u00e0. Si limita, quindi, a seguirlo, senza prendere parte attivamente alle sue azioni, cercando di consigliarlo alla prudenza, in modo da evitare che si metta nei guai.\nApparizioni.\nFa la sua comparsa per la prima volta, nel 1958, al \"Braccobaldo Show\" (titolo originale: \"The Huckleberry Hound Show\"), serie TV di cartoni animati della Hanna &amp; Barbera, insieme a Yoghi, anch'egli presente tra i personaggi. Nel 1961, viene dedicata una serie di cartoni animati all'orso Yoghi, \"L'orso Yoghi\" (titolo originale: \"The Yogi Bear Show\"). Rimane, da allora, inseparabile al suo fianco, in quasi tutte le serie in cui Yoghi \u00e8 protagonista. Lo vediamo, quindi, nel film di animazione \"Yoghi, Cindy e Bubu\", del 1964. Fra le altre apparizioni, \u00e8 presente nel 1985 in \"La caccia al tesoro di Yoghi\" (titolo originale: \"Yogi's Treasure Hunt\"), nel 1988 in \"Yoghi, salsa e merende\" (titolo originale: \"The New Yogi Bear Show\"), quindi nel 2010 nel film \"L'orso Yoghi\" (titolo originale \"Yogi Bear\")."}
{"id": "2814903", "revid": "1305772", "url": "https://it.wikipedia.org/wiki?curid=2814903", "title": "Levi Lincoln", "text": ""}
{"id": "2814906", "revid": "1573940", "url": "https://it.wikipedia.org/wiki?curid=2814906", "title": "Levi Lincoln Senior", "text": "Biografia.\nFu il 4\u00ba procuratore generale degli Stati Uniti sotto il presidente degli Stati Uniti d'America Thomas Jefferson (3\u00ba presidente).\nFrequent\u00f2 l'Universit\u00e0 di Harvard e studi\u00f2 con Joseph Hawley. Anni dopo partecip\u00f2 alla Battaglia di Lexington. Ebbe due figli, Enoch Lincoln e Levi Lincoln Junior ed entrambi si distinsero successivamente in politica."}
{"id": "2814907", "revid": "123417190", "url": "https://it.wikipedia.org/wiki?curid=2814907", "title": "Ranger Smith", "text": "John Francis Smith (meglio conosciuto come Ranger Smith) \u00e8 un personaggio della serie animata dell'Orso Yoghi creato da Hanna-Barbera.\nNel primo film Ranger Smith \u00e8 chiamato \"John Smith guardaboschi\".\nStoria.\nOrigini.\nEx soldato dell'esercito statunitense, Ranger Smith \u00e8 la seria e severa figura di autorit\u00e0 nel Parco di Jellystone (nome nato dalla storpiatura del noto Parco nazionale di Yellowstone), che cerca di contrastare le scorribande del dispettoso Orso Yoghi, di cui disapprova i continui furti dei cestini da picnic, soprattutto perch\u00e9 allontanano i visitatori del parco e gli creano un sacco di lavoro straordinario.\nNei cortometraggi originali dell'Orso Yoghi trasmessi durante il Braccobaldo Show, il personaggio all'epoca senza nome che sarebbe poi diventato Ranger Smith aveva un aspetto molto diverso: appariva pi\u00f9 vecchio e con i baffi bianchi, anche se la sua voce era la stessa. Anche dopo la sua ufficiale apparizione, il design di Ranger Smith \u00e8 stato notevolmente variabile durante ogni episodio dell'\"Orso Yoghi Show\". In un episodio, egli appare giovane, ma questo caso \u00e8 evidentemente riferito al suo primo vero incontro con Yoghi, tanto \u00e8 vero che lui non lo riconosce e si riferisce a lui citandolo come \"quell'orso\".\nRapporto con l'orso Yoghi.\nIl rapporto di Ranger Smith con Yoghi sembra cambiare in ogni episodio. A volte appare molto amichevole con Yoghi ed \u00e8 stato anche riluttante a mandarlo in uno zoo in un episodio; in altri episodi, non vuole altro che spedire Yoghi allo zoo di Saint Louis (Missouri). Gli atteggiamenti di Ranger Smith verso Yoghi sembrano spesso essere un comportamento parallelo a quello di Yoghi: se Yoghi combina un guaio, allora Ranger Smith vuole decisamente liberarsi di lui; ma se Yoghi sta cercando di fare la cosa giusta, il ranger spesso gli \u00e8 di supporto. Sembra che ci sia un riluttante, se non profondo, rispetto per Yoghi. Anche se i due hanno un rapporto un po' antagonistico, qualora dovessero accadere guai seri ad uno di loro, l'altro cerca di solito di risolverli. Hanno anche una rivalit\u00e0 amichevole di lunga durata.\nRanger Smith \u00e8 di solito amico di Bubu, perch\u00e9 questi cerca sempre di fare la cosa giusta, a differenza di Yoghi. Yoghi invece ruba i cestini da picnic e non si sente per niente in colpa per questo.\nDon Messick, doppiatore originale americano per gli episodi dello show, usava la sua voce naturale sia per il Ranger sia per le narrazioni, il che fa supporre che fosse il Ranger a narrare le vicende.\nIn un episodio, Ranger Smith afferma chiaramente che il suo primo nome \u00e8 Harold.\nParodie.\nNel cartone animato Yin Yang Yo!, Ranger Ron \u00e8 un'ovvia parodia del Ranger Smith, \"nemico\" dell'orso Yoghi: cerca di mettere gli orsi antropomorfi in cattiva luce perch\u00e9 in passato fu costretto a lavorare al comando di un animale benevolo."}
{"id": "2814916", "revid": "1543377", "url": "https://it.wikipedia.org/wiki?curid=2814916", "title": "Graffias", "text": "Graffias (\u03b2 Sco / \u03b2 Scorpii / Beta Scorpii, conosciuta anche come Acrab) \u00e8 un sistema stellare della costellazione dello Scorpione. Sebbene sia solo settima in ordine di luminosit\u00e0 all'interno della costellazione, Bayer le ha assegnato la lettera \u03b2, forse per la sua posizione prominente nella parte anteriore dello Scorpione. Confusamente il nome \"Graffias\" \u00e8 stato attribuito anche alla debole \u03be Scorpii.\nOsservazione.\nGraffias \u00e8 posta nella parte nord-ovest della costellazione dello Scorpione, in corrispondenza delle sue chele. \u00c8 la pi\u00f9 a nord delle tre stelle luminose che costituiscono la fronte dello Scorpione, essendo le altre due Dschubba e Pi Scorpii. Pur avendo una magnitudine apparente di 2,56 \u00e8 superata in luminosit\u00e0 da ben sei altre stelle della costellazione, fra cui Antares, Shaula e Sargas. Ci\u00f2 \u00e8 dovuto alla presenza nella costellazione dello Scorpione di molte stelle luminose, tanto che essa \u00e8 la pi\u00f9 ricca di stelle sotto magnitudine 3,0. Graffias fa anche parte dell'asterismo del Grande Uncino, assieme ad Antares e Dschubba.\nGraffias \u00e8 una stella dell'emisfero australe. Tuttavia, essendo la stella luminosa pi\u00f9 a nord, posta solo 19\u00b0 sotto l'equatore celeste, le sue possibilit\u00e0 di osservazione nell'emisfero boreale sono abbastanza ampie e in ogni caso migliori delle stelle poste pi\u00f9 a sud, che sono visibili solo a partire dalle regioni mediterranee. Al contrario Graffias \u00e8 visibile fino al 70\u00ba parallelo, oltre il circolo polare artico, sebbene in Canada, Europa settentrionale e nella Russia settentrionale essa apparir\u00e0 molto bassa all'orizzonte sud e sar\u00e0 visibile per poche ore della notte. D'altra parte questa relativa vicinanza all'equatore celeste comporta che Graffias sia circumpolare solo nelle regioni antartiche.\nI mesi migliori per la sua osservazione sono quelli che corrispondono all'estate boreale, da maggio ad agosto.\nAmbiente galattico.\nGraffias fa parte, come molte stelle brillanti della costellazione dello Scorpione, dell'associazione stellare Scorpius-Centaurus, l'associazione OB pi\u00f9 vicina alla Terra. Questa associazione \u00e8 molto estesa, essendo formata da forse 1.200 stelle con masse pari o superiori alle 15 M\u2609. Esse si sono formate in un tempo compreso fra i 5 e i 17-22 milioni di anni. Le stelle pi\u00f9 massicce dell'associazione sono probabilmente gi\u00e0 esplose in supernovae, che hanno dato origine ad ulteriori fenomeni di formazione stellare.\nL'associazione Scorpius-Centaurus \u00e8 divisa in tre sottogruppi di stelle, chiamati \"Scorpione superiore\", \"Centauro superiore-Lupo\" e \"Centauro inferiore-Croce\". Graffias fa parte del primo di questi sottogruppi, noto anche come Associazione di Antares, sebbene non sia chiaro se Antares faccia parte del sottogruppo o meno. L'associazione Scorpione superiore, che comprende le stelle poste in corrispondenza della testa dello Scorpione, \u00e8 il sottogruppo pi\u00f9 giovane dei tre, avente una et\u00e0 di circa 5 milioni di anni. Di esso fanno parte, oltre a Graffias, anche le due altre stelle brillanti che formano la testa dello Scorpione, cio\u00e8 Dschubba e Pi Scorpii. La distanza media del sottogruppo dalla Terra \u00e8 circa 400-500 anni luce. Graffias, in particolare, dista da noi circa 530 anni luce.\nCaratteristiche.\nGraffias \u00e8 un sistema multiplo molto complesso, formato da almeno cinque componenti. Un piccolo telescopio \u00e8 sufficiente a separare due componenti distanti l'una dall'altra 14 secondi d'arco, che alla distanza di 530 anni luce corrispondono a circa 2.200 UA, cio\u00e8 circa 330 miliardi di km. Le due componenti cos\u00ec risolte orbitano l'una intorno all'altra in almeno 16.000 anni. Inoltre la pi\u00f9 brillante delle due componenti rivela a telescopi pi\u00f9 potenti di avere un'altra compagna, molto pi\u00f9 debole, ad appena mezzo secondo d'arco, cio\u00e8 a circa 80 UA. La primaria \u00e8 stata chiamata \"\u03b2 Scorpii A\", la compagna pi\u00f9 vicina e debole \"\u03b2 Scorpii B\", mentre quella pi\u00f9 distante e luminosa \"\u03b2 Scorpii C\".\nLo studio delle ulteriori componenti \u00e8 stato facilitato dal fatto che, essendo abbastanza vicina al piano dell'eclittica, Graffias viene occultata, anche se raramente, dai pianeti del sistema solare. In particolare, nel 1971 Beta Scorpii A \u00e8 stata occultata dal pianeta Giove, mentre nel 1972 Beta Scorpii C \u00e8 stata occultata dal satellite di Giove Io.\nBeta Scorpii A.\nSebbene sia noto fin dagli anni cinquanta che Beta Scorpii A \u00e8 a sua volta una binaria spettroscopica con un periodo di 6,8 giorni, le caratteristiche fisiche delle due componenti hanno cominciato ad essere comprese con maggiore precisione solo dopo una serie di occultazioni di Beta Scorpii A da parte di Giove e della Luna occorse negli anni settanta. Infatti tali occultazioni danno la possibilit\u00e0 di osservare le due componenti separatamente, seppur per il breve periodo in cui il pianeta occulta una sola delle due componenti. Per ulteriori indagini sono stati utilizzati metodi spettroscopici.\nLa componente principale di Beta Scorpii A, chiamata \"Beta Scorpii A1\", \u00e8 una stella di classe spettrale B0,5 V, avente una temperatura superficiale di 28.000 \u00b1 2000 K. Tale temperatura le conferisce un colore blu. Il suo raggio \u00e8 6,5 \u00b1 0,4 volte quello del Sole e la sua massa \u00e8 calcolata essere 13,3 \u00b1 0,9 volte quella solare. Stelle cos\u00ec massicce sono molto luminose: Beta Scorpii A1 ha probabilmente una luminosit\u00e0 di circa 9.000 L\u2609. Sia le caratteristiche fisiche di questa stella, sia l'et\u00e0 calcolata degli altri membri dell'associazione OB a cui appartiene sono compatibili con una et\u00e0 di circa 5-6 milioni di anni. Se \u00e8 cos\u00ec, Beta Scorpii A1 \u00e8 giunta a circa un terzo della sua esistenza come stella di sequenza principale. Fra 10 milioni di anni, essa ne uscir\u00e0 per diventare una supergigante rossa. Vista la sua massa, il suo destino finale \u00e8 quello di esplodere in una supernova.\nLa componente secondaria di Beta Scorpii A, chiamata \"Beta Scorpii A2\", \u00e8 una stella di classe spettrale B2,5 V, avente una temperatura superficiale un po' inferiore rispetto a quella della primaria (24.600 \u00b1 2000 K). Come la primaria, essa \u00e8 di colore blu. Anche il suo raggio \u00e8 un po' inferiore a quello della compagna (4.0 \u00b1 0,3 R\u2609), cos\u00ec come la sua massa, che \u00e8 stimata essere 9,5 \u00b1 0,4 volte quella del Sole. Di conseguenza, la luminosit\u00e0 di Beta Scorpii A2 \u00e8 circa 2.600 volte quella del Sole. La secondaria sarebbe quindi all'incirca 3 volte e mezzo meno luminosa della primaria. Poich\u00e9 le componenti di Graffias si sono formate dalla stessa bolla di gas, hanno tutte pi\u00f9 o meno la stessa et\u00e0. Pertanto anche Beta Scorpii A2 \u00e8 nata 5-6 milioni di anni fa. Essendo tuttavia meno massiccia di Beta Scorpii A1, essa \u00e8 destinata a vivere pi\u00f9 a lungo: forse 50 milioni di anni. Il suo destino finale \u00e8 incerto in quanto la sua massa \u00e8 posta proprio sul confine fra quella delle stelle che concludono la loro esistenza come nane bianche e quelle che invece esplodono come supernovae. Un calcolo preciso della sua metallicit\u00e0 e della sua massa potrebbe aiutare a formulare delle ipotesi sulle ultime fasi della sua evoluzione.\nLe due componenti di Beta Scorpii A sono, su scala astronomica, molto vicine. Esse sono distaccate di appena 1,42 millarcosecondi, ossia 30 milioni di km, poco pi\u00f9 della met\u00e0 della distanza fra Mercurio e il Sole. L'orbita da essi percorsa \u00e8 moderatamente eccentrica (\"e\"=0.291 \u00b1 0.006) ed \u00e8 inclinata di circa 65\u00b0 rispetto alla nostra visuale.\nBeta Scorpii C.\nBeta Scorpii C \u00e8 stata molto meno studiata rispetto a Beta Scorpii A. Ci\u00f2 \u00e8 anche dovuto alla sua minore luminosit\u00e0: mentre la magnitudine apparente di Beta Scorpii A \u00e8 2,62, quella di Beta Scorpii C \u00e8 4,92 . Questa stella ha una classe spettrale B2V e una temperatura superficiale di circa 22.000 gradi; dovrebbe avere quindi caratteristiche abbastanza simili a quelle di Beta Scorpii A2. Il 14 maggio 1971 il satellite di Giove, Io ha occultato questo astro e ci\u00f2 ha permesso di studiarne meglio le caratteristiche: per esempio, si \u00e8 potuto dedurre che, avendo impiegato Io 0,1 secondi ad occultare la stella, essa deve avere un diametro angolare di 0,2 milliarcosecondi, che corrisponde a un raggio 5,5 volte quello del Sole. Le variazioni della luminosit\u00e0 durante l'occultamento suggeriscono inoltre che anche Beta Scorpii C sia una stella binaria. La principale, fin qui descritta, avrebbe infatti una debole compagna, chiamata \"Beta Scorpii E\", distante dalla principale 97 milliarcosecondi. Si tratta forse di una stella avente una massa simile a quella del Sole.\nBeta Scorpii B.\nBeta Scorpii B \u00e8 una stella distante da Beta Scorpii A circa 450 milliarcosecondi e pi\u00f9 debole rispetto a questa di 3,31 magnitudini (cio\u00e8 Beta Scorpii A \u00e8 una ventina di volte pi\u00f9 luminosa della componente B). Essa orbita intorno alla coppia Beta Scorpii A1-A2; questo movimento orbitale sta facendo s\u00ec che la distanza apparente fra le componenti C e A stia diminuendo: un secolo fa infatti erano distanti un secondo d'arco. Potrebbe trattarsi di una stella di classe spettrale B, avente una massa di circa 6 M\u2609\nIl sistema e altre possibili componenti.\nIl sistema formato da queste componenti \u00e8 particolarmente complesso. Inoltre \u00e8 possibile che siano presenti altre componenti minori non ancora osservate. La coppia Beta Scorpii A1-A2 forma una binaria stretta, intorno a cui ruota la componente C. Intorno a questo sistema triplo orbita la coppia formata dalle componenti C ed E, le quali orbitano strettamente l'una intorno all'altra. \u00c8 stato ipotizzato che anche la componente B abbia una compagna molto pi\u00f9 debole, chiamata \"Beta Scorpii G\", cos\u00ec come la componente E potrebbe essere a sua volta una stella doppia. La possibile compagna di E \u00e8 stata chiamata \"Beta Scorpii F\". Se queste ulteriori componenti fossero confermate, Graffias sarebbe un sistema settuplo. Tuttavia non si sono ancora trovate conferme dell'esistenza di queste due ulteriori componenti, mentre sembra essere sicuro che Graffias sia un sistema quintuplo, essendo le sue componenti A1, A2, C, E e B.\nEtimologia e significato culturale.\nL'etimologia del nome \"Graffias\" non \u00e8 del tutto chiara, ma \u00e8 stato suggerito questa parola sia in qualche modo legata con il greco \u0393\u03c1\u03b1\u03c8\u03b1\u03af\u03bf\u03c2, \"Grapsaios\", che significa granchio. In tempi antichi infatti le idee di scorpione e granchio erano quasi intercambiabili e si credeva che il primo fosse generato dal secondo. Un'altra ipotesi \u00e8 che la parola sia in qualche modo legata al termine \"chela\", data la posizione di Graffias nella parte anteriore delle Scorpione, in corrispondenza delle sue chele. Il nome \"Acrab\" deriva invece dall'arabo \u0627\u0644\u0639\u0642\u0631\u0628, \"al-'Aqrab\", che significa \"lo Scorpione\".\nPer i cinesi Graffias \u00e8 parte della Xiu Fang, che significa \"casa\" o \"stanza\", assieme a Dschubba, a Pi Scorpii e a Rho Scorpii. Si tratta dello Xiu centrale fra i sette che compongono la regione del Drago azzurro. Graffias veniva chiamata dai cinesi \u623f\u5bbf\u56db, Tien Sze, che significa \"il carro a quattro cavalli del cielo\" ed era adorata dai cavalieri. Inoltre si credeva che presiedesse alla crescita dei bachi da seta e la sua apparizione nel cielo ne segnava l'inizio della stagione di produzione.\nIn India Graffias era considerata parte della quindicesima Nakshatra, Anuradha, assieme a Dschubba, a Pi Scorpii, a Rho Scorpii e Jabbah (\u03bd Scorpii). Gli astronomi indiani si figuravano questo asterismo come un arco o uno spigolo, che queste stelle in effetti sembrano formare."}
{"id": "2814921", "revid": "831312", "url": "https://it.wikipedia.org/wiki?curid=2814921", "title": "Tommaso Negri", "text": " \nCarriera.\nInizia la carriera nelle giovanili della Sportiva Sturla, dove gioca la stagione 2001/2002 di serie C conquistando a fine campionato la promozione in serie B, nel mese di agosto 2003 si trasferisce con la formula del prestito annuale alla Pro Recco, dove vince un titolo allievi a Pescara e dove,l'8 marzo 2003 alla piscina Sciorba di Genova, esordisce in serie A1 contro la Rari Nantes Florentia scendendo in acqua durante l'ultimo tempo senza subire neppure una rete (partita vinta 14-7). Il 17 maggio 2003 vince anche la sua prima Eurolega nella final four di LEN Champions League 2002-2003 di Genova, senza per\u00f2 essere mai sceso in campo. Nel settembre 2003 passa a titolo definitivo alla Rari Nantes Bogliasco, nella quale matura esperienza nella massima serie e dove vince due titoli juniores, uno nel 2004 a Salerno, dove inoltre viene premiato come miglior portiere del campionato, e l'altro nel 2005 ad Imperia.\nDopo quattro stagioni, nel settembre 2007 passa a titolo definitivo dal Bogliasco al Circolo Nautico Posillipo. La prima stagione 2007/08 si alterna con l'esperto Fabio Violetti, raggiungendo la semifinale scudetto contro la Leonessa Brescia, dove il Circolo Nautico Posillipo viene eliminato in due gare raggiungendo la terza posizione finale. La stagione 2008/09 Tommaso raggiunge quota 96 presenze tra campionato e coppe, che lo portano a conquistare prima la finale scudetto contro la Pro Recco (persa poi per 3-0) e successivamente la convocazione per i mondiali di Roma 2009. Nelle due stagioni seguenti, 2009/10 e 2010/11, raggiunge sempre la semifinale scudetto, perdendo per\u00f2 in entrambe le occasioni contro la Carisa Savona, e non riuscendo cos\u00ec a rigiocare la finale scudetto gi\u00e0 disputata nel 2009 contro la Pro Recco (persa 3-0).\nDurante la stagione 2011/2012, prima dell'inizio della partitaCircolo Nautico Posillipo-Rari Nantes Florentia (partita valevole per il quarto di finale play-off), riceve dal presidente Bruno Caiazzo una targa per il raggiungimento del traguardo delle 200 partite in rossoverde. Nel maggio 2011 ad Ostia, durante un raduno della nazionale maggiore in preparazione per il mondiale di Shanghai, Tommaso subisce un infortunio al ginocchio ed \u00e8 costretto ad un intervento che lo terr\u00e0 fuori per i seguenti due mesi. In questi anni resta nell'orbita della nazionale maggiore, dove gioca qualche amichevole senza per\u00f2 mai prendere parte ad alcuna competizione internazionale.\nLa sua ultima partita in azzurro risale al 6 gennaio 2012 Italia-Canada valevole per la Volvo Cup.\nNel corso della stagione 2012/2013 taglia l'importante traguardo delle 300 partite in rossoverde, diventando cos\u00ec il secondo giocatore con pi\u00f9 presenze nella rosa attuale del Circolo Nautico Posillipo, dietro solo al capitano Valentino Gallo.\nNella stagione 2014-2015 durante la partita di Coppa dei Campioni del 19 ottobre 2014 a Kragujevac (Serbia) tra Radni\u0107ki e C.N.Posillipo Tommaso indossa per la prima volta la fascia di capitano della sua squadra.\nL'11 aprile 2015 al termine della gara di ritorno della Finale di Len Euro Cup, il derby napoletano, tra il C. N. Posillipo e l'Acquachiara (andata 6-6 ritorno 11-10) Tommaso conquista la sua prima Euro cup, arricchendo cos\u00ec la bacheca del circolo di mergellina con l'unica coppa europea che ancora mancava.\nIl 25 novembre 2015 nella piscina di Sori (Ge) arriva la sconfitta in Finale della Supercoppa Europea nel derby tutto italiano contro la formazione ligure della Pro Recco.\nNel Giugno 2020 , dopo aver difeso per 13 anni la porta del Circolo Nautico Posillipo, fa ritorno alla Pro Recco, squadra in cui aveva gi\u00e0 militato nella stagione 2002-03.\nDurante la stagione 2020-21 arrivano i successi in Coppa Italia per 11-10 contro il Brescia e quello nella finale di Champions League contro i rivali del Ferencvaros per 9-6 \nDalla stagione 2009 Tommaso sceglie di giocare con il numero 13\nVita privata.\nNel Novembre 2018 si Laurea a pieni voti in scienze motorie presso l'Universit\u00e0 Pegaso di Napoli."}
{"id": "2814925", "revid": "831312", "url": "https://it.wikipedia.org/wiki?curid=2814925", "title": "Zeno Bertoli", "text": "Carriera.\nProdotto del vivaio del Posillipo, nel 2008 passa in prima squadra. Gioca con la calottina numero 10 e colleziona quarantaquattro presenze in campionato e quattordici gol, per un totale di sessantanove presenze e trenta reti.\nConquista la LEN Euro Cup nel 2015, nella finale tutta napoletana contro l'Acquachiara."}
{"id": "2814933", "revid": "76963", "url": "https://it.wikipedia.org/wiki?curid=2814933", "title": "Joan Van Ark", "text": "Nota per l'interpretazione di Valene Ewing personaggio interpretato inizialmente nella serie TV \"Dallas\" per alcuni episodi, e poi portato al successo nello spin-off \"California\" dal 1979 al 1993.\nBiografia e carriera.\nJoan Van Ark fa il suo esordio come attrice nel 1967 nella serie televisiva \"I giorni di Bryan\".\nPer tutti gli anni '70 interpreta ruoli in alcune delle pi\u00f9 note serie TV come \"Peyton Place\" (1968), \"Hawaii squadra cinque zero\" (1970), \"Agenzia Rockford\" (1974-1976), \"L'uomo da sei milioni di dollari\" (1976) e \"Il tenente Kojak\" (1977).\nIl primo ruolo rilevante arriva nel 1978, quando viene scelta dal produttore David Jacob per il ruolo di Valene Ewing nella serie \"Dallas\". Valene \u00e8 la moglie di Gary Ewing, fratello di Bobby (Patrick Duffy) e J.R. (Larry Hagman), nonch\u00e9 madre della pestifera Lucy Ewing (Charlene Tilton). Dopo pochi episodi, il personaggio esce per\u00f2 di scena da quella che da li a poco sarebbe diventata una serie fenomeno in tutto il mondo, e l'attrice perde cos\u00ec l'occasione di diventare una star internazionale della TV. Torner\u00e0 nell'ultimo episodio conclusivo nel 1991.\nNel 1979 gli stessi creatori e produttori di \"Dallas\", visto il successo della serie, decidono di creare uno spin-off, \"California\". L'epicentro della serie \u00e8 appunto il terzo e meno noto fratello Gary Ewing, e sua moglie Valene. La serie ha una durata decennale e in patria ottiene un buon successo (anche se non ai livelli di \"Dallas\"), mentre nel resto del mondo viene sottovalutata (in Italia viene trasmessa da Rete 4, ma gli italiani non si affezionano molto a questo ramo della famiglia Ewing). Comunque la serie prosegue fino al 1993 e la Ark resta per tutte le stagioni protagonista assoluta del serial, aggiudicandosi anche 3 Soap Opera Digest Awards (famoso premio dedicato alle soap) come miglior attrice. Quello di Valene resta il ruolo pi\u00f9 famoso di tutta la sua carriera.\nIn seguito, l'attrice riesce a ottenere altri ruoli, soprattutto come \"guest star\" in alcune delle serie pi\u00f9 famose come \"Il tocco di un angelo\" (1996), \"Willy, il principe di Bel Air\" (1996), \"La Tata\" (1998) e molte altre. Nel 2004 \u00e8 di nuovo tra i protagonisti di una nota soap americana, \"Febbre d'amore\", dove interpreta per oltre 50 puntate il personaggio di Gloria Abbott, fino al 2005.\nNel ventunesimo secolo ha interpretato alcuni episodi della serie \"Nip/Tuck\" (2008-2010) e nel 2013 ha interpretato nuovamente Valene Ewing nel sequel di \"Dallas\" trasmesso da TNT con l'omonimo titolo e con i protagonisti originari degli anni '80, quali Larry Hagman, Patrick Duffy e Linda Gray.\nRiconoscimenti.\nEmmy Awards.\nNomination:\nSoap Opera Digest Awards.\nVinti:\nNomination:"}
{"id": "2814934", "revid": "1305772", "url": "https://it.wikipedia.org/wiki?curid=2814934", "title": "Joseph Hawley", "text": ""}
{"id": "2814944", "revid": "1573940", "url": "https://it.wikipedia.org/wiki?curid=2814944", "title": "Levi Lincoln Junior", "text": "Biografia.\nFu il 13\u00ba governatore dello stato del Massachusetts. Il suo mandato fu uno dei pi\u00f9 lunghi della storia dello stato, i vari mandati di Michael Dukakis superano assomandoli in durata l'unico di Levi.\nSuo padre era Levi Lincoln Senior, 4\u00ba procuratore generale degli Stati Uniti mentre suo fratello Enoch Lincoln fu governatore dello stato del Maine, i due fratelli hanno avuto lo stesso ruolo politico contemporaneamente, nella storia statunitense ben pochi hanno vantato tale particolarit\u00e0.\nSpos\u00f2 Penelope Winslow Seaver."}
{"id": "2814946", "revid": "486946", "url": "https://it.wikipedia.org/wiki?curid=2814946", "title": "Co.Tra.L.", "text": ""}
{"id": "2814950", "revid": "438678", "url": "https://it.wikipedia.org/wiki?curid=2814950", "title": "Tommy (film)", "text": "Tommy \u00e8 un film del 1975 diretto da Ken Russell, basato sull'album \"Tommy\" degli Who, una delle prime opere rock nella storia della musica, pubblicato nel 1969.\nIl film vede la partecipazione di attori e cantanti tra i quali gli stessi Who, Jack Nicholson, Elton John, Tina Turner, Eric Clapton e Robert Powell.\nVenne presentato fuori concorso al 28\u00ba Festival di Cannes ed ottenne due nomination agli Oscar per la colonna sonora e come miglior attrice (Ann Margret).\nTrama.\nIl protagonista, Tommy, assiste, quando \u00e8 ancora bambino, all'uccisione del padre, (aviatore della RAF dato per disperso e ricomparso orribilmente sfigurato) per mano del patrigno. L'evento traumatico lo rende cieco, muto e sordo (\"1921/What about the Boy?\"), o pi\u00f9 probabilmente distaccato dal mondo, in una forma di autismo.\nPer cercare di guarirlo, la madre ed il patrigno, avido ed alcolista, provano a ricorrere a discutibili personaggi: \"Hawker\", un predicatore che lo introduce nella sua setta religiosa che idolatra Marilyn Monroe; \"Acid Queen\", una prostituta che usa l'LSD come stimolo sensoriale; Kevin, un cugino sadico, ed infine il pervertito zio Ernie; inutile dire che lo stato mentale del ragazzo non ne trover\u00e0 giovamento ed egli continuer\u00e0 a restare immobile a contemplarsi di fronte ad uno specchio.\nUn giorno Tommy, nonostante il suo handicap, scopre il flipper ed in breve tempo diviene un campione, arrivando fino a sconfiggere \"The Pinball Wizard\", il campione in carica, divenendo una star mediatica e conferendo ricchezza alla sua famiglia. La nuova agiatezza permette di sottoporre Tommy alle cure di un celebre specialista, il quale a sua volta diffida della terapia confidando unicamente sulla volont\u00e0 di Tommy ed il contatto umano con sua madre, la quale in un momento di disperazione, distrugge lo specchio di fronte al quale Tommy staziona quando non gioca al flipper (\"Smash the mirror\"). Quest'atto, catartico, fa s\u00ec che egli riacquisisca di colpo il contatto con il mondo ed addirittura pensi di essere un nuovo messia purificato dalle esperienze passate (\"I'm free\").\nLa nuova \"Star del Flipper\" inizia a predicare, creando una nuova setta con tanto di santuario memoria del villaggio vacanze dove sua madre incontr\u00f2 il patrigno, e nel quale gli adepti possano raggiungere un nuovo livello di conoscenza seguendo l'esempio del maestro: giocare a flipper senza vedere, sentire e parlare (\"Sensation/Miracle cure\") per poi liberarsi attraversando lo stesso shock da lui subito.\nLa storia di una giovanissima seguace (\"Sally Simpson\") si inserisce, a questo punto nella trama principale.\nNonostante la buona fede del protagonista, per genitori e parenti \u00e8 un lucroso business, ma in breve tempo l'esperimento fallisce ed i fedeli disillusi gli si rivoltano contro, uccidendo i genitori ed incendiando il santuario (\"We're Not Gonna Take It\").\nTommy, malconcio e disorientato, si ritrova a fuggire nella campagna, fino ad arrivare ad una montagna (la stessa dove i genitori, all'inizio del film, avevano trascorso una romantica giornata e, presumibilmente, l'avevano concepito), che scaler\u00e0, mani e piedi nudi, lanciando al cielo l'invocazione, che \u00e8 stata il leitmotiv di tutto il film: \"See Me, Feel Me, Touch Me, Heal Me\" (\"Guardami, percepiscimi, toccami, guariscimi\"). Finalmente giunto sulla cima Tommy, di fronte al sole che sta nascendo, capisce che ha raggiunto la vera libert\u00e0 e la definitiva elevazione spirituale (\"Listening to You\"), la sua.\nLinguaggio stilistico.\nIl film risulta essere, dal punto di vista stilistico, una specie di piccola antologia del cinema inglese dagli anni Quaranta ai Settanta; infatti la parte iniziale, precedente alla nascita di Tommy, in cui viene narrata la storia d'amore del giovane capitano Walker con Nora, che viene bruscamente interrotta dal richiamo alle armi del pilota, con il successivo abbattimento del velivolo da lui pilotato, \u00e8 girata nello stile dei film del periodo bellico in cui sentimentalismo, patriottismo e propaganda venivano mescolati senza soluzione di continuit\u00e0. Esemplare, da questo punto di vista, la scena in cui Nora, incinta e che lavora in una fabbrica di munizioni il cui personale \u00e8 tutto femminile ed opera alacremente per contribuire allo sforzo bellico, riceve la notizia della scomparsa del marito. O quella della nascita di Tommy, proprio il giorno della fine della guerra, tra un tripudiare di bandiere, di tutti gli stati vincitori e l'ottimismo per il futuro espresso dal personale dell'ospedale, contrapposto ai sentimenti contrastanti di Nora, dolore per la perdita del marito e gioia per il neonato.\nIl cinema degli anni Cinquanta, tutto teso all'evasione ed al divertimento e permeato di grande ottimismo per il futuro \u00e8 ben rappresentato negli episodi di \"Bernie's Holiday Camp\" e \"1951\". Ma subito si piomba nell'atmosfera hitchcockiana di \"What about the Boy?\", in bilico tra noir e psicoanalisi.\nMentre i brani successivi richiamano stilisticamente la new wave ed i giovani arrabbiati che fecero furore a cavallo tra Cinquanta e Sessanta.\nCon \"Eyesight to the Blind\" si ha una cesura netta, e le atmosfere diventano pi\u00f9 cupe fino a sfociare nella psichedelia di \"Acid Queen\".\nSi entra poi negli anni Settanta, e da questo momento lo stile \u00e8 pi\u00f9 omogeneo, si differenzia soltanto \"Champagne\" girato col linguaggio degli spot pubblicitari.\nDifferenze rispetto all'album.\nLa versione cinematografica di \"Tommy\" mostra alcune differenze rispetto all'album del 1969 da cui deriva, le principali sono:"}
{"id": "2814954", "revid": "124123", "url": "https://it.wikipedia.org/wiki?curid=2814954", "title": "Ben Patterson", "text": "Biografia.\nNasce a Pittsburgh il 29 maggio 1934. Dal 1956 al 1960, ha lavorato come musicista presso la Halifax Symphony Orchestra (1956-57), alla U.S.Army 7th Army Symphony Orchestra (1957-59) e alla Ottawa Philharmonic Orchestra (1959-60). Nel 1969 si \u00e8 trasferito a Cologna, in Germania dove \u00e8 diventato attivo sulla scena della musica contemporanea pi\u00f9 radicale, concentrando la sua attivit\u00e0 presso lo studio di Mary Bauermeister e nel \"contro festival\". Tra il 1960 e il 1962 ha suonato a Cologna, Parigi, Venezia, Vienna e in altri luoghi ancora, partecipando al primo Festival Fluxus di Wiesbaden (1962).\nRientrato a New York e conseguito il suo master, alla fine del 1965 decide di ritirarsi dall'attivit\u00e0 artistica, per vivere una \u201cvita normale\u201d. Nonostante il \u201cbuen retiro\u201d ha partecipato alla Biennale di San Paolo nel 1983, e i suoi lavori sono presenti nelle mostre della Silverman Collection in giro per gli Stati Uniti.\nDopo aver smesso l'attivit\u00e0 artistica, ha continuato la sua carriera nell'amministrazione dell'arte. Ha lavorato come General Manager nella Symphony of the New World (1970-72), come Direttore Assistente del Department of Cultural Affairs for New York City (1972-74), come Direttore dello sviluppo per la Negro Ensemble Company (1982-84) e come Direttore Nazionale per la Pro Musica Foundation Inc. (1984-86).\nNel 1988 \u00e8 uscito dal suo ritiro, con una mostra personale di nuovi assemblaggi e installazioni alla Emily Harvey Gallery a New York. Ha partecipato ai vari Festival Fluxus, e alle mostre collettive del gruppo.\nNel 2012 ha partecipato alla rivista d'arte BAU Contenitore di Cultura Contemporanea.\nQueste le mostre pi\u00f9 recenti a cui ha partecipato: Pianofortissimo (Milano e Genova), Ubi Fluxus ibi Motus (Biennale di Venezia, 1990), Fluxus (Museion di Bolzano, Cortona, Volpaia, Bassano del Grappa), The Fluxus Constellation (Museo d\u2019Arte Contemporanea di Villa Croce, Genova), Wiesbaden Festival 2002, 4TFLUXUS (Parigi), L'Avventura Fluxus (Museo dell\u2019Assurdo - Castelvetro di Modena)."}
{"id": "2814960", "revid": "1442080", "url": "https://it.wikipedia.org/wiki?curid=2814960", "title": "Curling ai XXI Giochi olimpici invernali - Torneo maschile", "text": "Il torneo maschile di Curling alle Olimpiadi invernali 2010 si \u00e8 tenuto a Vancouver, nella Columbia Britannica, in Canada, dal 16 al 27 febbraio 2010.\nGirone all'italiana.\nSessione 1.\n16 febbraio 2010\nSessione 2.\n16 febbraio 2010\nSessione 3.\n17 febbraio 2010\nSessione 4.\n18 febbraio 2010\nSessione 5.\n18 febbraio 2010\nSessione 6.\n19 febbraio 2010\nSessione 7.\n20 febbraio 2010\nSessione 8.\n20 febbraio 2010\nSessione 9.\n21 febbraio 2010\nSessione 10.\n22 febbraio 2010\nSessione 11.\n22 febbraio 2010\nSessione 12.\n23 febbraio 2010\nSpareggio.\n24 febbraio 2010\nFase Finale.\nSemifinali.\n25 febbraio 2010\nFinale 3/4 posto.\n27 febbraio 2010\nFinale 1/2 posto.\n27 febbraio 2010"}
{"id": "2814961", "revid": "124123", "url": "https://it.wikipedia.org/wiki?curid=2814961", "title": "Ben Vautier", "text": "Biografia.\nNasce a Napoli nel 1935. Dopo aver viaggiato in Turchia, Egitto e Grecia, si stabilisce nel 1949 a Nizza, dove apre un negozio di dischi d'occasione. Nel frattempo inizia la sua ricerca artistica da autodidatta: lo appassiona tutto ci\u00f2 che nell'arte rappresenta la novit\u00e0, lo choc rispetto a quanto gi\u00e0 esiste, riconoscendo questa attitudine nell'opera di Marcel Duchamp, un artista che Ben considera un maestro difficilmente superabile. Tenendo conto della sua lezione, definisce, verso la fine degli anni cinquanta i criteri che rendono valida un'opera d'arte: la novit\u00e0 e l'esaltazione-affermazione dell'ego, che lo spingono ad effettuare delle \"appropriazioni\" firmando tutto ci\u00f2 su cui non \u00e8 stata ancora riconosciuta una paternit\u00e0 artistica.\nNel 1962 raggiunge Spoerri a Londra, dove vive per 15 giorni nella vetrina della \"Gallery One\", e incontra George Maciunas che gli parla di Fluxus e lo invita a entrare nel gruppo. Ben diventa un ardente propagandista delle idee di questo movimento: azioni di strada, creazione del teatro totale, accettazione dell'identit\u00e0 tra arte e vita.\nNel corso degli anni settanta, un periodo che segna la sua partecipazione a importanti esposizioni (\"Documenta\" a Kassel, \"Guggenheim\" di New York) e in cui collabora con numerosi pittori in mostre, Ben apre a Nizza alcune gallerie, prima di fondare, nel 1978, \"La Diff\u00e9rence\", che \u00e8 anche il nome della sua rivista, in cui si afferma difensore delle minoranze etniche.\nProsegue negli anni successivi l'obiettivo di un'arte totale innovativa: \"Mi piacerebbe che si dicesse un giorno che sono comunque qualcuno\u2026 e che ero necessario in un certo momento per produrre una nuova situazione\u2026\" (Ben 1987).\nIl pittore svizzero Benjamin Vautier (1829-1898) era il suo bisnonno."}
{"id": "2814963", "revid": "111433", "url": "https://it.wikipedia.org/wiki?curid=2814963", "title": "Linda Godwin", "text": ""}
{"id": "2814964", "revid": "297059", "url": "https://it.wikipedia.org/wiki?curid=2814964", "title": "Linda M. Godwin", "text": ""}
{"id": "2814968", "revid": "1934238", "url": "https://it.wikipedia.org/wiki?curid=2814968", "title": "Salvelinus namaycush", "text": "Salvelinus namaycush, conosciuto comunemente come salmerino di lago o, impropriamente, come trota di lago americana, \u00e8 un pesce osseo d'acqua dolce appartenente alla famiglia Salmonidae.\nDistribuzione e habitat.\nQuesto pesce \u00e8 originario del Canada e delle regioni settentrionali degli Stati Uniti d'America, compresa l'Alaska. \n\u00c8 stato introdotto in varie parti del pianeta, tra cui in Europa, dove si \u00e8 naturalizzato solo in alcune zone come nei Pirenei francesi, in Svezia, in Finlandia ed in alcuni laghi del nord Italia. \nVive in genere nei laghi e frequenta di rado le acque correnti.\nDescrizione.\n\u00c8 molto simile al salmerino di fontana, ma ha la pinna caudale profondamente forcuta ed \u00e8 caratterizzato da una livrea alquanto diversa, che si presenta scura con numerose macchie irregolari chiare. \nRaggiunge taglie decisamente maggiori, ben oltre il metro di lunghezza.\nAlimentazione.\nI giovani si cibano di plancton e di insetti, mentre gli adulti catturano principalmente altri pesci.\nRiproduzione.\nLa riproduzione, come nella maggior parte dei salmonidi, avviene in inverno. Si riproduce sui fondi lacustri in zone ciottolose e non effettua migrazioni nei fiumi.\nPesca.\nSi cattura con le tecniche della pesca a mosca e dello spinning. Interessa anche i pescatori professionisti che lo insidiano con vari tipi di reti.\nLa carne \u00e8 ottima, come quella degli altri salmerini."}
{"id": "2814971", "revid": "336956", "url": "https://it.wikipedia.org/wiki?curid=2814971", "title": "B 1", "text": ""}
{"id": "2814974", "revid": "1776051", "url": "https://it.wikipedia.org/wiki?curid=2814974", "title": "Short track ai XXI Giochi olimpici invernali - 5000 m staffetta maschile", "text": "La gara dei 5000 m staffetta maschile di short track dei XXI Giochi olimpici invernali si \u00e8 svolta tra il 18 e il 26 febbraio 2010 al Pacific Coliseum; il primo giorno di sono svolte le semifinali, il secondo le finali.\nLa gara \u00e8 stata vinta dal Canada.\nRisultati.\nSemifinali.\nSono state disputate due semifinali da quattro squadre; era previsto che le prime due di ognuna si qualificassero alla finale A, le altre alla finale B.\nSemifinale 1.\nLa Francia \u00e8 stata promossa alla finale A in quanto ostacolata durante la gara."}
{"id": "2814977", "revid": "287204", "url": "https://it.wikipedia.org/wiki?curid=2814977", "title": "Kevin Chilton", "text": " Prima della sua nomina a generale dell'United States Air Force, Chilton ha speso 11 anni come astronauta della NASA; \u00e8 andato in pensione dall'Air Force il 1\u00ba febbraio 2011, dopo aver raggiunto il grado pi\u00f9 alto di tutti gli astronauti militari. Il 30 gennaio 2012 \u00e8 entrato a far parte del consiglio di amministrazione della Orbital Sciences Corporation."}
{"id": "2814978", "revid": "297059", "url": "https://it.wikipedia.org/wiki?curid=2814978", "title": "Kevin P. Chilton", "text": ""}
{"id": "2814979", "revid": "287204", "url": "https://it.wikipedia.org/wiki?curid=2814979", "title": "John Breckinridge", "text": ""}
{"id": "2814987", "revid": "1940823", "url": "https://it.wikipedia.org/wiki?curid=2814987", "title": "John Breckinridge (politico)", "text": "Biografia.\nFu il 5\u00ba procuratore generale degli Stati Uniti sotto il presidente Thomas Jefferson.\nStudi\u00f2 in quello che successivamente venne chiamato College di William e Mary. Venne eletto al Congresso degli Stati Uniti d'America ma diede le dimissioni prima ancora che il suo mandato iniziasse. Spos\u00f2 Mary Hopkins Cabell da cui ebbe una figlia, Letitia Breckinridge.\nRiconoscimenti.\nLa contea di Breckinridge prende il nome da lui."}
{"id": "2814988", "revid": "123577707", "url": "https://it.wikipedia.org/wiki?curid=2814988", "title": "Onorificenze bulgare", "text": "Elenco delle onorificenze e degli ordini di merito e cavallereschi distribuiti dalla Bulgaria.\nCon la caduta del regime monarchico la concessione di medaglie ed onorificenze appartenenti al periodo regio \u00e8 cessata."}
{"id": "2814990", "revid": "92723", "url": "https://it.wikipedia.org/wiki?curid=2814990", "title": "Ed Hannigan", "text": "Biografia.\nInfanzia.\nEd Hannigan nasce il 6 agosto 1951 a New Port (Rhode Island) ed \u00e8 il primo di otto fratelli. Il padre \u00e8 ufficiale della Marina militare degli USA e successivamente ingegnere esecutivo per la Tiderwater Oil (poi Getty Oil). Durante l'infanzia e l'adolescenza si sposta molto con la famiglia attraverso gli stati del Nord-est e durante questo periodo si appassiona alla lettura di fumetti che gli compra la nonna. Il suo fumetto preferito diventa subito la prima serie di \"World's Finest Comics\", che presenta le avventure in team-up di Superman e Batman. Hannigan vuole diventare disegnatore e comincia a realizzare fumetti durante gli anni della scuola superiore ad Ashland (Massachusetts). Qui arriva ad illustrare l'albo ricordo dell'ultimo anno.\nInizio carriera.\nNel 1971 si trasferisce nel New Jersey e si reca subito agli uffici della Marvel Comics a presentare il suo portfolio, ed i suoi disegni sono visti da Marie Severin, Mike Esposito, Herb Trimpe e altri, ma non vengono considerati all'altezza degli standard della casa editrice. Nonostante il rifiuto continua a proporsi alla Marvel e infine il redattore Sol Brodsky gli propone di curare il lettering di una serie britannica, \"Mighty World of Marvel\", che ristampa materiale pubblicato negli Stati Uniti. Pur di cominciare a lavorare, Hannigan accetta, trattandosi del suo primo lavoro professionale nel settore, e presto si trova poi a curare l'edizione britannica dei pi\u00f9 importanti personaggi Marvel tra cui l'Uomo Ragno e i Fantastici Quattro. Su quelle riviste comincia a curare alcuni abbozzi di copertine che lo fanno notare allo staff della Marvel che gli assegna una copertina della serie \"Palnet of Apes\". Dopo questo primo passo viene preso dal Direttore Artistico John Romita Sr. per occuparsi del design delle copertine, dei caratteri dei titoli e della disposizione del logo. Ben presto la sua abilit\u00e0 lo porta a realizzare centinaia di schizzi e abbozzi di copertine, su cui poi lavoreranno gli artisti pi\u00f9 famosi.\nNotoriet\u00e0.\nA partire da met\u00e0 degli anni settanta Hannigan diventa celebre negli uffici della Marvel per la sua capacit\u00e0 di creare schizzi di copertine alquanto innovativi. Spesso il suo lavoro non viene accreditato perch\u00e9 non realizza lui le matite e le rifiniture ma di fatto \u00e8 l'ideatore di centinaia di copertine degli albi Marvel tra il 1974 e il 1983. Tecnicamente ha il ruolo di \"Cover Sketcher\" (cio\u00e8 colui che disegna le bozze di una copertina).\nTra gli anni settanta ed ottanta Hannigan lavora anche come scrittore per \"The Defensers\" ed in seguito si dedica a \"The Spectacular Spider-Man\", creando i personaggi di Cloak e Dagger assieme a Bill Mantlo.\nA partire dal 1982 non ha pi\u00f9 un contratto di lavoratore-dipendente con la Marvel e quindi comincia a lavorare freelance anche per la DC Comics. Hannigan si occupa delle copertine di \"Batman\", passando poi nel 1987 a disegnare la serie \"Green Arrow\" scritta da Mike Grell. Nel 1989 disegna \"Sciamano\", il primo arco narrativo della serie \"Legends of the Dark Knight\", scritto da Dennis O'Neil, e nel 1992 realizza la miniserie \"Skull &amp; Bones\" e nel 1996 i due albi di \"League of Justice\".\nVita privata.\nHannigan lascia la sua attivit\u00e0 nel mondo dell'editoria a fumetti negli anni novanta durante la crisi che colpisce il settore a met\u00e0 del decennio. Per vivere divenne consulente-creativo in computer grafica per un editore del Massachusetts. Durante quel periodo Hannigan sviluppa i primi sintomi di una sclerosi multipla progressiva, malattia che negli ultimi sei anni gli causa una grave disabilit\u00e0. Hannigan vive nel New Hampshire con la moglie e i suoi due figli."}
{"id": "2814994", "revid": "36426", "url": "https://it.wikipedia.org/wiki?curid=2814994", "title": "Salone dei Mesi di palazzo Schifanoia", "text": ""}
{"id": "2814996", "revid": "1573940", "url": "https://it.wikipedia.org/wiki?curid=2814996", "title": "Gila atraria", "text": "Gila atraria () \u00e8 una specie di pesce osseo facente parte della famiglia dei Ciprinidi, presente nella parte occidentale dell'America del Nord, \nDistribuzione e habitat.\nVive in particolare nel sistema idrografico e nell'alto corso del fiume Snake, tra Wyoming e Idaho, nel bacino del Lago Bonneville, nel sud-est dell'Idaho e dello Utah. "}
{"id": "2814997", "revid": "149485", "url": "https://it.wikipedia.org/wiki?curid=2814997", "title": "Claudio Rinaldi (pattinatore)", "text": "Biografia.\nTesserato per la societ\u00e0 ASD Bormio Ghiaccio, entra nel giro della nazionale nel 2007.\nNel 2010 ha rappresentato l'Italia ai Giochi olimpici di Vancouver.\nHa gareggiato nella staffetta 5000 metri, con i compagni di nazionale Nicolas Bean, Yuri Confortola e Nicola Rodigari, dove \u00e8 stato eliminato in semifinale per squalifica, dopo una caduta che ha danneggiato la squadra francese.\nSi \u00e8 ritirato nel 2010."}
{"id": "2815000", "revid": "61051", "url": "https://it.wikipedia.org/wiki?curid=2815000", "title": "Campionato italiano di Formula 3 2009", "text": "Il Campionato italiano di Formula 3 2009 \u00e8 stato la 45\u00aa stagione della Formula 3 italiana. Inizi\u00f2 il 9 maggio ad Adria e termin\u00f2 il 18 ottobre a Monza. Il pilota italiano Daniel Zampieri si \u00e8 aggiudicato il titolo all'ultima gara. Zampieri ha inoltre conquistato il trofeo riservato agli esordienti."}
{"id": "2815002", "revid": "1728", "url": "https://it.wikipedia.org/wiki?curid=2815002", "title": "Morales de Rey", "text": ""}
{"id": "2815005", "revid": "261541", "url": "https://it.wikipedia.org/wiki?curid=2815005", "title": "Tradizione cattolica", "text": ""}
{"id": "2815008", "revid": "74801", "url": "https://it.wikipedia.org/wiki?curid=2815008", "title": "Strand (Londra)", "text": "Lo Strand \u00e8 una strada di Londra, nel distretto urbano della Citt\u00e0 di Westminster. Inizia a Trafalgar Square e, proseguendo verso est, termina in Fleet Street dove si trovava il Temple Bar che segnava il limite della City di Londra.\nAlla fine dello Strand sorgono due antichi edifici di culto di Londra: la chiesa di St Clement Danes e quella di St Mary-le-Strand. Nei pressi dello Strand ha inoltre sede una delle pi\u00f9 prestigiose sedi universitarie di Londra: il King's College London, uno dei due college fondatori dell'Universit\u00e0 di Londra.\nSono esistite due stazioni di metropolitana chiamate Strand: una sulla Piccadilly Line, successivamente chiamata Aldwych, poi chiusa nel 1994 ed una sulla Northern Line ora facente parte della stazione di Charing Cross."}
{"id": "2815016", "revid": "38178", "url": "https://it.wikipedia.org/wiki?curid=2815016", "title": "Su\u0161ak", "text": ""}
{"id": "2815027", "revid": "430604", "url": "https://it.wikipedia.org/wiki?curid=2815027", "title": "Ss 109", "text": ""}
{"id": "2815034", "revid": "1915706", "url": "https://it.wikipedia.org/wiki?curid=2815034", "title": "Fentermina", "text": "La fentermina \u00e8 un farmaco anoressizzante approvato dalla FDA, viene venduto negli USA con vari nomi commerciali dietro presentazione di ricetta medica. \n\u00c8 utile nel coadiuvare la perdita di peso in pazienti obesi purch\u00e9 in associazione con esercizio fisico, dieta dimagrante e modificazioni del comportamento. Viene generalmente prescritta per soggetti che sono a rischio clinico a causa del loro peso e funziona favorendo il rilascio di alcune sostanze nel cervello che controllano l'appetito. Va sempre usata per brevi periodi. \nIn Italia non \u00e8 in commercio pertanto \u00e8 vietata l'importazione anche per uso personale."}
{"id": "2815037", "revid": "1782831", "url": "https://it.wikipedia.org/wiki?curid=2815037", "title": "Associazione Sportiva Cittadella 1996-1997", "text": ""}
{"id": "2815043", "revid": "125480607", "url": "https://it.wikipedia.org/wiki?curid=2815043", "title": "Martina Valcepina", "text": "Biografia.\nCresciuta sportivamente nella societ\u00e0 valtellinese ASD Bormio Ghiaccio, \u00e8 entrata nel giro della nazionale nel 2008. Attualmente gareggia per il gruppo sportivo delle Fiamme Gialle \u00c8 alta 1,68 metri per 58 chilogrammi, si allena a Bormio. \u00c8 sorella di Arianna Valcepina.\nNel 2010 ha rappresentato l'Italia ai Giochi olimpici di Vancouver. \u00c8 stata la pi\u00f9 giovane della spedizione azzurra in Canada.\nHa gareggiato nella staffetta 3000 metri, con le compagne di nazionale Katia Zini, Arianna Fontana e Cecilia Maffei, dove \u00e8 stata eliminata in semifinale.\nNei 500 m individuali \u00e8 stata eliminata nelle batterie in seguito ad una caduta nelle prime fasi di gara, condizionata, tra l'altro, da una falsa partenza.\nIl 18 febbraio 2014, ai XXII Giochi olimpici invernali di So\u010di, si aggiudica la medaglia di bronzo nella staffetta 3000m femminile dello short track insieme alle compagne Arianna Fontana, Lucia Peretti ed Elena Viviani.\nNel settembre 2014 \u00e8 divenuta mamma di due gemelle.\nAi Giochi olimpici di ha vinto la medaglia d'argento nella staffetta 3000 metri. La squadra italiana, composta da lei, Cecilia Maffei, Lucia Peretti e Arianna Fontana, ha concluso la gara alle spalle della nazionale sudcoreana.\nHa fatto parte della spedizione olimpica a , dove ha vinto la medaglia d'argento nella staffetta 2000 m mista, con Arianna Fontana, Pietro Sighel, Andrea Cassinelli, Yuri Confortola e Arianna Valcepina."}
{"id": "2815048", "revid": "1782831", "url": "https://it.wikipedia.org/wiki?curid=2815048", "title": "Associazione Sportiva Cittadella 1995-1996", "text": ""}
{"id": "2815054", "revid": "729019", "url": "https://it.wikipedia.org/wiki?curid=2815054", "title": "Entesi", "text": "Le Entesi rappresentano l'inserzione dei muscoli, tendini, o fasce sulle ossa. Le entesi hanno la funzione di \"ammortizzatore\" tra la rigida struttura ossea e l'elastica struttura fibro-elastica. Questo delicato sistema si compone di strati di tessuto a modulo di elasticit\u00e0 diverso che a partire dal versante teno-muscolare presentano uno strato di cellule indistinguibili da quelle della struttura di partenza (tendine, muscolo o fascia) e che si approfondano direttamente nell\u2019osso, a questo strato ne segue uno di cellule cartilaginee non mineralizzate seguito a sua volta da uno strato di cellule cartilaginee mineralizzate ed infine un ultimo strato di cellule ossee indistinguibili dall\u2019osso circostante. la diversa elasticit\u00e0 dei componenti permette di sopportare gli stress in trazione che rappresentano la funzione meccanica delle entesi.\nClassificazione.\nEsistono due tipologie di entesi: \nPatologia.\nEssendo composta da molti ricettori nervosi facilmente si possono osservare delle manifestazioni dolorose legate ad una sua disfunzione, chiamata entesopatia. Le entesopatie inserzionali possono avere un'eziopatogenesi diversa, ma le pi\u00f9 frequenti sono di origine meccanica, legate a traumi che possono andare dai microtraumi legati ad attivit\u00e0 ripetitive sino a traumi che colpiscono direttamente le strutture. Qualunque sia l'origine, l'infiammazione determina un edema che comprime i vasi che irrorano l'entesi e quindi si riduce l'afflusso di sangue con un'importante riduzione dell'apparto nutritivo e quindi limitando le possibilit\u00e0 di guarigione, Questo meccanismo patogenetico \u00e8 aggravato dal fatto che gli strati cartilaginei, come tutte le cartilagini, non hanno vascolarizzazione propria e quindi hanno una scarsa tendenza alla guarigione con frequento cronicizzazione. La cronicizzazione dei fenomeni infiammatori porta, anche per la ridotta vascolarizzazione, alla necrosi di alcune cellule e questo all'attivazione di meccanismi biochimici (\"vedi: Robbins - Anatomia Patologica\") che determinano la precipitazione di sali di calcio e la successiva calcificazione tissutale. Alcuni esempi di entesopatie possono essere l'entesopatia inserzionale calcaneare della fascia plantare, l'epicondilite, la trocanterite, l'entesite calcifica del tendine di Achille, ecc.. Una particolare forma di entesopatia calcifica \u00e8 caratterizzata dalla Sindrome da iperostosi idiopatica diffusa che trova la sua origine in una patologia infiammatoria cronica del gruppo delle artriti siero-negative e che comporta la calcificazione, appunto diffusa, di molteplici entesi a tutti i livelli dell'organismo, . La terapia delle entesopatie \u00e8 per lo pi\u00f9 medica e si basa sull'uso di anti-infiammatori ed \u00e8 sufficientemente efficace nelle forme iniziali prima della cronicizzazione, in un secondo stadio si pu\u00f2 ricorrere con successo a terapia fisica (onde d'urto, radiofrequenze, ecc.) e infine a terapia infiltrativa locale di corticosteroidi. Raramente si deve ricorrere a trattamenti chirurgici."}
{"id": "2815055", "revid": "110157", "url": "https://it.wikipedia.org/wiki?curid=2815055", "title": "Solidthinking", "text": "solidThinking \u00e8 un software di modellazione 3D e rendering sviluppato da solidThinking Inc. \u00c8 un software per industrial designer e centri stile che permette di coniugare gli aspetti estetici ed ergonomici con quelli funzionali per creare prodotti di diverso tipo quali autovetture, orologi, bottiglie, gioielli, mobili, apparecchi elettronici e, in generale, la maggior parte degli oggetti che ci circondano.\nIl metodo di modellazione si basa su curve e superfici NURBS e, grazie alla Storia di Costruzione (ConstructionTree) del programma, qualsiasi modifica apportata a punti, parametri od oggetti comporta l'istantaneo aggiornamento del modello consentendo quindi di esplorare liberamente diverse alternative di design. solidThinking fornisce anche funzionalit\u00e0 di modellazione poligonale con superfici di suddivisione (subdivision surfaces).\nIl programma integra anche funzioni di rendering ed animazione. In particolare il motore di rendering fotorealistico offre la possibilit\u00e0 di visualizzare una scena in maniera fotorealistica in tempo reale (real-time rendering). Sono supportati anche motori di rendering di terze parti come PhotoRealistic RenderMan e Maxwell Render.\nsolidThinking Inspire \u00e8 la versione del prodotto che aggiunge ulteriori funzionalit\u00e0 tra cui la tecnologia per la generazione di forme denominata morphogenesis che permette ai designer, definendo le principali condizioni al contorno, forze e pressioni a cui il modello sar\u00e0 sottoposto, di identificare forme e strutture efficienti da un punto di vista strutturale.\nStoria.\nIl software fu inizialmente sviluppato per NEXTSTEP, sistema operativo sviluppato dalla NeXT di Steve Jobs, vincendo al suo lancio il premio Best of Breed nella categoria \"CAD e 3D\" in occasione della fiera internazionale NeXTWORLD EXPO tenutosi a San Francisco nel giugno 1993.\nIl porting di solidThinking su piattaforma Windows inizi\u00f2 nel 1997 e fu completato nel 1998 con il rilascio di solidThinking 3.0 per Windows. Un anno pi\u00f9 tardi, il programma venne rilasciato anche su piattaforma Mac. Le versioni del prodotto vengono rilasciate simultaneamente sia su Windows che su macOS.\nPi\u00f9 recentemente sono state introdotte le versioni di prodotto solidThinking 8.0 e solidThinking Inspired 8.0, con la nuova tecnologia morphogenesis."}
{"id": "2815057", "revid": "287204", "url": "https://it.wikipedia.org/wiki?curid=2815057", "title": "Associazione Sportiva Cittadella 1994-1995", "text": ""}
{"id": "2815060", "revid": "20768", "url": "https://it.wikipedia.org/wiki?curid=2815060", "title": "Luca Di Fulvio", "text": "Biografia.\nPrima di fondare una sua compagnia teatrale (\"La Festa Mobile\") ha potuto lavorare con Paola Borboni, Sergio Graziani, Mario Maranzana, Andrzej Wajda e con Julian Beck del Living Theatre. Ha scritto una riduzione teatrale del \"Tonio Kr\u00f6ger\" di Thomas Mann, poi ha collaborato con diverse case editrici come consulente editoriale.\nIl suo primo romanzo, \"Zelter\", \u00e8 uscito nel 1996 per Zelig: \u00e8 una storia di vampiri. Con \"L'impagliatore\" (Mursia, 2000) ha avuto due edizioni in due mesi. Il libro \u2013 ripubblicato da Einaudi nel 2004 \u2013 \u00e8 diventato un film dal titolo \"Occhi di cristallo\" per la regia di Eros Puglielli.\nHa poi scritto \"Dover beach\" (2002, Mursia), \"La scala di Dioniso\" (2006, Mondadori), del quale ha scritto anche la sceneggiatura cinematografica, \"La gang dei sogni\" (2008, Mondadori). Tutti i suoi libri sono tradotti all'estero.\nCon lo pseudonimo di Duke J. Blanco ha scritto \"I misteri dell'Altro Mare\" (2002, Mursia), romanzo per ragazzi vincitore del premio Selezione Bancarellino.\n Da quel momento Luca Di Fulvio ha cominciato a pubblicare i suoi successivi romanzi prima in Germania, con la casa editrice Bastei L\u00fcbbe, divenendo di fatto un \"autore tedesco\". Anche i due romanzi successivi (\"Das M\u00e4dchen, das den Himmel ber\u00fchrte\" e \"Das Kind, das nachts die Sonne fand\") sono stati per mesi in vetta alle classifiche tedesche dei bestseller.\nIn Italia questi due ultimi romanzi (\"La ragazza che toccava il cielo\" e \"Il bambino che trov\u00f2 il sole di notte\") sono pubblicati da Rizzoli.\nNel 2021 \u00e8 uno dei sei finalisti del premio Bancarella."}
{"id": "2815062", "revid": "729019", "url": "https://it.wikipedia.org/wiki?curid=2815062", "title": "Battaglia di Manzicerta (1054)", "text": "La battaglia di Manzicerta nel 1054, fu combattuta tra l'esercito bizantino guidato da Basilio Apocapa ed i Turchi Selgiuchidi guidati dal sultano Toghrul Beg. In questo scontro uscirono vincitori i Bizantini, che salvarono la citt\u00e0 di Manzicerta dall'assedio turco, ma diciassette anni dopo questa localit\u00e0 verr\u00e0 ricordata come il posto dove i Bizantini subirono la loro peggiore sconfitta in tutta la loro storia."}
{"id": "2815066", "revid": "2074539", "url": "https://it.wikipedia.org/wiki?curid=2815066", "title": "Jono Bacon", "text": "Linux.\nBacon cominci\u00f2 a lavorare con la comunit\u00e0 di Linux quando cre\u00f2 il sito ufficiale di Linux per la Gran Bretagna, Linux UK. Quando abbandon\u00f2 il progetto, entr\u00f2 subito a far parte del team di KDE, dove cre\u00e0 il sito di KDE::Enterprise e il progetto KDE Usability Study. Fece molte azioni caritatevoli con il software libero, tagliandosi la barba per Amnesty International. Partecip\u00f2 anche a LugRadio.\nFino al 1\u00ba settembre 2006, Bacon lavor\u00f2 per OpenAdvantage. Fino al 29 maggio 2014 ha lavorato per Canonical come Community Manager di Ubuntu, lasciando per assumere il ruolo di \"Senior Director of the Community\" alla XPRIZE Foundation.\nGiornalismo.\nCome giornalista professionale, Bacon scrisse per molte pubblicazioni, tra le quali su \"Linux User and Developer\", \"Linux Format\", \"Linux Magazine\", \"MacTech\", \"MacFormat\" e \"PC Plus\". Oltre a queste riviste, egli scrisse numerosi libri, tra cui \"Linux Desktop Hacks\", \"Building the Perfect Website with PHP and MySQL\", \"PHP and MySQL Web Applications: Building Eight Dynamic Web Sites\" e scrisse anche \"The Official Ubuntu Book\" insieme a Benjamin Mako Hill, Corey Burger e Jonathan Jesse.\nJono \u00e8 stato un regolare ospite di FLOSS Weekly, iniziando dal numero 69.\nBacon scrisse un libro intitolato \"Art Of Community\", pubblicato da O'Reilly nel 2009, nel quale egli insegna a costruire una comunit\u00e0 a partire dal collegare storie della propria esperienza in altre comunit\u00e0.\nMusica.\nBacon \u00e8 il cantante e il chitarrista degli Seraphidian e nel giugno del 2008 Bacon inizia un nuovo progetto musicale chiamato Severed Fifth. L'obiettivo fu quello di produrre un album nel suo studio musicale e di distribuirlo attraverso nuove modalit\u00e0. Questo fu un esperimento per vedere come un artista possa lavorare nell'era di internet, al di fuori della convenzionale industria musicale. Il primo album \"Denied By Reign\", in pieno stile death metal, fu pubblicato il 21 ottobre 2008."}
{"id": "2815069", "revid": "110157", "url": "https://it.wikipedia.org/wiki?curid=2815069", "title": "ACS Nano", "text": "ACS Nano \u00e8 una rivista scientifica peer-reviewed che si occupa del mondo delle nanotecnologie (in ogni suo campo), pubblicata a partire dal 2007 da American Chemical Society. \"ACS Nano\" \u00e8 attualmente indicizzata in: CAS, MEDLINE/PubMed and Web of Science.\nL'attuale editore \u00e8 Paul Weiss.. Il fattore di impatto del giornale nel 2014 \u00e8 12.881 Web of Science."}
{"id": "2815074", "revid": "311236", "url": "https://it.wikipedia.org/wiki?curid=2815074", "title": "Juan Fantoni", "text": ""}
{"id": "2815076", "revid": "339392", "url": "https://it.wikipedia.org/wiki?curid=2815076", "title": "Pioppi bianchi", "text": ""}
{"id": "2815078", "revid": "124775706", "url": "https://it.wikipedia.org/wiki?curid=2815078", "title": "Michael Clifford", "text": "Nel 1994 gli venne diagnosticata la malattia di Parkinson, che ne avrebbe poi causato la morte sul finire del 2021."}
{"id": "2815079", "revid": "297059", "url": "https://it.wikipedia.org/wiki?curid=2815079", "title": "Michael R. Clifford", "text": ""}
{"id": "2815081", "revid": "599013", "url": "https://it.wikipedia.org/wiki?curid=2815081", "title": "Nicolas Bean", "text": "Biografia.\nNato ad Ottawa, in Canada, ha gareggiato per la societ\u00e0 italiana ASD Bormio Ghiaccio. \u00c8 entrato nel giro della nazionale nel 2007. \u00c8 alto 1,60 metri per 63 chilogrammi, risiede a Valdisotto e si allena a Bormio.\nNel 2010 ha rappresentato l'Italia ai Giochi olimpici di Vancouver. Ha gareggiato nella staffetta 5000 metri, con i compagni di nazionale Claudio Rinaldi, Yuri Confortola e Nicola Rodigari, dove \u00e8 stato eliminato in semifinale per squalifica, dopo una caduta che ha danneggiato la squadra francese. Nei 1500 metri \u00e8 stato eliminato nelle batterie.\nSi \u00e8 ritirato nel 2010."}
{"id": "2815084", "revid": "88740", "url": "https://it.wikipedia.org/wiki?curid=2815084", "title": "Bauer", "text": ""}
{"id": "2815085", "revid": "278830", "url": "https://it.wikipedia.org/wiki?curid=2815085", "title": "Pennelli Cinghiale", "text": "Pennelli Cinghiale S.r.l. \u00e8 un'azienda produttrice di materiali per l'edilizia (principalmente pennelli) fondata nel 1945 dal commendatore Alfredo Boldrini.\nStoria.\nNegli anni trenta e quaranta Alfredo Boldrini e il fratello vendevano pennelli e scope fatte in casa da sette signore che le lavoravano a mano. Caricavano le loro biciclette sul treno e, una volta scesi, proponevano la loro merce di casa in casa. In altre occasioni, invece, utilizzavano un calesse per poter caricare pi\u00f9 prodotti. L'azienda fu fondata ufficialmente nel 1945 a Cicognara, frazione di Viadana (MN), venne acquistata la prima macchina mischiatrice dalla Germania e fu definitivamente abbandonata la produzione di scope. Con il tempo l'azienda \u00e8 cresciuta e ha ottenuto alcuni premi tra i quali l'Ambrogino d'oro nel 1971, il premio Europa MEC nel 1972 e il Mercurio d'oro per il primato di qualit\u00e0 nel 1974.\nIl fondatore e presidente Alfredo Boldrini \u00e8 morto il 20 marzo 2014 all'et\u00e0 di 93 anni. Da allora alla guida dell'azienda si trovano la figlia, Catuscia Boldrini, e le due nipoti.\nNel 2022 l'azienda \u00e8 stata inserita nella lista dei marchi storici di interesse nazionale.\nLo spot.\nLa pubblicit\u00e0 dei Pennelli Cinghiale, ideata da Ignazio Colnaghi, \u00e8 diventata col tempo un vero e proprio \"cult\", e ancora oggi viene trasmessa nella versione originale. Stando alle parole di Alfredo Boldrini, titolare dell'azienda, lo spot risalirebbe al 1975 mentre l'attore protagonista dello spot avrebbe sostenuto che va in onda dal 1982.\nUn imbianchino (interpretato dall'attore caratterista Enzo De Toma) pedala nel traffico di Milano con un enorme pennello legato sulla schiena e viene fermato da un vigile (interpretato da Francesco Papi e doppiato da Carlo Bonomi) che chiede spiegazioni. Risponde \u00abDevo dipingere una parete grande, ci vuole il pennello grande\u00bb e il vigile replica prontamente \u00abNon ci vuole un pennello grande, ma un grande pennello\u00bb riferendosi ai prodotti dell'azienda. Nella versione pi\u00f9 lunga dello spot, dopo una piccola digressione aziendale, imbianchino e agente pronunciano all'unisono lo slogan \u00abPresto e bene sempre avviene con Pennelli Cinghiale!\u00bb. Enzo De Toma non sapeva andare in bicicletta e fu sostituito da una controfigura in alcune inquadrature dove veniva ripreso da una certa distanza.\nPapi e De Toma presero nuovamente i ruoli di imbianchino e vigile in un ulteriore spot, ma questo venne ritirato dato che poteva ledere l'immagine dei vigili urbani (in questo caso il vigile veniva centrato da una secchiata di vernice caduta dall'alto). L'enorme pennello trasportato da De Toma viene esposto ancora oggi in tutte le manifestazioni a cui l'azienda partecipa. Negli anni novanta venne prodotto un nuovo spot, con nuovi personaggi e un finale identico, ma venne ritirato e torn\u00f2 in onda lo spot originale."}
{"id": "2815096", "revid": "155634", "url": "https://it.wikipedia.org/wiki?curid=2815096", "title": "Open di Francia 1995 - Singolare maschile", "text": "Thomas Muster ha battuto in finale Michael Chang 7-5 6-2 6-4."}
{"id": "2815097", "revid": "248115", "url": "https://it.wikipedia.org/wiki?curid=2815097", "title": "Maria che Scioglie i Nodi", "text": ""}
{"id": "2815099", "revid": "1566286", "url": "https://it.wikipedia.org/wiki?curid=2815099", "title": "V\u00e9ronique Vendell", "text": "Biografia.\nSin dal 1962 \u00e8 apparsa in molti film francesi, ma anche diverse pellicole italiane, fra gli anni sessanta e settanta, soprattutto appartenenti al genere della commedia all'italiana.\nFra le sue partecipazioni cinematografiche, sempre in ruoli secondari, spiccano \"Becket e il suo re\" (1964) di Peter Glenville, \"La notte dei generali\" (1967) di Anatole Litvak, \"Mayerling\" (1968) di Terence Young, \"Barbarella\" (1968) di Roger Vadim, \"La croce di ferro\" (1977) di Sam Peckinpah e, in Italia, \"L'ombrellone\" (1965) di Dino Risi, \"Le streghe\" (1967) di Luchino Visconti, \"Vedo nudo\" (1969) di Dino Risi, \"Il commissario Pepe\" (1969) di Ettore Scola e \"Per grazia ricevuta\" (1970) di Nino Manfredi. La sua carriera si conclude nel 1979."}
{"id": "2815100", "revid": "155634", "url": "https://it.wikipedia.org/wiki?curid=2815100", "title": "Open di Francia 1994 - Singolare maschile", "text": "Sergi Bruguera ha battuto in finale Alberto Berasategui 6-3 7-5 2-6 6-1."}
{"id": "2815106", "revid": "287204", "url": "https://it.wikipedia.org/wiki?curid=2815106", "title": "Jalgpalliklubi Tallinna Sadam", "text": "Lo Jalgpalliklubi Tallinna Sadam, conosciuto anche come \"Sadam Tallinn\", era una societ\u00e0 calcistica estone di Tallinn.\nStoria.\nFondata nel 1991, esord\u00ec nel campionato di terza divisione nazionale nel 1992, piazzandosi al secondo posto ed ottenendo subito una promozione. Nella stagione successiva (1992-1993) un altro secondo posto permise di centrare la promozione in Meistriliiga, la massima serie del Campionato estone di calcio.\nIl club vinse due Coppe d'Estonia consecutive, nel 1996 e 1997, ed una Supercoppa d'Estonia nel 1997. Migliori piazzamenti in campionato furono i secondi posti delle stagioni 1997-1998 e 1998. Le vittorie della coppa estone consentirono alla squadra di partecipare a due edizioni di Coppa delle Coppe: in entrambi i casi il club fu eliminato al turno preliminare; il secondo posto nella stagione 1997-1998 permise, invece, alla squadra di partecipare alla Coppa UEFA, con esito analogo.\nAlla vigilia della stagione 1999 effettu\u00f2 una fusione con il Levadia Maardu, che dal 2004 sarebbe poi divenuto Levadia Tallinn, chiudendo di fatto la sua storia."}
{"id": "2815111", "revid": "43204", "url": "https://it.wikipedia.org/wiki?curid=2815111", "title": "Sadam Tallinn", "text": ""}
{"id": "2815112", "revid": "43204", "url": "https://it.wikipedia.org/wiki?curid=2815112", "title": "Tallinna Sadam", "text": ""}
{"id": "2815113", "revid": "3115", "url": "https://it.wikipedia.org/wiki?curid=2815113", "title": "Basilio Apocapa", "text": "Biografia.\nBasilio Apocapa era figlio del patrizio Michele Apocapa, che nel 1034 s\u00ec trasfer\u00ec ad Edessa con la famiglia, in quanto l'imperatore bizantino Michele IV (1034-1041) l'aveva nominato governatore di questa citt\u00e0. La prima azione militare che conosciamo di Basilio ebbe luogo quando nel 1054 radun\u00f2 la popolazione di Manzicerta per andare contro i Turchi Selgiuchidi, che assediavano la citt\u00e0. Fu cos\u00ec che nella battaglia di Manzicerta sconfisse i Turchi guidati da To\u011fr\u00fcl. Nel 1059 fu nominato dall'imperatore Isacco I Comneno (1057-1059) arconte (\"magister officiorum\" e \"doux\") di Paradounavon, letteralmente le \"[terre] accanto al Danubio\", carica che mantenne fino al 1065. Nel 1064, insieme al futuro imperatore Niceforo Botaniate ed ai suoi figli, fu sconfitto e catturato dai Turchi Oghuz, che avevano attraversato i Balcani settentrionali con 150.000 soldati e tutto il popolo di 600.000 persone. Iniziarono a saccheggiare Macedonia, Tracia e Grecia, ma lo scoppio di un'epidemia fece fuggire gli invasori che rilasciarono i prigionieri nel 1065. Dopo la pi\u00f9 grave sconfitta della storia bizantina, subita dall'imperatore Romano IV Diogene (1068-1071) nella battaglia di Manzicerta (1071) contro i Turchi Selgiuchidi e dovuta al tradimento di Andronico Ducas, sembra che Basilio sia stato sotto il comando di Philaretus Brachamius, un generale bizantino di origini armene, che si era stabilito in Cilicia, dove fu nominato governatore di Edessa dal 1077 fino alla sua morte, avvenuta nel 1083."}
{"id": "2815114", "revid": "15756", "url": "https://it.wikipedia.org/wiki?curid=2815114", "title": "Trasporti in Calabria", "text": "Il sistema stradale e autostradale.\nGli assi longitudinali.\nLe principali infrastrutture stradali possono essere classificate in due gruppi separati, il primo comprendente le infrastrutture viarie che attraversano tutta la Calabria da nord a sud:\nGli assi trasversali.\nIl secondo gruppo, comprende strade trasversali, che percorrono la regione dalla costa tirrenica a quella jonica (ovest-est) attraversando anche i principali promontori della regione, e sono:\nIn generale.\nAlcune di queste infrastrutture viarie sono in corso di ammodernamento. In generale il territorio regionale \u00e8 attraversato da:\nLa pi\u00f9 importante infrastruttura \u00e8 certamente l'Autostrada A3 Napoli-Reggio Calabria, quella che pi\u00f9 di altre ha influenzato le forme degli insediamenti urbani e territoriali da essa percorsa. Analizzando i vari e differenti contesti locali dello sviluppo di tutta la regione, i pi\u00f9 significativi vengono solcati proprio dalla:\nLe altre due infrastrutture longitudinali sono:\nA completare la rete stradale principale calabrese, troviamo gli otto assi trasversali, di cui sei molto rilevanti, quali:\nDi minore importanza invece sono:\nIl sistema ferroviario.\nLa rete ferroviaria della Calabria, comprende sia linee a scartamento normale, gestite interamente dalle societ\u00e0 del gruppo Ferrovie dello Stato Italiane che a scartamento ridotto gestite dalle Ferrovie della Calabria. Le ferrovie calabresi sono costituite dalle due dorsali tirrenica e jonica tra le quali insistono le trasversali (Paola-Cosenza/Cosenza-Sibari) e (Lamezia Terme-Catanzaro Lido). Molte linee, della rete a scartamento ridotto, sono state dismesse e quasi tutte smantellate, in gran numero tra gli anni sessanta, (ma altre fino quasi alle soglie degli anni novanta), perch\u00e9 poco competitive rispetto al trasporto su strada, quasi sempre un duplicato del percorso ferroviario o in quanto le esigenze economiche ed industriali per cui erano nate, come il trasporto del legname dai boschi del Pollino e della Sila si erano ridotte o cessate del tutto. La rete calabrese, in alcune sue parti \u00e8 fondamentale perch\u00e9 costituisce parte del Asse ferroviario europeo Ten-1 ed \u00e8 essenziale per il trasporto proveniente dalla Sicilia o dal nord verso di essa.\nIl sistema aeroportuale.\nLa regione \u00e8 dotata di tre aeroporti civili, un aeroporto militare, e sei aviosuperfici.\nDi seguito si riporta la tabella con i dati complessivi del traffico passeggeri dei tre aeroporti negli ultimi dieci anni:"}
{"id": "2815117", "revid": "2008079", "url": "https://it.wikipedia.org/wiki?curid=2815117", "title": "Crimini di guerra giapponesi", "text": "I crimini di guerra giapponesi (descritti come olocausto asiatico o atrocit\u00e0 di guerra giapponesi) avvennero in molti paesi dell'Asia e del Pacifico durante il periodo dell'espansionismo giapponese, soprattutto durante la seconda guerra sino-giapponese e la seconda guerra mondiale. Alcuni crimini di guerra vennero commessi dal personale militare dell'Impero giapponese nel tardo XIX secolo, anche se la maggior parte avvennero durante la prima parte del periodo Sh\u014dwa, il nome dato al regno dell'imperatore Hirohito, fino alla sconfitta militare dell'Impero giapponese nel 1945.\nGli storici e i governi di alcuni paesi ritengono le forze militari giapponesi, vale a dire l'Esercito Imperiale Giapponese, la Marina imperiale giapponese e la Famiglia imperiale del Giappone, soprattutto l'Imperatore Hirohito, responsabili degli omicidi e degli altri crimini commessi contro milioni di civili e prigionieri di guerra. Alcuni soldati giapponesi ammisero di aver commesso tali crimini. Gli avieri del Dai-Nippon Teikoku Rikugun K\u014dk\u016b Hombu e del Dai-Nippon Teikoku Kaigun K\u014dk\u016b Hombu non erano inclusi come criminali di guerra in quanto non c'era un diritto positivo o una specifica consuetudine del diritto internazionale umanitario che proibiva le condotte illecite di guerra aerea moderna prima e durante la Seconda guerra mondiale. Il servizio aeronautico dell'esercito imperiale giapponese prese parte nella conduzione di attacchi biologici e chimici sui cittadini nemici sia durante la Seconda guerra sino-giapponese sia durante la Seconda guerra mondiale e l'uso di tali armi nella guerra era generalmente vietato dagli accordi internazionali sottoscritti dal Giappone, comprese le Conferenze internazionali per la pace dell'Aia (1899 e 1907), che vietavano \"l'uso di veleni o armi avvelenate\" in guerra.\nDal 1950 in poi, gli alti funzionari governativi giapponesi espressero numerose scuse per i crimini di guerra del paese. Il Ministero degli affari esteri del Giappone afferma che il paese riconosce il suo ruolo nell'aver causato \"danni enormi e sofferenze\" durante la Seconda guerra mondiale, soprattutto per quanto riguarda l'ingresso a Nanchino, durante il quale i soldati giapponesi uccisero un gran numero di non combattenti e si impegnarono in saccheggi e stupri. Alcuni membri del Partito Liberal Democratico del governo giapponese, come l'ex primo ministro Jun'ichir\u014d Koizumi e l'ex primo ministro Shinz\u014d Abe, pregarono al Santuario Yasukuni, il cui \"Libro delle Anime\" comprende come vittime onorevoli di guerra anche criminali di guerra di classe A condannati. Alcuni libri di testo giapponesi descrissero solo brevi riferimenti ai vari crimini di guerra e membri del Partito Liberal Democratico come Shinzo Abe negarono alcune delle atrocit\u00e0, ad esempio il coinvolgimento del governo nel rapire donne da impiegare alla stregua di \"Comfort women\" (schiave del sesso).\nDefinizione.\nI crimini di guerra vennero definiti dalla Carta di Tokyo come \"violazioni delle leggi o consuetudini di guerra\", che comprendevano crimini contro nemici combattenti e nemici non combattenti. I crimini di guerra includevano anche attacchi deliberati sui cittadini e le propriet\u00e0 degli stati neutrali in quanto rientravano nella categoria dei non combattenti come l'Attacco di Pearl Harbor. Il personale militare dell'Impero giapponese venne accusato o condannato per molti di questi atti durante il periodo dell'Imperialismo giapponese dalla fine del XIX secolo alla met\u00e0 del XX secolo. Molti di essi vennero accusati di aver condotto una serie di violazioni dei diritti umani contro i civili e i prigionieri di guerra di tutta l'Asia orientale e della regione del Pacifico. Questi eventi raggiunsero il loro massimo durante la Seconda guerra sino-giapponese del 1937-1945 e la Guerra del Pacifico (1941-1945). Oltre al personale civile e militare giapponese, si scopr\u00ec che anche i coreani e i taiwanesi costretti a servire nelle forze armate dell'impero del Giappone avevano commesso crimini di guerra in quanto parte dell'Esercito imperiale giapponese.\nDiritto internazionale e giapponese.\nIl Giappone non firm\u00f2 la Convenzione di Ginevra del 1929 sui prigionieri di guerra (ad eccezione della convenzione di Ginevra del 1929 sui malati e feriti), anche se nel 1942 promise di rispettarne i termini. I crimini commessi cadono anche sotto altri aspetti del diritto internazionale e giapponese. Per esempio, molti dei crimini commessi dal personale giapponese durante la Seconda guerra mondiale ruppero il Diritto militare giapponese e finirono davanti alla Corte marziale, come previsto dalla legge stessa. L'impero viol\u00f2 anche gli accordi internazionali sottoscritti dal Giappone, comprese le disposizione dell'Aia (1899 e 1907) come la protezione dei Prigionieri di guerra e il divieto dell'utilizzo di Armi chimiche, la Convenzione del lavoro del 1930 che vietava il Lavoro forzato, la convenzione internazionale del 1921 sul traffico di donne e bambini che proibiva il traffico di esseri umani e di altri accordi. Il governo giapponese firm\u00f2 anche il Patto Briand-Kellogg (1929), rendendo cos\u00ec le sue azioni del 1937-1945 suscettibili dalle accuse di Crimini contro la pace, un'accusa che indusse il Processo di Tokyo a perseguire i criminali di guerra di \"classe A\". I criminali di guerra di \"classe B\" erano colpevoli di crimini di guerra in s\u00e9, e i criminali di guerra di \"classe C\" erano colpevoli di crimini contro l'umanit\u00e0. Il governo giapponese inoltre accett\u00f2 le condizioni fissate dalla Dichiarazione di Potsdam (1945) dopo la fine della guerra, compreso l'articolo 10 che confermava la pena per \"tutti i criminali di guerra, compresi quelli che hanno commesso crudelt\u00e0 sui nostri prigionieri\".\nLa legge giapponese non definisce i condannati del 1945 come criminali, nonostante il fatto che i governi del Giappone accettarono i giudizi espressi nelle prove e nel Trattato di San Francisco (1952). Questo perch\u00e9 il trattato non menzionava la validit\u00e0 giuridica del tribunale. Il Giappone aveva certificato la validit\u00e0 giuridica dei tribunali dei crimini di guerra nel trattato di San Francisco, i crimini di guerra sarebbero diventati oggetto di ricorso e ribaltamento nei tribunali giapponesi. Questo sarebbe stato inaccettabile per i diplomatici internazionali. L'attuale primo ministro Shinzo Abe ha sostenuto la posizione che il Giappone ha accettato il tribunale di Tokyo e le sue sentenze come condizione per porre fine alla guerra, ma che i suoi verdetti non hanno alcuna relazione con il diritto interno. Secondo questo punto di vista, i condannati per crimini di guerra non sono criminali per il diritto giapponese.\nEstensione geografica e storica.\nAl di fuori del Giappone, diverse societ\u00e0 utilizzano ampiamente i diversi orizzonti temporali nella definizione dei crimini di guerra giapponesi. Ad esempio, il Trattato di annessione nippo-coreano nel 1910 venne imposto dai militari giapponesi, e il regno Joseon pass\u00f2 al sistema politico dell'impero giapponese. Cos\u00ec la Corea del Nord e la Corea del Sud si riferiscono ai \"crimini di guerra giapponesi\" per riferirsi agli eventi che si verificarono durante il periodo della Corea sotto il dominio giapponese.\nIn confronto, gli Alleati non vennero in conflitto militare con il Giappone fino al 1941, e i nordamericani, gli australiani, gli asiatici del Sud-est asiatico e gli europei possono considerare i \"crimini di guerra giapponesi\" avvenuti nel 1941-1945. I crimini di guerra giapponesi non sempre vennero effettuati dal personale giapponese. Una piccola minoranza di persone in tutti i paesi dell'Asia e del Pacifico invasi e occupati dal Giappone collaborarono, o addirittura servirono in esso, per una grande variet\u00e0 di motivi, come le difficolt\u00e0 economiche, la coercizione o l'antipatia per gli altri poteri imperialisti.\nLa Sovranit\u00e0 del Giappone sulla Corea e su Formosa (Taiwan), nella prima met\u00e0 del XX secolo, venne riconosciuto dagli accordi internazionali, il Trattato di Shimonoseki (1895) e il Trattato di annessione nippo-coreano (1910), ed erano considerati al momento per essere parte integrante dell'impero giapponese. Secondo la legge internazionale di oggi, vi \u00e8 la possibilit\u00e0 che il Trattato di annessione nippo-coreano fosse illegale, in quanto le popolazioni indigene non erano state consultate, ci fu una resistenza armata contro le annessioni del Giappone, e crimini di guerra possono anche essere stati commessi durante la Guerra civile.\nRetroscena.\nCultura militare giapponese e Imperialismo.\nLa cultura militare, soprattutto durante la fase imperialista del Giappone, ebbe grande importanza per la condotta dei militari giapponesi prima e durante la Seconda guerra mondiale. Dopo la Restaurazione Meiji e il crollo dello Shogunato Tokugawa, l'Imperatore del Giappone divenne il centro della lealt\u00e0 militare. Durante la cosiddetta \"Et\u00e0 dell'impero\" nel tardo XIX secolo, il Giappone segu\u00ec l'esempio di altre potenze mondiali per lo sviluppo di un impero, perseguendo tale obiettivo in modo aggressivo.\nA differenza di molte altre grandi potenze, il Giappone non aveva firmato la Convenzione di Ginevra del 1929 (anche nota come la \"Convenzione relativa al trattamento dei prigionieri di guerra\"), Ginevra 27 luglio 1929, che era la versione che copriva il trattamento dei prigionieri di guerra durante la Seconda guerra mondiale. Tuttavia, il Giappone ratific\u00f2 le Convenzioni dell'Aia (1899 e 1907), che contenevano disposizioni riguardanti i prigionieri di guerra e di una proclamazione imperiale (1894) che dichiarava che i soldati giapponesi dovevano fare ogni sforzo per vincere la guerra senza violare il diritto internazionale. Secondo lo storico Yuki Tanaka, le forze giapponesi durante la Prima guerra sino-giapponese rilasciarono 1.790 prigionieri cinesi senza danni, una volta firmato un accordo di non prendere di nuovo le armi contro il Giappone. Dopo la Guerra russo-giapponese (1904-1905), tutti i 79.367 prigionieri dell'Impero russo vennero rilasciati e vennero pagati per il lavoro svolto, in conformit\u00e0 alla Convenzione dell'Aia. Allo stesso modo, il comportamento dei militari giapponesi nella Prima guerra mondiale (1914-1918) era almeno altrettanto umano come quello degli altri militari, con alcuni prigionieri di guerra tedeschi che passarono in modo gradevole la loro vita in Giappone e che soggiornarono e si stabilirono in Giappone dopo la guerra.\nEventi del 1930-1940.\nEntro la fine del 1930, l'aumento del militarismo in Giappone cre\u00f2 somiglianze almeno superficiali tra la pi\u00f9 ampia cultura militare giapponese e quella della Germania nazista del personale militare d'\u00e9lite delle Waffen-SS. Anche il Giappone ebbe un esercito di Polizia segreta che agiva come forza all'interno del Dai-Nippon Teikoku Rikugun, noto come Kempeitai, che assomigliava alla Gestapo nazista nel suo ruolo nei paesi annessi e occupati, ma che esisteva da quasi un decennio prima della nascita di Adolf Hitler. Il fallimento percepito o la devozione insufficiente per l'imperatore avrebbe comportato una punizione, spesso di tipo fisico. In campo militare, gli ufficiali avrebbero aggredito e battuto uomini sotto il loro comando, che passavano a battere i ranghi inferiori, fino in fondo. Nei campi di prigionia, questo significava che i prigionieri ricevevano i peggiori pestaggi di tutti, in parte nella convinzione che tali punizioni erano soltanto la tecnica corretta per affrontare la disobbedienza.\nCrimini.\nL'esercito giapponese venne spesso paragonato a quello della Germania nazista durante gli anni 1933-1945 a causa della vastit\u00e0 delle sofferenze inflitte. Gran parte delle controversie sul ruolo del Giappone nella seconda guerra mondiale ruotano attorno ai tassi di mortalit\u00e0 dei prigionieri di guerra e civili sotto l'occupazione giapponese. Lo storico Sterling Seagrave scrisse che \nUn altro storico, Chalmers Johnson argoment\u00f2 quanto segue:\nSecondo le conclusioni del tribunale di Tokyo, il tasso di mortalit\u00e0 fra i prigionieri di guerra provenienti dai paesi asiatici, inflitto dal Giappone, fu del 27.1%. Il tasso di mortalit\u00e0 dei prigionieri di guerra cinesi era molto pi\u00f9 alto perch\u00e9 ai sensi di una direttiva ratificata il 5 agosto 1937 dall'Imperatore Hirohito, i vincoli del diritto internazionale in materia di trattamento dei prigionieri di guerra furono rimossi. Solo 56 prigionieri di guerra cinesi furono rilasciati dopo la Resa del Giappone. Dopo il 20 marzo 1943, la marina giapponese aveva l'ordine di rilasciare tutti i prigionieri di guerra del mare.\nAttacchi a Pearl Harbor, Malesia, Singapore e Hong Kong.\nL'articolo 1 della Convenzione dell'Aia del 1907 \"III-L'apertura delle ostilit\u00e0\" vietava l'apertura di ostilit\u00e0 contro potenze neutrali \"senza precedente ed esplicito avvertimento, sotto forma sia di una motivata Dichiarazione di guerra o di un Ultimatum con la dichiarazione condizionale della guerra\" e l'articolo 2 inoltre dichiarava che \"l'esistenza di uno stato di guerra deve essere comunicata alle potenze neutrali senza indugio, e non avr\u00e0 effetto nei loro confronti fino a dopo la ricezione della notifica, che pu\u00f2, per\u00f2 essere data dal telegrafo.\" I diplomatici giapponesi avrebbero dovuto fornire la comunicazione agli Stati Uniti trenta minuti prima dell'attacco di Pearl Harbor del 7 dicembre 1941, ma venne consegnato al governo statunitense un'ora dopo che l'attacco era finito. Tokyo trasmise la notifica di 5.000 parole (comunemente chiamato il \"14-Part Message\") in due blocchi per l'ambasciata giapponese a Washington, ma la trascrizione del messaggio impieg\u00f2 troppo tempo per l'ambasciatore giapponese da consegnare in tempo. Il \"14-Part Message\" in realt\u00e0 era l'invio di un messaggio dei funzionari degli Stati Uniti che affermavano che i negoziati di pace tra il Giappone e gli Stati Uniti fossero al momento suscettibili a essere terminati, non una dichiarazione di guerra. In realt\u00e0, i funzionari giapponesi erano ben consapevoli del fatto che il \"14-Part Message\" non era una vera e propria dichiarazione di guerra, come richiesto dalla Convenzione dell'Aia del 1907 \"III-L'apertura delle ostilit\u00e0\". Essi decisero di non rilasciare opportune dichiarazioni di guerra in quanto temevano che cos\u00ec facendo avrebbero esposto la possibile perdita del funzionamento segreto agli americani. Alcuni teorici delle cospirazioni accusarono che il presidente Franklin Delano Roosevelt avesse acconsentito di buon grado all'attacco al fine di cercare un pretesto per la guerra, ma nessuna prova credibile sostiene tale affermazione. Il giorno dopo l'attacco a Pearl Harbor, il Giappone dichiar\u00f2 guerra agli Stati Uniti e gli Stati Uniti dichiararono guerra al Giappone in risposta lo stesso giorno.\nIn contemporanea con il bombardamento di Pearl Harbor il 7 dicembre 1941 (ora di Honolulu), il Giappone invase le colonie britanniche di Malesia e bombard\u00f2 Singapore e Hong Kong, senza una dichiarazione di guerra o un ultimatum. Sia gli Stati Uniti che la Gran Bretagna erano neutrali quando il Giappone attacc\u00f2 i loro territori senza esplicito avvertimento di uno stato di guerra.\nCome le vittime dei bombardamenti di Beirut del 1983, dei bombardamenti delle Khobar Towers del 1996, gli Attentati alle ambasciate statunitensi del 1998 in Africa orientale, l'Attentato allo USS Cole e gli Attentati dell'11 settembre 2001, gli Stati Uniti ufficialmente classificarono tutte le 3.649 vittime fra civili e militari e la distruzione della propriet\u00e0 militare di Pearl Harbor come non combattenti in quanto non c'era uno stato di guerra tra il Giappone e gli Stati Uniti quando si verific\u00f2 l'attacco. Joseph B. Keenan, il procuratore capo del processo di Tokyo disse che l'attacco a Pearl Harbor non solo accadde senza una dichiarazione di guerra, ma fu anche un atto infido e ingannevole. In realt\u00e0, il Giappone e gli Stati Uniti stavano ancora negoziando per un possibile accordo di pace che mantenne i funzionari degli Stati Uniti molto distratti quando gli aerei giapponesi bombardarono Pearl Harbor. Keenan spieg\u00f2 la definizione di una guerra di aggressione e la criminalit\u00e0 dell'attacco di Pearl Harbor: \"Il concetto di guerra di aggressione non pu\u00f2 essere espresso con la precisione di una formula scientifica, o descritte come i dati oggettivi delle scienze fisiche. La guerra aggressiva non \u00e8 del tutto un fatto fisico da osservare e definire come il funzionamento delle leggi della materia. Si tratta piuttosto di un'attivit\u00e0 che comporta l'ingiustizia tra le nazioni, l'aumento del livello della criminalit\u00e0 a causa dei suoi effetti disastrosi sul bene comune della societ\u00e0 internazionale. L'ingiustizia di una guerra di aggressione \u00e8 penale dei propri incassi estremi, considerati sia dal punto di vista della volont\u00e0 dell'aggressore di infliggere lesioni e dagli effetti del male che ne derivano... la guerra ingiusta \u00e8 chiaramente un reato e non una semplice illecita violazione dei contratti. L'atto comprende la distruzione intenzionale e irragionevole della vita, l'incolumit\u00e0 fisica e la propriet\u00e0, oggetto che \u00e8 considerato criminale dalle leggi di tutti i popoli civili... L'attacco a Pearl Harbor viol\u00f2 il Patto Kellogg-Briand e della \"Convenzione dell'Aia III\". Inoltre viol\u00f2 l'articolo 23 dell'allegato alla \"Convenzione dell'Aia IV\" dell'ottobre 1907... Ma l'attacco di Pearl Harbor non solo fin\u00ec in omicidi e nel massacro di migliaia di esseri umani, non ha eventuali nella distruzione di propriet\u00e0. \u00c8 stato un atto definitivo a minare e distruggere la speranza di un mondo di pace. Quando una nazione si avvale dell'inganno e del tradimento, con periodi di trattative e gli stessi negoziati come un mantello a programmare un attacco perfido, poi c'\u00e8 un ottimo esempio del crimine di tutti i crimini\".\nL'ammiraglio Isoroku Yamamoto, che progett\u00f2 l'Attacco a Pearl Harbor, era pienamente consapevole del fatto che se il Giappone avesse perso la guerra, sarebbe stato processato come criminale di guerra per quell'attacco (anche se venne ucciso dagli United States Air Force nell'Operazione vendetta del 1943). Al processo di Tokyo, il primo ministro Hideki T\u014dj\u014d, Shigenori T\u014dg\u014d (l'allora ministro degli esteri), Shigetar\u014d Shimada (il ministro della marina) e Osami Nagano (il capo di stato maggiore dalla Marina), vennero accusati di crimini contro la pace (oneri dall 1 al 36) e di Omicidio (oneri dal 37 al 52) in connessione con l'attacco a Pearl Harbor. Insieme con i crimini di guerra e i Crimini contro l'umanit\u00e0 (oneri dal 53 al 55), Tojo fu tra i sette dirigenti giapponesi condannati a morte e giustiziati tramite Impiccagione nel 1948, Shigenori Togo ricevette una condanna di 20 anni, Shimada ricevette una condanna a vita e Nagano mor\u00ec per cause naturali durante il processo del 1947.\nNel corso degli anni, molti nazionalisti giapponesi sostennero che l'attacco a Pearl Harbor era giustificato in quanto agirono per Autodifesa in risposta all'Embargo petrolifero imposto dagli Stati Uniti. La maggior parte degli storici e studiosi concordano sul fatto che l'embargo petrolifero non poteva essere utilizzato come giustificazione per l'uso della forza militare contro una nazione straniera che impone l'embargo del petrolio perch\u00e9 c'\u00e8 una netta distinzione tra la percezione che qualcosa \u00e8 essenziale per il benessere dello Stato-nazione e una minaccia che \u00e8 veramente sufficientemente grave da giustificare un atto di forza in risposta, che il Giappone non riusc\u00ec a prendere in considerazione. Uno studioso e diplomatico giapponese, Takeo Iguchi, afferma che \u00e8 \"difficile dal punto di vista del diritto internazionale, che l'esercizio del diritto di autodifesa contro pressioni economiche \u00e8 considerato valido\". Mentre il Giappone ritenne che i suoi sogni di ulteriore espansione sarebbero stati portati a una brusca frenata dall'embargo americano, questo \"bisogno\" non poteva essere considerato proporzionale con la distruzione subita dalla United States Pacific Fleet a Pearl Harbor, previsto dai pianificatori militari giapponesi per essere esauriente il pi\u00f9 possibile.\nUccisioni di massa.\nRudolph Joseph Rummel, professore di scienze politiche presso l'Universit\u00e0 delle Hawaii, stima che tra il 1937 e il 1945, l'esercito giapponese uccise dai 3 a oltre 10 milioni di persone, molto probabilmente 6 milioni di cinesi, taiwanesi, singaporeani, malesi, indonesiani, coreani, filippini e indocinesi, tra gli altri, compresi prigionieri di guerra occidentali. Secondo Rummel, \"Questo democidio [cio\u00e8, la morte del governo] \u00e8 dovuto a una strategia politica e militare di bancarotta morale, convenienza militare e personalizzata e la cultura nazionale\". Secondo Rummel, solo in Cina, durante il 1937-1945, circa 3,9 milioni di cinesi vennero uccisi, la maggior parte civili, come risultato diretto delle operazioni giapponesi e 10,2 milioni nel corso della guerra. L'incidente pi\u00f9 famoso durante questo periodo fu il Massacro di Nanchino del 1937-1938, quando, secondo le conclusioni del Tribunale Militare Internazionale per l'Estremo Oriente, l'esercito giapponese massacr\u00f2 ben 300.000 civili e prigionieri di guerra, anche se la cifra accettata \u00e8 qualche centinaio di migliaia.\nDurante la Seconda guerra sino-giapponese, i giapponesi seguirono quella che venne definita come una \"politica di abbattimento\", anche contro le minoranze degli Hui musulmani in Cina. Secondo Wan lei, \"In un villaggio Hui nella contea di Hebei, i giapponesi catturarono venti uomini Hui fra i quali vennero impostati gratuitamente solo due uomini pi\u00f9 giovani verso la \"redenzione\" e vennero sepolti vivi fra i diciotto uomini Hui. Nel villaggio di Habei, i giapponesi uccisero pi\u00f9 di 1.300 persone Hui entro tre anni dalla loro occupazione di quella zona\". Le moschee furono profanate e distrutte dai giapponesi, e i cimiteri Hui vennero distrutti. Molti cinesi musulmani Hui combatterono nella seconda guerra sino-giapponese nella guerra contro il Giappone.\nNel sud-est asiatico, la Strage di Manila del febbraio 1945 provoc\u00f2 la morte di 10.000 civili nelle Filippine. Si stima che almeno uno ogni 20 filippini sia morto per mano dei giapponesi durante l'occupazione.A Singapore, nel mese di febbraio e marzo 1942, la Strage di Sook Ching era una sistematica di Genocidio di elementi ostili percepiti tra la popolazione cinese residente. Lee Kuan Yew, l'ex primo ministro di Singapore, disse durante un'intervista con il National Geographic Magazine che ci furono fra le 50.000 e le 90.000 vittime, mentre secondo il generale Kawamura Saburo, ci furono 5.000 morti in totale.\nCi furono altri massacri di civili, ad esempio, la Strage di Kalagong. In tempo di guerra del sud-est asiatico, i Cinesi d'oltremare e la Diaspora europea erano bersagli speciali degli abusi giapponesi; nel primo caso, motivato da un Complesso di inferiorit\u00e0 nei confronti della discesa storica e dell'influenza della Cultura cinese che non esisteva con gli indigeni del sud-est asiatico, e il secondo, motivato da un razzista Panasianismo e il desiderio di mostrare agli ex soggetti coloniali l'impotenza dei loro padroni occidentali. I giapponesi giustiziarono tutti i sultani malesi nel Kalimantan e spazzarono via l'\u00e9lite malese nel incidente di Pontianak. Nella rivolta di Jesselton, i giapponesi massacrarono migliaia di civili indigeni durante l'Occupazione giapponese del Borneo e spazzarono via quasi l'intera popolazione Tausug delle isole costiere. Durante l'Occupazione giapponese delle Filippine, quando un Moro lanci\u00f2 un attacco suicida contro i giapponesi, i giapponesi avrebbero massacrato l'intera famiglia o villaggio dell'uomo.\nLo storico Mitsuyoshi Himeta riferisce che la Politica dei tre assi (\"Sanko Sakusen\") venne realizzata in Cina nel 1942-1945 ed era in s\u00e9 responsabile della morte di \"pi\u00f9 di 2,7 milioni di civili cinesi\". Questa Terra bruciata, sanzionata da Hirohito stesso, diresse le forze giapponesi a \"uccidere tutti, bruciare tutto, e distruggere tutto\". Inoltre, militari alleati e civili catturati vennero massacrati in diversi incidenti, tra cui:\nSperimentazione umana e guerra biologica.\nUnit\u00e0 militari speciali giapponesi condussero esperimenti sui civili e sui prigionieri di guerra in Cina. Una delle pi\u00f9 famose era l'Unit\u00e0 731 sotto Shir\u014d Ishii. L'Unit\u00e0 731 era stata istituita per ordine di Hirohito stesso. Le vittime vennero sottoposte ad esperimenti, tra cui, vivisezione e amputazioni senza anestesia e la sperimentazione di armi biologiche. L'anestesia non venne utilizzata perch\u00e9 si credeva che gli anestetici avrebbero influenzato negativamente i risultati degli esperimenti. Per determinare il trattamento di congelamento, i prigionieri vennero portati fuori dal gelo e lasciati con le braccia a vista, periodicamente inzuppati con acqua fino al congelamento. Il braccio veniva poi amputato; il medico avrebbe ripetuto il processo sul braccio della vittima alla spalla. Dopo che entrambe le braccia non c'erano pi\u00f9, i medici passavano verso le gambe fino a che rimanevano solo la testa e il tronco. La vittima veniva poi utilizzata per esperimenti sulla peste e gli agenti patogeni. Secondo una stima, solo gli esperimenti effettuati dall'Unit\u00e0 731 avrebbero causato 3.000 morti. Inoltre secondo l\"International Symposium on the Crimes of Bacteriological Warfare\" del 2002, il numero di persone uccise dalla guerra batteriologica e dagli esperimenti umani dell'esercito imperiale giapponese \u00e8 di circa 580.000. Secondo altre fonti, \"decine di migliaia, e forse fino a 400.000 cinesi morirono di peste bubbonica, colera, antrace e altre malattie...\", derivate dall'utilizzo della guerra biologica. Gli alti ufficiali dell'Unit\u00e0 731 non furono perseguitati per crimini di guerra, dopo la guerra, in cambio della concessione dei risultati delle loro ricerche agli Alleati. Essi assunsero anche, secondo quanto riferito, posizioni di responsabilit\u00e0 nel settore farmaceutico giapponese, scuole di medicina e nel Ministero della salute.\nUn caso di sperimentazione umana si verific\u00f2 nel Giappone stesso. Almeno 9 su 11 membri dell'equipaggio sopravvissuti allo schianto di un Bombardiere Boeing B-29 Superfortress dell'United States Army Air Forces nel Ky\u016bsh\u016b il 5 maggio 1945 (questo aereo era comandato dal tenente Marvin Watkins del \"29th Bomb Group of the 6th Bomb Squadron\"). Il comandante del bombardiere venne separato dal suo equipaggio e inviato a Tokyo per l'interrogatorio, mentre gli altri sopravvissuti vennero portati al reparto anatomia della Kyushu University a Fukuoka, dove vennero sottoposti a vivisezione o uccisi.\nDurante gli ultimi mesi della Seconda guerra mondiale, il Giappone aveva previsto di utilizzare la peste come arma biologica contro i civili statunitensi di San Diego in California durante l'Operazione Cherry Blossoms di notte, sperando che la peste avrebbe diffuso tanto terrore per la popolazione americana, e quindi dissuadere l'America dall'attaccare il Giappone. Il piano venne fissato per la notte del 22 settembre 1945, ma il Giappone si arrese cinque settimane prima.\nL'11 marzo 1948, 30 persone, fra cui diversi medici e un'infermiera di sesso femminile, vennero portati in giudizio da parte del Tribunale dei crimini di guerra degli Alleati. Le accuse di cannibalismo caddero, ma 23 persone vennero giudicate colpevoli di vivisezione o trasferimento illecito di parti dal corpo. Cinque vennero condannati a morte, quattro all'ergastolo, e il resto in pene pi\u00f9 brevi. Nel 1950, il governatore militare del Giappone, il generale Douglas MacArthur, commut\u00f2 tutte le condanne a morte e significativamente ridusse la maggior parte delle pene detentive. Tutti i condannati in relazione alla vivisezione erano liberi dopo il 1958. Inoltre, molti medici che furono responsabili di queste vivisezioni non furono mai accusati dagli americani o dai loro alleati in cambio di informazioni sugli esperimenti.\nNel 2006, l'ex ufficiale medico IJN Akira Makino dichiar\u00f2 che gli era stato ordinato, come parte della sua formazione, svolgere la vivisezione su circa 30 prigionieri civili nelle Filippine tra il dicembre 1944 e il febbraio 1945. L'intervento comprendeva le amputazioni. La maggior parte delle vittime di Makino erano musulmani Moro. Ken Yuasa, un ex medico militare in Cina, ammise anche di incidenti simili a cui fu costretto a partecipare.\nUso di armi chimiche.\nSecondo gli storici Yoshiaki Yoshimi e Kentaro Awaya, durante la Seconda guerra sino-giapponese, armi a gas, come Gas lacrimogeni, vennero utilizzate solo sporadicamente nel 1937, ma nei primi mesi del 1938 l'esercito imperiale giapponese inizi\u00f2 l'uso su vasta scala di Fosgene, Cloro, Lewisite e Cloropicrina (rosso), e da met\u00e0 1939, Iprite (giallo) venne utilizzato sia contro il Kuomintang che contro le truppe cinesi comuniste.\nSecondo Yoshimi e Seiya Matsuno, l'imperatore Hirohito firm\u00f2 gli ordini che specificavano l'uso di armi chimiche in Cina. Ad esempio, durante la Battaglia di Wuhan da agosto a ottobre 1938, l'imperatore autorizz\u00f2 l'uso di armi chimiche in 375 occasioni, nonostante la Convenzione dell'Aia del 1899 \"IV, 2 Dichiarazione sull'uso dei proiettili il cui obiettivo \u00e8 la diffusione di gas asfissianti o indelebili\" e l'articolo 23(a), della Convenzione dell'Aia del 1907 \"IV- Le leggi e gli usi della guerra di terra\". Una risoluzione adottata dalla Societ\u00e0 delle Nazioni il 14 maggio condann\u00f2 l'uso di gas tossici da parte del Giappone.\nUn altro esempio \u00e8 la Battaglia di Yichang nel mese di ottobre del 1941, durante il quale il \"19\u00ba Reggimento Artiglieria\" aiut\u00f2 la \"13\u00aa Brigata\" della IJA 11th Army lanciano 1.000 proiettili a gas gialli e 1.500 proiettili a gas rossi alle forze cinesi. La zona era affollata di civili cinesi non in grado di evacuare. Circa 3.000 soldati cinesi erano nella zona e 1.600 vennero colpiti. Il rapporto giapponese dichiar\u00f2 che \"l'effetto del gas sembra considerevole\".\nNel 2004, Yoshimi Tanaka e Yuki Tanaka scoprirono negli archivi dei documenti nazionali australiani che il Cianuro di gas veniva testato sui prigionieri australiani e olandesi nel novembre 1944 nelle Isole Kai (Indonesia).\nTortura dei prigionieri di guerra.\nLe forze imperiali giapponesi impiegarono un utilizzo diffuso della tortura sui prigionieri, in genere, nel tentativo di raccogliere rapidamente informazioni militari. I prigionieri catturati venivano spesso giustiziati in seguito. Un ex ufficiale dell'esercito giapponese che serv\u00ec in Cina, Uno Shintaro, dichiar\u00f2: \"Il principale mezzo per ottenere intelligence \u00e8 quello estrarre informazioni interrogando i prigionieri. La tortura era una necessit\u00e0 inevitabile. Assassinare e seppellire seguiva naturalmente. Lo fai in modo da non essere scoperto. Ho creduto e agito in questo modo perch\u00e9 ero convinto di quello che stavo facendo. Abbiamo svolto il nostro dovere come indicato dai nostri maestri. Lo abbiamo fatto per il bene del nostro paese. Dal nostro impegno filiale ai nostri antenati. Sul campo di battaglia, non abbiamo mai considerato i cinesi esseri umani. Quando stai vincendo, i perdenti sembrano davvero infelici. Abbiamo concluso che il popolo Yamato [cio\u00e8, i giapponesi] era superiore\".\nL'efficacia della tortura, potrebbe essere stata controproducente per lo sforzo di guerra del Giappone. Dopo i bombardamenti atomici di Hiroshima e Nagasaki durante la Seconda guerra mondiale, l'esercito giapponese tortur\u00f2 un pilota di caccia P-51 Mustang catturato di nome Marcus McDilda per scoprire quante armi nucleari gli Alleati avevano e quali erano gli obiettivi futuri. McDilda che non sapeva nulla n\u00e9 della Bomba atomica n\u00e9 del Progetto Manhattan, \"confess\u00f2\" sotto tortura che gli Stati Uniti avevano 100 bombe atomiche e che Tokyo e Kyoto sarebbero state i prossimi obiettivi. La falsa confessione di McDilda potrebbe aver indotto la decisione dei leader giapponesi alla resa.\nEsecuzione e uccisione di aviatori alleati catturati.\nMolti aviatori alleati catturati dai giapponesi in terra o in mare vennero giustiziati in conformit\u00e0 con la politica ufficiale giapponese. Durante la battaglia delle Midway nel giugno del 1942, tre aviatori americani che erano stati abbattuti e discesi in mare vennero avvistati e catturati dalle navi da guerra giapponesi. Dopo brevi interrogatori, due aviatori vennero uccisi, i loro corpi poi legati a cinque lattoni di cherosene pieni d'acqua e gettati fuori bordo dal cacciatorpediniere \"Makigumo\"; il terzo venne ucciso e il suo corpo venne scaricato in mare dall'altro cacciatorpediniere \"Arashi\".\nIl 13 agosto 1942, il Giappone var\u00f2 la Legge degli aviatori nemici, che dichiarava che i piloti alleati che bombardavano obiettivi non militari nel Teatro del Pacifico e che venissero catturati a terra o in mare da parte delle forze giapponesi fossero oggetto di giudizio e condanna, nonostante l'assenza di qualsiasi norma internazionale contenente disposizioni in materia di guerra aerea. Questa legislazione venne approvata in risposta all'Incursione aerea su Tokyo, avvenuta il 18 aprile 1942, in cui i bombardieri americani B-25 Mitchell sotto il comando del tenente colonnello Jimmy Doolittle bombardarono Tokyo e altre citt\u00e0 giapponesi. Secondo la convenzione dell'Aia del 1907 (l'unica convenzione che il Giappone ratific\u00f2 quanto riguardava il trattamento dei prigionieri di guerra), tutto il personale militare catturato in terra o in mare da parte delle truppe nemiche doveva essere trattato come prigioniero di guerra e non punito per essere semplicemente un legittimo combattente. Otto incursori aerei catturati al momento dello sbarco in Cina (e a conoscenza dell'esistenza della legge di \"The Enemy Airmen\") furono i primi membri di equipaggi alleati ad essere portati davanti a un tribunale illegale a Shanghai ai sensi della legge, accusati di presunto (ma non dimostrato) bombardamento sui civili giapponesi durante l'incursione aerea. Gli otto avieri vennero privati di qualsiasi difesa e, nonostante la mancanza di prove legittime, vennero trovati colpevoli di partecipare a operazioni militari aeree contro il Giappone. Cinque delle otto sentenze vennero commutate in ergastolo; gli altri tre piloti vennero portati in un cimitero fuori Shanghai, dove vennero fucilati il 14 ottobre 1942.\nL'applicazione della legge sugli \"aviatori nemici\" contribu\u00ec alla morte di centinaia di aviatori alleati durante la Guerra del Pacifico. Si stima che circa 132 aviatori alleati abbattuti durante i Raid aerei sul Giappone nel 1944-1945 vennero sommariamente giustiziati dopo brevi processi canguro o corti marziali. I militari giapponesi imperiali deliberatamente uccisero 33 aviatori americani a Fukuoka, , che vennero decapitati poco dopo l'intenzione del governo di annunciare la resa il 15 agosto 1945. Alcuni civili uccisero anche loro alcuni aviatori alleati prima che i militari giapponesi arrivassero per prendere gli aviatori in custodia. Altri 94 avieri morirono per altre cause mentre erano in custodia giapponese, tra cui 52 che vennero uccisi quando furono deliberatamente abbandonati in prigione durante il Bombardamento di Tokyo il 24-25 maggio 1945.\nCannibalismo.\nMolti rapporti scritti e testimonianze raccolte dalla sezione australiana dei crimini di guerra del tribunale di Tokyo, e indagati dal procuratore William Webb (il futuro giudice in capo), indicano che il personale giapponese in molte parti dell'Asia e del Pacifico comp\u00ec atti di Cannibalismo contro prigionieri di guerra alleati. In molti casi, questo venne causato dai sempre pi\u00f9 crescenti attacchi alleati sui posti di alimentazione giapponesi, e la morte e la malattia del personale giapponese a causa della fame. Secondo lo storico Yuki Tanaka: \"il cannibalismo era spesso un'attivit\u00e0 sistematica condotta da squadre intere e sotto il comando di ufficiali\". Questi frequenti omicidi spesso venivano fatti al fine di assicurare corpi. Ad esempio, un prigioniero di guerra indiano, un havildar Changdi Ram, testimoni\u00f2 che: \"[Il 12 novembre 1944] il Kempeitai decapit\u00f2 un pilota [Alleato], ho visto da dietro un albero e ho guardato un po' dei tagli giapponesi sulla carne sulle sue braccia, gambe, fianchi, glutei e lo portarono via nei loro alloggi... L'hanno tagliato in piccoli pezzi e frissero essi\".\nIn alcuni casi, la carne veniva tagliata a persone ancora vive: un altro prigioniero di guerra indiano, il Lance naik Hatam Ali (poi un cittadino del Pakistan), presente in Nuova Guinea, dichiar\u00f2: \"I giapponesi iniziarono a selezionare prigionieri e ogni giorno un prigioniero veniva portato fuori e ucciso e mangiato dai soldati. Ho visto personalmente che questo accadde e circa 100 prigionieri furono mangiati in questo luogo dai giapponesi. Il resto di noi vennero presi a un altro punto a 50 miglia [80 km] di distanza, dove 10 prigionieri morirono di malattia. In questo luogo, i giapponesi ancora iniziarono la selezione dei prigionieri da mangiare. Quelli selezionati vennero portati in una capanna dove la carne venne tagliata dai loro corpi mentre erano ancora vivi e vennero gettati in una fossa dove poi morirono\".\nForse l'ufficiale pi\u00f9 anziano condannato per il cannibalismo era il tenente generale Yoshio Tachibana, che con altri 11 membri del personale giapponese venne processato nell'agosto 1946 in relazione all'esecuzione degli aviatori US Navy, e il cannibalismo di almeno uno di loro, nel mese di agosto 1944, sulle Chichi-jima, nelle Isole Ogasawara. Gli aviatori vennero decapitati per ordine di Tachibana. Poich\u00e9 la legge militare e internazionale, non trattava specificatamente il cannibalismo, vennero processati per omicidio e \"prevenzione di onorata sepoltura\", Tachibana venne condannato a morte e impiccato.\nLavoro forzato.\nL'uso che i militari giapponesi fecero del Lavoro forzato, dei civili e dei prigionieri di guerra anche asiatici caus\u00f2 molti morti. Secondo uno studio congiunto da parte degli storici, tra cui Zhifen Ju, Mitsuyoshi Himeta, Toru Kubo, e Mark Peattie, pi\u00f9 di 10 milioni di civili cinesi vennero mobilitati dalla Koa-in (consiglio di governo giapponese) per il lavoro forzato. Pi\u00f9 di 100.000 civili e prigionieri di guerra morirono nella costruzione della ferrovia di Burma-Siam.\nLa biblioteca del congresso statunitense stima che a Giava l'esercito giapponese costrinse tra i quattro e i dieci milioni di Romusha (\"operai\" in giapponese) a lavorare. Circa 270.000 di questi lavoratori giavanesi vennero inviati ad altre aree giapponesi di detenuti nel sud-est asiatico, ma solo 52.000 vennero rimpatriati a Giava, il che significa che c'era un tasso di mortalit\u00e0 dell'ottanta per cento.\nSecondo lo storico Akira Fujiwara, l'imperatore Hirohito ratific\u00f2 personalmente la decisione di rimuovere i vincoli del diritto internazionale (Convenzione dell'Aia) sul trattamento dei prigionieri di guerra cinesi nella direttiva del 5 agosto 1937. Tale notifica consigli\u00f2 gli ufficiali di stato maggiore di smettere di usare il termine \"prigionieri di guerra\". La convenzione di Ginevra esentava prigionieri del rango di Sergente o superiore del lavoro manuale, e stabil\u00ec che i detenuti che svolgevano un lavoro dovevano essere dotati di razioni extra e altre cose essenziali. Il Giappone non aveva firmato la Convenzione di Ginevra del 1929 sui prigionieri di guerra, al momento, e le forze giapponesi non seguirono la convenzione, anche se ratificarono la convenzione di Ginevra del 1929 sui malati e feriti.\nComfort women.\nI termini \"donne di conforto\" (\"Ianfu\") o \"donne di conforto militare\" (\"Jugun-ianfu\") sono eufemismi per le donne dei bordelli militari giapponesi nei paesi occupati, che vennero spesso reclutate con l'inganno o rapite e costrette alla schiavit\u00f9 sessuale.\nNel 1992, lo storico Yoshiaki Yoshimi pubblic\u00f2 materiale sulla base delle sue ricerche negli archivi presso l'istituto Nazionale del Giappone per gli studi sulla difesa. Yoshimi sostenne che ci fosse un legame diretto tra le istituzioni imperiali come la \"Koain\" e le \"stazioni di conforto\". Quando le scoperte di Yoshimi vennero pubblicate dai mezzi di informazione giapponesi il 12 gennaio 1993, causarono sensazione e costrinsero il governo, rappresentato dal capo di gabinetto Kato Koichi, a riconoscere alcuni dei fatti lo stesso giorno. Il 17 gennaio, il primo ministro Kiichi Miyazawa present\u00f2 scuse formali per la sofferenza delle vittime, durante un viaggio nella Corea del Sud. Il 6 luglio e il 4 agosto, il governo giapponese emise due dichiarazioni con le quali riconobbe che le \u00ab\"stazioni comfort\" vennero attivate in risposta alla richiesta dei militari\u00bb. \u00abL'esercito giapponese era, direttamente o indirettamente, coinvolto nello stabilimento e nella gestione delle stazioni di conforto e il trasferimento delle donne di conforto, e che le donne vennero reclutate in molti casi contro la propria volont\u00e0 attraverso lusinghe e coercizioni\u00bb.\nLa controversia venne nuovamente riaccesa il 1\u00ba marzo 2007, quando il primo ministro Shinz\u014d Abe diede suggerimenti alla Camera dei rappresentanti di chiedere scusa e riconoscere al governo giapponese il ruolo dei militari giapponesi in tempo di guerra nella schiavit\u00f9 sessuale. Abe neg\u00f2 che si riferiva alle stazioni e disse: \"Non ci sono prove per dimostrare che non c'era la coercizione, non c'\u00e8 nulla per sostenerlo\". I commenti di Abe provocarono reazioni negative all'estero. Ad esempio, un numero del The New York Times del 6 marzo dichiar\u00f2: \"Questi non erano bordelli commerciali. La forza, esplicita e implicita, venne utilizzata nel reclutamento di queste donne. Che cosa venne fatto su di loro era uno stupro di serie, non una prostituzione. Il coinvolgimento dell'esercito giapponese \u00e8 documentato nei file di difesa del governo. Un alto funzionario di Tokyo ha pi\u00f9 o meno chiesto scusa per questo orribile crimine nel 1993... Ieri, a malincuore ha riconosciuto il 1993 come l'anno delle scuse, ma solo come parte di una dichiarazione preventiva del suo governo che avrebbe rifiutato la chiamata, ora in attesa delle scuse ufficiali del congresso degli Stati Uniti. L'America non \u00e8 il solo paese interessato a vedere se il Giappone tardivamente accetter\u00e0 le sue piene responsabilit\u00e0, la Corea, la Cina e le Filippine sono infuriate da anni per gli equivoci giapponesi sulla questione\".\nLo stesso giorno, il soldato veterano Yasuji Kaneko ammise al The Washington Post che \"le donne gridavano, ma a noi non importava se le donne vivevano o morivano. Eravamo soldati dell'imperatore. Sia nei bordelli militari che nei villaggi, abbiamo violentato senza reticenze\". Il 17 aprile 2007, Yoshimi e un altro storico, Hirofumi Hayashi, annunciarono la scoperta, negli archivi del Processo di Tokyo, di sette documenti ufficiali che suggerivano che le forze militari imperiali, come il Tokeitai (polizia navale segreta), le donne venivano direttamente estorte al lavoro nei bordelli in prima linea in Cina, Indocina e Indonesia. Questi documenti vennero inizialmente resi pubblici al processo per crimini di guerra. In uno di questi, un tenente venne citato per aver confessato di aver organizzato un bordello e di averne fatto uso egli stesso. Un'altra fonte riferisce che i membri del Tokeitai avevano donne arrestate per le strade, e dopo le visite mediche vigenti, venivano messe nei bordelli.\nIl 12 maggio 2007, il giornalista Taichiro Kaijimura annunci\u00f2 la scoperta di 30 documenti governativi olandesi presentati al Processo di Tokyo come prova di un incidente forzato di prostituzione ammassata nel 1944 a Magelang. In altri casi, alcune vittime di Timor Est testimoniarono che venivano forzate quando non erano ancora abbastanza grandi per avere le mestruazioni e ripetutamente venivano violentate dai soldati giapponesi.\nUna donna di conforto olandese-indonesiana, Ruff O'Hearn (ora residente in Australia), che ne diede prova al comitato degli Stati Uniti, disse che il governo giapponese aveva omesso di assumersi la responsabilit\u00e0 per i suoi crimini, che non voleva pagare un risarcimento alle vittime e che voleva riscrivere la storia. Ruff O'Hearn disse che lei era stata violentata \"giorno e notte\" per tre mesi da parte dei soldati giapponesi quando aveva 19 anni. Solo una donna giapponese pubblic\u00f2 la sua testimonianza. Nel 1971, un ex donna di conforto, costretta a lavorare per i soldati giapponesi a Taiwan, pubblic\u00f2 le sue memorie con lo pseudonimo di Suzuko Shirota.\nCi sono diverse teorie sulla ripartizione del luogo di origine delle donne di conforto. Mentre alcune fonti giapponesi sostengono che la maggior parte delle donne provenivano dal Giappone, altri (fra cui Yoshimi), sostengono che 200.000 donne fossero provenienti dalla Corea, e da altri paesi, come Cina, Filippine e Birmania, le Indie orientali olandesi, i Paesi Bassi e l'Australia vennero costrette a impegnarsi in attivit\u00e0 sessuali. Nel mese di giugno 2014, i documenti pi\u00f9 ufficiali del governo degli archivi del Giappone vennero resi pubblici, documentando la violenza sessuale commessa dai soldati imperiali giapponesi nell'Indocina francese e in Indonesia.\nIl 26 giugno 2007, la Commissione della Camera dei rappresentanti per gli affari esteri approv\u00f2 una risoluzione che chiedeva che il Giappone \u00abdovrebbe riconoscere, scusarsi e accettare la responsabilit\u00e0 storica in modo chiaro e inequivocabile per la coercizione militare delle donne verso la schiavit\u00f9 sessuale durante la guerra\u00bb. Il 30 luglio 2007 la Camera dei rappresentanti approv\u00f2 la risoluzione, mentre Shinzo Abe disse che questa decisione \u00e8 stata \"deplorevole\".\nSaccheggi.\nMolti storici affermano che il governo giapponese e singoli militari si impegnarono in diffusi saccheggi durante il periodo dal 1895 al 1945. La refurtiva comprendeva un terreno privato, cos\u00ec come diversi tipi di oggetti di valore rubati dalle banche, cassette di sicurezza, templi, chiese, moschee, musei, centri commerciali e abitazioni private."}
{"id": "2815122", "revid": "131358", "url": "https://it.wikipedia.org/wiki?curid=2815122", "title": "T 26", "text": ""}
{"id": "2815129", "revid": "110157", "url": "https://it.wikipedia.org/wiki?curid=2815129", "title": "Strictly Diesel", "text": "Strictly Diesel \u00e8 l'album di debutto del gruppo industrial metal statunitense Spineshank, pubblicato nel 1998 e ristampato nel 2007 dalla Roadrunner Records. Nel brano \"Stain (Start the Machine)\" si assiste alla collaborazione di Burton C. Bell, cantante dei Fear Factory, band della quale i membri degli Spineshank stessi sono dei grandi ammiratori, il gruppo stesso si \u00e8 infatti formato dopo aver ascoltato il loro album \"Demanufacture\"."}
{"id": "2815140", "revid": "729019", "url": "https://it.wikipedia.org/wiki?curid=2815140", "title": "Dere Street", "text": "Dere Street o Deere Street () era una strada romana fra Eboracum, l'odierna York in Inghilterra e il Vallo Antonino in Scozia. Esiste ancora e sul suo tracciato si sviluppano molte strade principali, fra le quali la A1 e la A68. Il suo nome viene fatto risalire al regno anglosassone post-romano di Deira. In alcune mappe viene chiamata \"Watling Street\", questo pu\u00f2 generare confusione con la \"Watling Street\" che collega Dover con Wroxeter."}
{"id": "2815142", "revid": "122326944", "url": "https://it.wikipedia.org/wiki?curid=2815142", "title": "Ray Gosling", "text": "Il 15 febbraio 2010 denuncia durante un programma televisivo locale della BBC, \"Inside Out\", di aver ucciso il suo compagno, malato terminale di AIDS, la cui identit\u00e0, luogo e anno di morte non ha voluto dichiarare. Rivela solo che l'episodio \u00e8 avvenuto in un ospedale durante gli anni ottanta. La polizia provvede al suo arresto il 17 febbraio 2010 per sospettato omicidio.\nCollegamenti esterni.\nNotizie riguardo al caso dell'omicidio:"}
{"id": "2815143", "revid": "287204", "url": "https://it.wikipedia.org/wiki?curid=2815143", "title": "Ronald Sega", "text": ""}
{"id": "2815144", "revid": "288300", "url": "https://it.wikipedia.org/wiki?curid=2815144", "title": "Jan Munch Michaelsen", "text": ""}
{"id": "2815145", "revid": "297059", "url": "https://it.wikipedia.org/wiki?curid=2815145", "title": "Ronald M. Sega", "text": ""}
{"id": "2815147", "revid": "6923", "url": "https://it.wikipedia.org/wiki?curid=2815147", "title": "Ferrari F1/86", "text": ""}
{"id": "2815149", "revid": "287204", "url": "https://it.wikipedia.org/wiki?curid=2815149", "title": "Johnny Molby", "text": ""}
{"id": "2815152", "revid": "248115", "url": "https://it.wikipedia.org/wiki?curid=2815152", "title": "Morte di Cristo negli studi antropologici", "text": ""}
{"id": "2815157", "revid": "110157", "url": "https://it.wikipedia.org/wiki?curid=2815157", "title": "Raja (album)", "text": "Raja \u00e8 il terzo album studio della band thrash metal finlandese \"Stam1na\". \u00c8 stato pubblicato il 15 febbraio 2008.\nTracce.\n1. \"Hammasratas\" (4:08)\n2. \"Susi-ihminen\" (3:57)\n3. \"Muistipalapelit\" (05:34)\n4. \"Vartijaton\" (5:12)\n5. \"Voima vastaan viha\" (3:36)\n6. \"L\u00e4\u00e4ke\" (4:24)\n7. \"K\u00e4det vasten lasia\" (4:02)\n8. \"Luova hulluus\" (3:57)\n9. \"Muuri\" (4:24)\n10. \"Murtumispiste\" (4:28)"}
{"id": "2815158", "revid": "767487", "url": "https://it.wikipedia.org/wiki?curid=2815158", "title": "Fulad Shahr", "text": "F\u016bl\u0101d Shahr o Folad Shahr (farsi \u0641\u0648\u0644\u0627\u062f\u0634\u0647\u0631, \"citt\u00e0 dell'acciaio\") \u00e8 una citt\u00e0 dello shahrest\u0101n di Lenjan, circoscrizione Centrale, nella Provincia di Esfahan. Aveva, nel 2006, una popolazione di 55.496 abitanti. \u00c8 sorta ai tempi dello sci\u00e0 Reza Pahlavi per ospitare gli operai dell'acciaieria \"Zob Ahan\" (\"Esfahan Steel Company\")."}
{"id": "2815161", "revid": "288300", "url": "https://it.wikipedia.org/wiki?curid=2815161", "title": "Richard Nielsen", "text": ""}
{"id": "2815163", "revid": "1318658", "url": "https://it.wikipedia.org/wiki?curid=2815163", "title": "Rocca di Cerere Geopark", "text": "Il Rocca di Cerere Geopark racchiude un'ampia area di circa 1.279,80\u00a0km\u00b2 e comprende interamente i territori comunali di Enna, Piazza Armerina, Aidone, Valguarnera, Villarosa, Leonforte, Assoro, Nissoria, Calascibetta, oltre che frazioni dei comuni di Nicosia, Pietraperzia e Caltanissetta nelle quali sono presenti parte delle aree naturali protette che aderiscono al partenariato del Geopark.\nL'area del Geopark ricade nella zona centrale della Sicilia e rientra nella fascia centro meridionale del libero consorzio comunale di Enna.\nIl sito \u00e8 stato inserito nella lista dei Geoparchi mondiali UNESCO il 17 novembre 2015, nel corso della 38\u00aa Sessione Plenaria della Conferenza Generale dell'UNESCO svoltasi a Parigi.\nQui \u00e8 presente lo stratotipo individuato internazionalmente a Pasquasia e la serie non di rado appare completa e leggibile in affioramenti naturali. A questa visibilit\u00e0 geologica della crisi messiniana, si lega la densa presenza delle strutture minerarie dismesse che sfruttarono questa ricchezza geologica sin dalla preistoria. Ulteriore particolarit\u00e0, non unica, ma certamente di grande distinzione, \u00e8 la presenza delle formazioni pertinenti al Flysch Numidico, con affioramenti di arenarie quarzarenitiche di aspetto veramente immaginifico e, non di rado, di notevole importanza geologica, geomorfologica e paleontologica."}
{"id": "2815166", "revid": "287204", "url": "https://it.wikipedia.org/wiki?curid=2815166", "title": "Richard Moller Nielsen", "text": ""}
{"id": "2815169", "revid": "767487", "url": "https://it.wikipedia.org/wiki?curid=2815169", "title": "Conte Paride", "text": "Il Conte Paride (nome originale inglese Count Paris) \u00e8 uno dei personaggi della tragedia di William Shakespeare \"Romeo e Giulietta\". Egli \u00e8 un parente del principe Escalo ed \u00e8 descritto come bello, un po' egocentrico ma molto ricco. Paride fa la sua prima apparizione nell'Atto I dove esprime il desiderio di prendere Giulietta come moglie. Capuleti dapprima esita, data la giovane et\u00e0 della figlia, tuttavia in seguito lo invita a partecipare alla festa da ballo di famiglia e gli concede il permesso di corteggiare e attirare Giulietta, la quale, innamoratasi nel frattempo di Romeo rifiuta per\u00f2 le sue attenzioni e quindi di acconsentire alle nozze. Capuleti minaccia di diseredarla se lei non acconsentir\u00e0 al matrimonio e Paride insiste nel corteggiarla nel convento francescano dove Giulietta si \u00e8 recata per confessarsi con frate Lorenzo. L'ultima apparizione di Paride \u00e8 fuori la tomba dei Capuleti dove \u00e8 stata sepolta Giulietta. Credendo fosse morta, il Conte \u00e8 venuto a piangerla in solitudine, ma poco dopo giunge Romeo e Paride pensando che questi sia un Montecchi venuto a profanare la tomba, lo affronta. Nella lotta Romeo uccide Paride che in punto di morte gli chiede come ultimo desiderio di essere collocato nella tomba accanto a Giulietta."}
{"id": "2815171", "revid": "287204", "url": "https://it.wikipedia.org/wiki?curid=2815171", "title": "Open di Francia 1993 - Singolare femminile", "text": "Steffi Graf ha battuto in finale Mary Joe Fern\u00e1ndez 4-6 6-2 6-4."}
{"id": "2815173", "revid": "155634", "url": "https://it.wikipedia.org/wiki?curid=2815173", "title": "Open di Francia 1993 - Singolare maschile", "text": "Sergi Bruguera ha battuto in finale Jim Courier 6-4 2-6 6-2 3-6 6-3."}
{"id": "2815174", "revid": "115736778", "url": "https://it.wikipedia.org/wiki?curid=2815174", "title": "James Young Simpson", "text": "Scopr\u00ec le propriet\u00e0 anestetiche del cloroformio e lo utilizz\u00f2 con successo per scopi medici; fu il primo medico scozzese a essere nominato baronetto.\n\u00c8 considerato, insieme a Horace Wells e William Green Morton, uno dei padri dell'anestesia.\nBiografia.\nFamiglia e formazione.\nSimpson nacque a Bathgate, in Scozia, il 7 giugno 1811 da David Simpson e Mary Jarvey, modesti lavoratori dediti alla produzione di beni alimentari derivati dal grano. \nLa madre mor\u00ec quando egli aveva solo nove anni. \nFrequent\u00f2 la scuola parrocchiale locale e, a causa delle ristrettezze economiche in cui versava la famiglia, sia il padre che i sei fratelli furono costretti a lavorare per permettere al giovane e promettente James di frequentare l'universit\u00e0. Nel 1825, a soli 14 anni, si iscrisse dunque alla University of Edinburgh e due anni dopo entr\u00f2 nella facolt\u00e0 di medicina. \nIn aggiunta al regolare corso di studi, segu\u00ec le lezioni del chirurgo Robert Liston, orientandosi gi\u00e0 verso una branca della medicina, quella della chirurgia, al tempo vista come un modo di agire rudimentale, e cui si dedicher\u00e0 una vita intera.\nTermin\u00f2 gli studi nel 1830, ma avendo solo 18 anni dovette attendere il compimento del 20\u00ba compleanno per poter iniziare a praticare la professione medica.\nCarriera.\nLa sua tesi di laurea sul processo di infiammazione gli permise di ottenere il ruolo di assistente del professore di patologia, John Thomson. \nTrascorse i successivi tre anni insegnando patologia agli studenti di medicina.\nDopo aver compiuto varie ispezioni degli ospedali di Parigi nel 1835, ottenne un incarico all\u2019Edinburgh City Lying-In Hospital. Sempre nello stesso anno fu eletto presidente del RCPEdin (Royal College of Physicians of Edinburgh).\nNel 1839, a soli 29 anni, ottenne la cattedra di ostetricia succedendo all'ormai anziano mentore James Hamilton, e divenendo a tutti gli effetti un professore della scuola di medicina di Edimburgo.\nPrest\u00f2 in alcune occasioni servizio medico alla Regina Vittoria.\nContributi scientifici.\nIn quegli anni di avvio all'insegnamento egli introdusse l'uso del forcipe ostetrico (tuttora chiamato \"forcipe di Simpson\"), una rivoluzione nel suo ambito, che contribu\u00ec a rendere famoso il cosiddetto \"Secolo della Chirurgia\" (periodo nel quale la chirurgia intraprese una direzione rivoluzionaria). Tra le numerose scoperte e gli svariati successi in ambito medico, J. Y. Simpson, descrisse il primo uso della sonda e della dilatazione uterinae e fu un precursore nel campo dell\u2019ovariectomia (asportazione chirurgica di una o di entrambe le ovaie). \nNel 1864 introdusse un nuovo metodo per prevenire emorragie chirurgiche attraverso la pressione sui vasi sanguigni danneggiati, l\u2019agopressione (compressione dei margini lesi della cute e dei vasi sanguinanti con aghi fissati con filo alle parti circostanti). Il suo libro \"Accupressure\" (1864) venne apprezzato in particolar modo per le considerazioni in esso contenute riguardo al ruolo del flusso sanguigno nella guarigione delle ferite. \nInizi\u00f2 nel 1868 un'analisi sistematica della mortalit\u00e0 negli ospedali britannici, alla fine della quale espresse il proprio dissenso per l\u2019elevata mortalit\u00e0 nei grandi ospedali organizzati in maniera tradizionale, e coni\u00f2 il termine \u201cospedalismo\u201d, puntando a una riflessione sulla mancata igiene negli spazi sanitari. Secondo Simpson, negli ospedali del Regno Unito, oltre che l'igiene mancava anche un'adeguata disposizione e volumetria dei reparti: il ci\u00f2, sempre secondo lui, causava non soltanto disagi a livello amministrativo, ma anche dal punto di vista sanitario. \nCi\u00f2 che gli fece guadagnare i maggiori riconoscimenti all'interno della comunit\u00e0 medica fu comunque, oltre alla sua tenacia nel tentativo di progettare una riforma ospedaliera, furono le sue scoperte in campo anestetico. \nCloroformio.\nNel 1846 gli giunse notizia che lo stesso chirurgo da cui aveva preso lezioni, Liston, aveva utilizzato con successo l\u2019etere dietilico come anestetico in un'operazione allo University College Hospital di Londra. Egli stesso ben presto utilizz\u00f2 la stessa sostanza in campo ostetrico per indurre incoscienza temporanea, dopo aver sperimentato precedentemente il mesmerismo. \nNel 1847 arriv\u00f2 alla conclusione di aver bisogno di un'altra sostanza anestetica che sostituisse l\u2019etere e che non possedesse rilevanti effetti collaterali. Sperimentando sempre su s\u00e9 stesso diversi composti anestetici, consider\u00f2 la possibilit\u00e0 di utilizzare una nuova sostanza al posto dell\u2019etere, poich\u00e9 possedeva svariati vantaggi rispetto a quest\u2019ultimo. La scoperta delle propriet\u00e0 del cloroformio, infatti, risale proprio al 1847 quando, intento a sperimentare la sostanza con degli amici, scopr\u00ec che essa poteva indurre sonnolenza. \nL\u2019utilizzo del cloroformio, per\u00f2, non era semplice: facendone inalare eccessivamente, la sostanza avrebbe potuto avere effetti pericolosi; se invece ne avesse utilizzato troppo poco, non avrebbe avuto effetto e la pratica chirurgica si sarebbe rivelata dolorosa per il paziente.\nI primi utilizzi furono mirati alla riduzione del dolore della partoriente. Questo utilizzo accese un grosso dibattito, soprattutto di carattere etico-religioso in quanto considerata una pratica contro natura e in contrasto alla volont\u00e0 divina.\nIl dibattito si estese anche in campo scientifico poich\u00e9 si suppose che il cloroformio fosse, come al giorno d\u2019oggi \u00e8 noto, un composto in parte nocivo.\nEgli non fu il primo ad utilizzare il cloroformio come anestetico poich\u00e9 prima di lui nel 1842, il medico Robert Mortimer Glover ne descrisse gli effetti sugli animali. Simpson, per\u00f2, fu il primo a sperimentarlo sull'uomo. \nIl cloroformio ebbe un certo successo nel 1853, quando venne utilizzato da John Snow durante il parto della regina Vittoria, che diede alla luce il principe Leopoldo, figlio di Alberto di Sassonia. Questo episodio aument\u00f2 il prestigio del nuovo metodo: grazie a quest'ultimo avvenimento, al cloroformio valse l\u2019appellativo di \"anestetico della regina\".\nLa scoperta delle propriet\u00e0 del cloroformio e del suo utilizzo, nonch\u00e9 il coraggio e la perseveranza nel testare il suo utilizzo (a rischio della propria incolumit\u00e0) e nel difendere le sue scoperte, gli valsero, nel 1866, l'onore di essere insignito del titolo di Baronetto di Strathavon e della Citt\u00e0 di Edimburgo.\nSul suo stemma venne posta l'iscrizione \"Victo Dolore\".\nVita privata.\nNel dicembre 1839 spos\u00f2 sua cugina Jessie Grindlay, con la quale si stabil\u00ec a casa sua, a Edimburgo, fino al 1870, anno in cui mor\u00ec all'et\u00e0 di 58 anni. \nFu sepolto nel cimitero di Warriston, nella periferia di Edimburgo, secondo le sue volont\u00e0. La sua famiglia rifiut\u00f2 di fatto l\u2019offerta di seppellirlo nell\u2019Abbazia di Westminster, come molti ritenevano meritasse.\nDopo la sua morte il consiglio dei medici decise di indire una riunione straordinaria (presieduta dal Conte di Dalhousie), nella quale venne decretato di omaggiare il medico rivoluzionario con un monumento e una statua a Edimburgo, un busto nell'Abbazia di Westminster e infine un ospedale dedicato alle malattie delle donne, istituito sui principi fondamentali espressi da Simpson nella sua carriera."}
{"id": "2815175", "revid": "697352", "url": "https://it.wikipedia.org/wiki?curid=2815175", "title": "Motore FPT SGE", "text": ""}
{"id": "2815178", "revid": "400694", "url": "https://it.wikipedia.org/wiki?curid=2815178", "title": "Yoido", "text": ""}
{"id": "2815179", "revid": "288300", "url": "https://it.wikipedia.org/wiki?curid=2815179", "title": "Peter M\u00f8ller Nielsen", "text": ""}
{"id": "2815181", "revid": "287204", "url": "https://it.wikipedia.org/wiki?curid=2815181", "title": "Peter Moller", "text": ""}
{"id": "2815182", "revid": "348618", "url": "https://it.wikipedia.org/wiki?curid=2815182", "title": "Cecilia Maffei", "text": "Carriera.\nNel 2006 ha fatto parte della spedizione azzurra ai Giochi olimpici di Torino.\nNel 2010 ha rappresentato l'Italia ai Giochi olimpici di .\nHa gareggiato nella staffetta 3000 metri, con le compagne di nazionale Martina Valcepina, Katia Zini e Arianna Fontana, dove \u00e8 stata eliminata in semifinale. Nelle prove individuali dei 500 metri e dei 1.000\u00a0m, invece \u00e8 stata eliminate nelle batterie.\nAi Giochi olimpici di ha vinto la medaglia d'argento nella staffetta 3000 metri. La squadra italiana, composta da lei, Martina Valcepina, Lucia Peretti e Arianna Fontana, ha concluso la gara alle spalle della nazionale sudcoreana."}
{"id": "2815184", "revid": "288300", "url": "https://it.wikipedia.org/wiki?curid=2815184", "title": "Peter Moller Nielsen", "text": ""}
{"id": "2815186", "revid": "1652635", "url": "https://it.wikipedia.org/wiki?curid=2815186", "title": "Tebaldo (personaggio)", "text": "Tebaldo (in inglese \"Tybalt\") \u00e8 un personaggio del dramma shakespeariano \"Romeo e Giulietta\". Nella storia compare come il giovane rampollo della famiglia Capuleti, erede del potere e delle ricchezze della famiglia. Uomo molto bello, assai presuntuoso e arrogante, sempre alla ricerca della rissa nella strada, morir\u00e0 per mano di Romeo, vendicatosi dell'uccisione di Mercuzio. Ama segretamente sua cugina Giulietta. Nel film di Franco Zeffirelli del 1968 il ruolo di Tebaldo \u00e8 affidato a Michael York. Nel film di Carlo Carlei del 2013 il ruolo di Tebaldo \u00e8 affidato a Ed Westwick."}
{"id": "2815190", "revid": "1381093", "url": "https://it.wikipedia.org/wiki?curid=2815190", "title": "The Height of Callousness", "text": "The Height of Callousness \u00e8 il secondo album in studio del gruppo musicale statunitense Spineshank, pubblicato il 10 ottobre 2000 dalla Roadrunner Records.\nL'album ha raggiunto la posizione numero 183 su Billboard 200 e la numero 13 nella classifica Heatseekers e da esso sono stati estratti i singoli \"Synthetic\" e \"New Disease\"."}
{"id": "2815192", "revid": "767487", "url": "https://it.wikipedia.org/wiki?curid=2815192", "title": "Coppa di Francia 1989-1990", "text": "La stagione 1989-90 \u00e8 stata la 73\u00aa edizione della Coppa di Francia, massima competizione nazionale francese."}
{"id": "2815194", "revid": "287204", "url": "https://it.wikipedia.org/wiki?curid=2815194", "title": "Krisztian Nemeth", "text": ""}
{"id": "2815195", "revid": "253269", "url": "https://it.wikipedia.org/wiki?curid=2815195", "title": "Jean Desailly", "text": "Biografia.\nMolto attivo sia a teatro che al cinema, inizi\u00f2 la carriera come disegnatore pubblicitario, dopo aver compiuto gli studi di belle arti, studi\u00f2 recitazione al Conservatoire national sup\u00e9rieur d'art dramatique, dove si diplom\u00f2 con brillanti risultati. Entrato a far parte della prestigiosa Com\u00e9die Fran\u00e7aise, nel 1942 fece il suo debutto cinematografico come protagonista romantico del film \"Il viaggiatore d'Ognissanti\", tratto dal romanzo \"Il viaggiatore del giorno dei Morti\" di Georges Simenon.\nNel corso degli anni continu\u00f2 la carriera sul palcoscenico lavorando, fra le altre, con la compagnia di Jean-Louis Barrault e Madeleine Renaud, mentre sul grande schermo affront\u00f2 ruoli cinematografici via via pi\u00f9 maturi e impegnati, come quello del figlio del pastore nel film \"La sinfonia pastorale\" (1946) di Jean Delannoy e del commissario parigino nella commedia \"Le grandi manovre\" (1955) di Ren\u00e9 Clair.\nLa sua filmografia conta circa novanta pellicole, tra le quali vanno ricordate anche \"Il commissario Maigret\" (1958), nel ruolo di un maniaco sessuale e \"Le grandi famiglie\" (1958), entrambi con Jean Gabin, \"Chi ha ucciso Bella Shermann?\" (1961) di \u00c9douard Molinaro, \"Lo spione\" (1962) di Jean-Pierre Melville e \"La calda amante\" (1964) di Fran\u00e7ois Truffaut, nel quale si fece apprezzare per la fine e sensibile interpretazione di un tormentato scrittore e critico letterario che si innamora di una hostess (Fran\u00e7oise Dorl\u00e9ac).\nNegli anni sessanta inizi\u00f2 a lavorare anche per la televisione, impegno che gli consent\u00ec di rilanciare anche la sua carriera cinematografica. A partire dagli anni settanta si vide affidare la direzione di diversi importanti teatri parigini, tra cui il Th\u00e9\u00e2tre de la Madeleine, che diresse insieme con l'attrice Simone Val\u00e8re, sua compagna nella vita dal 1950, che spos\u00f2 nel 1998 in seconde nozze."}
{"id": "2815196", "revid": "114232805", "url": "https://it.wikipedia.org/wiki?curid=2815196", "title": "Con il tempo e con la paglia maturano le nespole", "text": "Con il tempo e con la paglia maturano le nespole \u00e8 un proverbio italiano che deriva dall'uso contadino di far maturare a lungo le nespole (che non possono essere mangiate appena raccolte) in contenitori ricoperti di paglia e al buio. \nIdentico significato ha il proverbio Con il tempo e con la paglia maturano le sorbe\nSignificato.\nIl significato del proverbio \u00e8 quello di aver pazienza oppure di attendere una soluzione che prima o poi arriver\u00e0.\nLa formulazione completa del proverbio, almeno in alcune zone d'Italia, recita: \"Col tempo e con la paglia maturano le nespole e la canaglia\", dove con \"canaglia\" si intende genericamente il comportamento immaturo della giovent\u00f9 adolescenziale. Il proverbio suggerisce che anche con gli umani \u00e8 opportuno applicare la pazienza, nell'attesa della maturazione."}
{"id": "2815206", "revid": "729019", "url": "https://it.wikipedia.org/wiki?curid=2815206", "title": "Gotha Go 146", "text": "Il Gotha Go 146 era un bimotore da trasporto e da collegamento ad ala bassa realizzato dall'azienda tedesca Gothaer Waggonfabrik negli anni trenta.\nStoria del progetto.\nNel 1935 il Reichsluftfahrtministerium (RLM), il ministero che nella Germania del periodo hitleriano supervisionava l'intera aviazione tedesca, emise una specifica riguardante la fornitura di un nuovo modello da trasporto leggero in grado di portare 5 passeggeri. Alla richiesta rispose la Gothaer Waggonfabrik con il suo Go 146 e la Klemm Leightflugzeugbau con un suo progetto che assunse la denominazione Kl 104, mutato poi in Fh 104 per l'acquisizione dell'azienda da parte della Flugzeugwerk Halle.\nValutato dalla commissione esaminatrice risult\u00f2 inferiore alle caratteristiche generali espresse dal concorrente per cui la Gothaer ne sospese lo sviluppo."}
{"id": "2815209", "revid": "110157", "url": "https://it.wikipedia.org/wiki?curid=2815209", "title": "Cyril Stanley Kipping", "text": "Studi\u00f2 alla \"Nottingham High School\" e all'Universit\u00e0 di Cambridge, poi insegn\u00f2 alla \"Wednesbury High School\", della quale fu preside dal 1925 al 1956.\nCompose oltre 7.000 problemi, prevalentemente diretti in tre mosse. Era uno specialista della costruzione di \"task\", problemi in cui viene evidenziato al massimo il potere dei pezzi. Fu redattore di molte riviste, tra cui \u00abChess Amateur\u00bb e \u00abL'Echiquier\u00bb. Nel 1931 succedette a Thomas Rayner Dawson nella direzione della rivista \u00abThe Problemist\u00bb, organo ufficiale della \"British Chess Problem Society\", e ne mantenne la direzione fino alla morte.\nNel 1957 la FIDE gli riconobbe il titolo di \"International Judge of Chess Composition\" \n(Giudice Internazionale per la composizione e due anni dopo il titolo di \"Master of Chess Composition\" (Maestro della composizione).\nScrisse diversi libri sul problema di scacchi, tra cui:\nIl problemista George Hume pubblic\u00f2 una raccolta di 137 suoi problemi: \"The Chessmen Speak\" (Stroud, 1932), della serie \"Christmas Series\" edita da Alain Campbell White.\nAveva l'hobby di intagliare i pezzi degli scacchi, e ne costru\u00ec oltre 150 serie complete.\nProblemi di esempio.\nIl problema del diagramma a sinistra \u00e8 una sua famosa \"miniatura\" (problema o studio con al massimo sette pezzi, compresi re e pedoni), composta all'et\u00e0 di vent'anni. Il problema del diagramma a destra realizza in modo brillante il tema degli \"scacchi effimeri\".\n "}
{"id": "2815216", "revid": "984922", "url": "https://it.wikipedia.org/wiki?curid=2815216", "title": "Roberto Serra", "text": "Biografia.\nNel 2004, in squadra con Fabio Carta, Nicola Rodigari e Nicola Franceschina, ha vinto la medaglia di bronzo nella staffetta 5000 metri ai campionati mondiali di G\u00f6teborg, in Svezia.\nSi \u00e8 ritirato nel 2010."}
{"id": "2815217", "revid": "599013", "url": "https://it.wikipedia.org/wiki?curid=2815217", "title": "Brendan Williams", "text": "Biografia.\nAborigeno proveniente da una cittadina dello Stato australiano del Nuovo Galles del Sud, Williams inizi\u00f2 la sua carriera nelle file del , club dei dintorni di Sydney; ebbe una prima esperienza in Italia nelle file del nel 1999-2000, stagione in cui si impose come miglior realizzatore di mete con 22; tornato in Australia milit\u00f2, di nuovo, nel Randwick (con cui vinse il campionato statale del Nuovo Galles del Sud) e nella franchigia di Super rugby dei ; la burrascosa fine di una relazione sentimentale, unita a problemi personali, lo tennero tuttavia lontano dagli allenamenti per diverso tempo, e i Waratahs rescissero il contratto; torn\u00f2 quindi in Italia, di nuovo al Petrarca nel campionato 2001-02 e, al termine della stagione, si trasfer\u00ec al .\nA Treviso \"Dingo\" (soprannome con cui \u00e8 noto Williams, in riferimento al noto canide australiano) vinse al suo primo anno sia lo scudetto che la classifica realizzatori di mete, con 23; a tutto il 2009 Williams ha vinto cinque scudetti con il Benetton ed \u00e8 stato per sette edizioni consecutive il miglior realizzatore di mete, sei volte delle quali in solitaria e, nel 2006-2007, in condominio con il figiano Sisa Koyamaibole del Petrarca e l'italiano Kaine Robertson del Viadana, tutti a quota 9 mete.\nA livello internazionale, pur non essendo mai stato un \"Wallaby\", ha rappresentato l'Australia in due edizioni dei Giochi del Commonwealth nella nazionale di rugby a 7 (1998 e 2006).\nAl momento dell'ingaggio da parte del Benetton nel 2002, Williams fu in assoluto il secondo australiano (prima di lui solo Michael Lynagh) a militare in tale club.\nAl momento del ritiro vantava pi\u00f9 di 200 presenze in campionato col Benetton Treviso, di cui 138 (con 557 punti) nel Super 10 e le rimanenti in Pro12."}
{"id": "2815218", "revid": "1305772", "url": "https://it.wikipedia.org/wiki?curid=2815218", "title": "Tempi moderni (disambigua)", "text": ""}
{"id": "2815220", "revid": "447535", "url": "https://it.wikipedia.org/wiki?curid=2815220", "title": "Estreme unzioni", "text": ""}
{"id": "2815227", "revid": "271907", "url": "https://it.wikipedia.org/wiki?curid=2815227", "title": "Tachau", "text": ""}
{"id": "2815234", "revid": "1776051", "url": "https://it.wikipedia.org/wiki?curid=2815234", "title": "Self-Destructive Pattern", "text": "Self-Destructive Pattern \u00e8 il terzo album in studio del gruppo musicale alternative metal Spineshank.\nIl disco.\nL'album \u00e8 un po' pi\u00f9 melodico dei precedenti e anche questo gli ha permesso di divenire in fretta il loro disco pi\u00f9 venduto, che ha raggiunto la posizione numero 89 su Billboard 200.\nIl singolo \"Smothered\" fu nominato ai Grammy Awards del 2003 come Best Metal Performance."}
{"id": "2815239", "revid": "1442080", "url": "https://it.wikipedia.org/wiki?curid=2815239", "title": "Curling ai XXI Giochi olimpici invernali - Torneo femminile", "text": "Il torneo femminile di curling alle Olimpiadi invernali 2010 si \u00e8 tenuta a Vancouver, nella Columbia Britannica, in Canada, dal 16 al 27 febbraio 2010.\nGirone all'italiana.\nSessione 1.\n16 febbraio 2010\nSessione 2.\n17 febbraio 2010\nSessione 3.\n17 febbraio 2010\nSessione 4.\n18 febbraio 2010\nSessione 5.\n19 febbraio 2010\nSessione 6.\n19 febbraio 2010\nSessione 7.\n20 febbraio 2010\nSessione 8.\n21 febbraio 2010\nSessione 9.\n21 febbraio 2010\nSessione 10.\n22 febbraio 2010\nSessione 11.\n23 febbraio 2010\nSessione 12.\n23 febbraio 2010\nFase Finale.\nSemifinali.\n25 febbraio 2010\nFinale 3/4 posto.\n26 febbraio 2010\nFinale 1/2 posto.\n26 febbraio 2010"}
{"id": "2815240", "revid": "94855228", "url": "https://it.wikipedia.org/wiki?curid=2815240", "title": "La notte delle fate", "text": "La notte delle fate \u00e8 un singolo del cantautore italiano Enrico Ruggeri, pubblicato il 17 febbraio 2010 dall'etichetta discografica Warner Music.\nLa canzone, scritta dallo stesso Ruggeri, \u00e8 stata presentata al Festival di Sanremo 2010 ed \u00e8 stata inserita nell'album \"La ruota\" del cantante pubblicato due giorni dopo il singolo.\nNella serata dei duetti prevista nella scaletta del Festival il cantante ha interpretato questa canzone, dedicata alle donne, con i Decibel, gruppo con il quale il cantante ha esordito negli ultimi anni settanta. Proprio durante questa serata la canzone \u00e8 stata eliminata dalla manifestazione, in seguito ai voti degli orchestrali di Sanremo e al televoto.\nClassifica.\nLa canzone raggiunge la posizione #22 della classifica italiana ufficiale dei singoli FIMI."}
{"id": "2815264", "revid": "339392", "url": "https://it.wikipedia.org/wiki?curid=2815264", "title": "Autocannone Erhardt (semovente)", "text": ""}
{"id": "2815270", "revid": "767487", "url": "https://it.wikipedia.org/wiki?curid=2815270", "title": "Premio Enrico Fermi (USA)", "text": "Il premio Enrico Fermi (in inglese Enrico Fermi Award) \u00e8 un premio conferito a scienziati di fama internazionale che hanno dato contributi importanti allo studio, allo sviluppo e alla produzione di energia.\nIl premio \u00e8 assegnato dal Governo degli Stati Uniti, tramite il Dipartimento dell'energia.\nAl premiato viene conferita una medaglia d'oro che riporta le fattezze di Enrico Fermi, un attestato firmato dal Presidente degli Stati Uniti e una somma di 50.000 dollari. \nNon va confuso con il premio Enrico Fermi, assegnato annualmente dalla Societ\u00e0 italiana di fisica.\nVincitori.\nQuesto elenco riporta i vincitori, in ordine cronologico inverso."}
{"id": "2815282", "revid": "1776051", "url": "https://it.wikipedia.org/wiki?curid=2815282", "title": "The Best of Spineshank", "text": "The Best of Spineshank \u00e8 una compilation del gruppo alternative metal Spineshank, contenente tutti i singoli estratti dai loro primi tre album in studio e le loro canzoni pi\u00f9 famose."}
{"id": "2815287", "revid": "716642", "url": "https://it.wikipedia.org/wiki?curid=2815287", "title": "Altrincham Football Club", "text": "L'Altrincham Football Club \u00e8 una societ\u00e0 calcistica con sede ad Altrincham, in Inghilterra. Milita nella National League, la quinta divisione inglese.\nStoria.\nGioca le partite casalinghe al Moss Lane e attualmente milita in National League, la quinta divisione del campionato di calcio inglese.\nDalla nascita della National League, ha giocato per 23 stagioni in questo campionato (che dalla sua nascita \u00e8 il pi\u00f9 alto livello calcistico inglese al di fuori della Football League, ovvero di fatto anche il massimo livello raggiungibile da club non professionistici): dal 1979 al 1997, nel 1999-2000 e dal 2004 in poi. Nelle stagioni 1979-1980 e 1980-1981 ha vinto inoltre tale campionato, ma in nessuna delle due occasioni il club \u00e8 poi stato eletto nella Football League (all'epoca, e pi\u00f9 in generale fino al 1987, non esisteva infatti ancora nel calcio inglese un meccanismo automatico di promozioni e retrocessioni da e per la Football League); in seguito ha anche conquistato due terzi posti in questa categoria, nel campionato 1983-1984 e nel campionato 1990-1991. Nel corso della sua storia il club ha inoltre giocato tre finali di FA Trophy, tutte in questi stessi anni: in particolare ha vinto le edizioni 1977-1978 e 1985-1986 ed \u00e8 stato finalista perdente nell'edizione 1981-1982 (nelle stagioni 1976-1977 e 1984-1985 ha invece raggiunto le semifinali del torneo)."}
{"id": "2815290", "revid": "287204", "url": "https://it.wikipedia.org/wiki?curid=2815290", "title": "Jean Chardin", "text": "Biografia.\nChardin nacque nel 1643 in una famiglia protestante. Suo padre, un ricco gioielliere, gli diede una buona educazione e lo form\u00f2 nel commercio dei gioielli. Ma invece di dedicarsi alla professione di famiglia, il giovane Chardin part\u00ec nel 1664 con un mercante di Lione di nome Antoine Raisin per la Persia e l'India, in parte per gli affari e in parte per gratificare il proprio \"Wanderlust\", il desiderio di conoscere il mondo.\nDopo un viaggio di successo, durante il quale ricevette il patrocinio del monarca safavide Shah Abbas II e di suo figlio Safi Mirza, Chardin torn\u00f2 in Francia nel 1670. Abbas III che mor\u00ec nel 1666 e il figlio Safi Mirza gli succedette prima come Shah Safi II poi come Shah Suleiman I. L'anno successivo al suo rientro in patria, Chardin pubblic\u00f2 un resoconto de \"Le couronnement de Sole\u00efmaan\" (\"L'incoronazione di Shah Soleiman\").\nChardin si rese tuttavia conto che la sua fede protestante lo tagliava fuori da ogni speranza di onori e di promozione nella sua nativa Francia, e cos\u00ec part\u00ec di nuovo per la Persia nel mese di agosto 1671. Questo secondo viaggio fu molto pi\u00f9 avventuroso del primo. \nInvece di andare direttamente alla sua destinazione, pass\u00f2 da Smirne, Costantinopoli, la Crimea, il Caucaso, la Mingrelia e la Georgia, e lui non raggiunse la citt\u00e0 di Esfahan fino al giugno 1673. Dopo quattro anni trascorsi in viaggio in Persia, visit\u00f2 nuovamente l'India, e torn\u00f2 in Europa dal Capo di Buona Speranza nel 1680.\nIn quel periodo per\u00f2 la persecuzione da parte di Luigi XIV nei confronti degli Ugonotti era in pieno svolgimento, e nel 1681 Chardin lasci\u00f2 ancora una volta la sua patria, questa volta per stabilirsi a Londra. Qui fu nominato gioielliere della corte reale. Charlo II gli concesse l'onore di cavaliere, e lo stesso giorno Chardin spos\u00f2 Esther de Lardini\u00e8re Peigne, una profuga ugonotta proveniente da Rouen. Ebbero sette figli. Divenne membro della Royal Society nel 1682.\nChardin, in seguito, visse per un periodo nella Repubblica delle Sette Province Unite come rappresentante della Compagnia Inglese delle Indie Orientali. Nel 1686, pubblic\u00f2 la prima parte dei suoi famosi \"Viaggi\". Ma l'opera non fu completa fino al 1711, quando fu pubblicata, ad Amsterdam, con lo splendido titolo \"Voyages de monsieur le chevalier Chardin en Perse et autres lieux de l'Orient\"\nSir John mor\u00ec a Chiswick, Londra nel 1713. Fu sepolto a Turnham Green (Chiswick), che fu distrutto nel 1882. Resta un monumento funebre dedicato a lui all'abbazia di Westminster, il quale reca l'iscrizione \"nomen sibi fecit eundo\".\nValore degli studi.\nGli studiosi moderni considerano l'edizione del 1811 dei \"Voyages\" (curata dall'orientalista Louis-Mathieu Langl\u00e8s) come quella standard.\nI primi lettori hanno elogiato il lavoro di Chardin per la sua pienezza e fedelt\u00e0, e ha ricevuto elogi da un certo numero di pensatori illuministi, tra cui Montesquieu, Rousseau, Voltaire ed Gibbon. \nAnche studiosi recenti della Persia garantiscono la sua importanza; secondo John Emerson \"le sue informazioni sulla Persia safavide supera di molto quella di tutti gli altri scrittori occidentali per estensione, profondit\u00e0, accuratezza e assennatezza. Chardin viaggi\u00f2 in lungo e in largo, ebbe una buona padronanza della lingua persiana, e ci ha lasciato resoconti dettagliati dei luoghi e delle persone che incontrava.\nEbbe anche un accesso diretto alla Corte safavide e le sue descrizioni della politica contemporanea e dell'amministrazione hanno un'alta considerazione.\nAnche se ci sono sviste occasionali nei suoi libri, \u00e8 generalmente creduto come testimone affidabile, e il suo lavoro \u00e8 stato utilizzato come fonte di diversi studi sui Safavidi per quanto riguarda storia, governo, economia, antropologia, religione, arte e cultura."}
{"id": "2815301", "revid": "430604", "url": "https://it.wikipedia.org/wiki?curid=2815301", "title": "Ss 107", "text": ""}
{"id": "2815306", "revid": "599013", "url": "https://it.wikipedia.org/wiki?curid=2815306", "title": "Giulio De Florian", "text": "Biografia.\nHa ottenuto il primo risultato di rilievo ai Campionati italiani del 1958, quando vinse la gara di staffetta in squadra con Giuseppe Steiner e Federico De Florian; venne quindi arruolato nella Guardia di Finanza e inserito nel suo gruppo sportivo.\nIn carriera ha preso parte a tre edizioni dei Giochi olimpici invernali, (14\u00b0 nella , 11\u00b0 nella , 5\u00b0 nella staffetta), (18\u00b0 nella , 5\u00b0 nella staffetta) e (15\u00b0 nella , 5\u00b0 nella , 6\u00b0 nella staffetta) e a tre dei Campionati mondiali, vincendo due medaglie di bronzo.\nCessata l'attivit\u00e0 agonistica, ha continuato a prestare servizio nella Guardia di Finanza e partecipato all'organizzazione e dei Mondiali della Val di Fiemme del 2003."}
{"id": "2815311", "revid": "1005847", "url": "https://it.wikipedia.org/wiki?curid=2815311", "title": "Elezioni politiche in Italia del 2001 per collegio (Camera dei deputati)", "text": "Le elezioni politiche in Italia del 2001 nei collegi uninominali della Camera dei deputati hanno visto i seguenti risultati."}
{"id": "2815325", "revid": "248115", "url": "https://it.wikipedia.org/wiki?curid=2815325", "title": "Rapporto tra musica e religione", "text": ""}
{"id": "2815328", "revid": "287204", "url": "https://it.wikipedia.org/wiki?curid=2815328", "title": "Motorola 68030", "text": "L'MC68030, comunemente noto come Motorola 68030, \u00e8 un microprocessore CISC a 32 bit prodotto da Motorola. Fu il successore del Motorola 68020 e venne seguito dal Motorola 68040. Oltre al nome ufficiale, spesso viene indicato solo con le sigle 68030 o \"030\".\nCaratteristiche.\nIl processore \u00e8 composto da 273.000 transistor, il 44% in pi\u00f9 del predecessore 68020. La principale innovazione fu l'introduzione di due cache separate: una per i dati e una per le istruzioni. Ogni cache \u00e8 di 256 Byte. Le due cache separate permettono al processore di ottenere un flusso pi\u00f9 ordinato dei dati e, conseguentemente, un minor accesso alla lenta memoria RAM. Nel processore venne integrata l'unit\u00e0 MMU che nel modello precedente era presente come componente esterno. Il chip supporta anche un coprocessore matematico che poteva essere il chip 68881 o il pi\u00f9 veloce 68882. Fu prodotta anche una versione a basso costo chiamata Motorola 68EC030, che si differenziava esclusivamente per la mancanza dell'unit\u00e0 MMU.\nL'architettura interna delle unit\u00e0 di elaborazione del processore 68030 \u00e8 molto simile dell'architettura del predecessore Motorola 68020. Il 68030 \u00e8 dotato di un accesso alla memoria pi\u00f9 veloce ed una unit\u00e0 di calcolo leggermente pi\u00f9 complessa per via delle due cache separate. A parit\u00e0 di frequenza se non si sfruttano i nuovi metodi di accesso alla memoria le prestazioni del 68030 non risultano molto pi\u00f9 elevate di quelle del 68020. Con l'accesso rapido alla memoria attivato il processore risulta nettamente pi\u00f9 rapido del predecessore e inoltre lo sviluppo tecnologico consent\u00ec a Motorola di produrre processori a frequenze molto pi\u00f9 elevate di quelle raggiunte dal 68020: il 68030 fu prodotto con frequenze fino a 50\u00a0MHz, mentre il 68EC030 arriv\u00f2 a 40\u00a0MHz.\nIl 68030 venne utilizzato su molti modelli di computer, in particolare su Apple Macintosh, Amiga e Atari Falcon."}
{"id": "2815331", "revid": "247222", "url": "https://it.wikipedia.org/wiki?curid=2815331", "title": "Junior Wells", "text": "\u00c8 stato un importante esponente del blues americano. Ha raggiunto la notoriet\u00e0 grazie a collaborazioni con artisti come Muddy Waters, Buddy Guy, Bonnie Raitt, The Rolling Stones e Van Morrison."}
{"id": "2815332", "revid": "268930", "url": "https://it.wikipedia.org/wiki?curid=2815332", "title": "Tanidia Nerus", "text": ""}
{"id": "2815334", "revid": "248115", "url": "https://it.wikipedia.org/wiki?curid=2815334", "title": "Rapporto tra religione e aborto", "text": ""}
{"id": "2815336", "revid": "248115", "url": "https://it.wikipedia.org/wiki?curid=2815336", "title": "Eutanasia e religione", "text": ""}
{"id": "2815340", "revid": "339392", "url": "https://it.wikipedia.org/wiki?curid=2815340", "title": "Occhiali 3D", "text": ""}
{"id": "2815344", "revid": "659058", "url": "https://it.wikipedia.org/wiki?curid=2815344", "title": "European Champion Cup Final Four", "text": "La \"Final Four\" (chiamata anche European Champion Cup) \u00e8 una competizione a cadenza annuale creata dalla CEB nel 2008 alla quale partecipano le quattro migliori squadre della European Cup di ogni anno.\nL'edizione pi\u00f9 recente risale al 2012."}
{"id": "2815345", "revid": "248115", "url": "https://it.wikipedia.org/wiki?curid=2815345", "title": "Visioni religiose del suicidio", "text": ""}
{"id": "2815364", "revid": "21583", "url": "https://it.wikipedia.org/wiki?curid=2815364", "title": "Forza non gravitazionale", "text": "In astronomia esistono vari tipi di forze non gravitazionali che agiscono sui corpi minori del Sistema solare: per i meteoroidi e gli asteroidi si tratta di forze originate dall'esterno dell'oggetto, derivanti essenzialmente dalla pressione di radiazione solare e dal vento solare e dalla riemissione, spostata verso il rosso, delle radiazioni solari assorbite; per le comete anche dall'emissione di gas e polveri dal nucleo cometario che generano un effetto razzo:\nPer le comete periodiche, a seconda del senso di rotazione del nucleo cometario rispetto a quello di rivoluzione attorno al Sole, il periodo di rivoluzione pu\u00f2 accorciarsi o allungarsi.\nBibliografia.\n Donald K.Yeomans, \"A Review of Comets and Non Gravitational Forces\", Asteroids, comets, meteors 1993: proceedings del 160\u00b0 International Astronomical Union, tenutosi a Belgirate, Italia, 14-18 giugno, 1993. Pubblicato da Andrea Milani, Michele Di Martino e A. Cellino. International Astronomical Union. Symposium n. 160, Kluwer Academic Publishers, Dordrecht, pag. 241"}
{"id": "2815367", "revid": "6923", "url": "https://it.wikipedia.org/wiki?curid=2815367", "title": "Grodnoavia", "text": "La Grodnoavia o Aircompany Grodno (in russo: \u0410\u0432\u0438\u0430\u043a\u043e\u043c\u043f\u0430\u043d\u0438\u044f \u0413\u0440\u043e\u0434\u043d\u043e) \u00e8 una compagnia aerea bielorussa con la base tecnica e il hub principale all'Aeroporto di Grodno, in Bielorussia occidentale.\nStrategia.\nLa Grodnoavia ha una rete dei voli cargo nei paesi dell'area CIS. Dal 2008 la compagnia aerea bielorussa ha la strategia di sviluppo dei voli cargo nazionali ed internazionali."}
{"id": "2815370", "revid": "120807193", "url": "https://it.wikipedia.org/wiki?curid=2815370", "title": "Dire (casa discografica)", "text": "La Dire Records, conosciuta come Dire, \u00e8 una casa discografica italiana.\nStoria della \"Dire\".\nSpecializzata in musica jazz, la sede si trovava a Milano; il fondatore e direttore artistico (fino alla sua morte nel marzo 1999) \u00e8 stato il compositore e musicista Tito Fontana.\nPer l'etichetta hanno inciso alcuni dei nomi pi\u00f9 noti del jazz italiano, come Renato Sellani, Franco Cerri, Tullio De Piscopo, Enrico Intra, Guido Manusardi, Enrico Pieranunzi, ma anche esponenti del jazz europeo ed internazionale come Peter Schmidlin, Hugo Heredia, Don Sebesky, Eddie Daniels.\nLa quasi totalit\u00e0 degli album pubblicati sono stati registrati nello Studio 7 di Milano, di propriet\u00e0 dello stesso Fontana.\nI dischi pubblicati in Italia.\nPer la datazione ci siamo basati sull'etichetta del disco, o sul vinile o, infine, sulla copertina; qualora nessuno di questi elementi avesse una datazione, ci siamo basati sulla numerazione del catalogo; se esistenti, abbiamo riportato oltre all'anno il mese e il giorno (quest'ultimo dato si trova, a volte, stampato sul vinile)."}
{"id": "2815374", "revid": "248115", "url": "https://it.wikipedia.org/wiki?curid=2815374", "title": "Patente di Tolleranza", "text": ""}
{"id": "2815377", "revid": "125814210", "url": "https://it.wikipedia.org/wiki?curid=2815377", "title": "Drago", "text": "Il drago \u00e8 una creatura mitico-leggendaria dai tratti solitamente serpentini o comunque affini ai rettili, ed \u00e8 presente nell'immaginario collettivo di tutte le culture, in quelle occidentali come essere malefico portatore di morte e distruzione, in quella orientale come creatura portatrice di fortuna e bont\u00e0.\nIl termine deriva dal latino \"draco\" (nominativo), \"draconis\" (genitivo), a sua volta proveniente dal greco (\"drakon\"), con l'omologo significato di serpente. L'etimologia del termine \u00e8 stata spesso discussa: connesso col verbo (\"d\u00e8rkesthai\") \"guardare\", \"che guarda lontano\", probabilmente in connessione ai poteri legati allo sguardo di queste bestie o alla loro presunta vista acutissima.\nNel sanscrito e nell'indiano antico: \"dragh-ayami\", allungare.\nFra gli animali realmente esistenti, a volte vengono chiamati \"draghi\" alcuni sauri, come il varano di Komodo (o drago di Komodo, \"Varanus komodoensis\"), il drago barbuto (\"Pogona vitticeps\"), il drago d'acqua (\"Physignathus cocincinus\"), il drago volante (\"Draco\"), e il drago marino comune.\nI draghi nella cultura antica.\nPresso gli antichi Greci e, a seguire, presso i Romani, acquisirono questo nome tutte le specie di serpenti grossi ed innocui che potevano anche essere tenuti come animali domestici. Gi\u00e0 con Omero si cita un \"drago\", un animale fantastico con una vista acuta, l'agilit\u00e0 di un'aquila e la forza di un leone, rappresentato come un serpente con zampe e ali. Nelle Argonautiche di Apollonio Rodio \u00e8 proprio un \"drago\" a sorvegliare il Vello d'oro, mentre Filostrato, nel 217 d.C., dissertava al riguardo di queste bestie ne \"La vita di Apollonio di Tiana\" (II, 17 e III, 6-8). L'animale \u00e8 gi\u00e0 presente nella mitologia greca in vari miti, come in quello del drago Ladone, padre delle Esperidi, ucciso da Eracle e posto nel firmamento nella costellazione del Draco, o del drago Pitone ucciso da Apollo.\nAmpie trattazioni sul drago sono presenti anche in opere di scrittori Romani come Plinio, nella sua \"Historia Naturalis\", Gaio Giulio Solino e Pomponio Mela.\nNel Nuovo Testamento, nell'Apocalisse di San Giovanni Apostolo, una delle visioni del teologo Giovanni riguarda un enorme drago rosso con sette teste e dieci corna, simboleggia il diavolo, che ripetutamente insidia la Donna vestita di Sole (identificata spesso come Israele, dalla tradizione cristiano-cattolica invece come la Vergine Maria o con la Chiesa e con altre simbologie da altre tradizioni cristiane), ma ella gli sfugge, e combatte contro Dio e i suoi angeli.\nNella favola di Fedro \"La volpe e il drago\", il mitologico animale appare per la prima volta come guardiano di tesori nascosti, a simboleggiare il vizio dell'avarizia.\nIn Cina, i draghi sono da tempo immemorabile, assieme alla fenice, simbolo della famiglia imperiale. Il drago \u00e8 divenuto quindi una creatura mitico-leggendaria presente nell'immaginario collettivo di molte culture, sia come essere malefico (il drago nella Bibbia simboleggia il male supremo, il diavolo) ma anche come guardiano e difensore di antichi tesori e luoghi magici e portatore di grandissimo sapere e conoscenza. Inoltre, non \u00e8 infondato pensare che queste fantasie possano essere state alimentate dal ritrovamento di fossili di dinosauro, per l'epoca impossibili da spiegare altrimenti: per esempio, gi\u00e0 nel 300 a.C., un misterioso fossile ritrovato a Wucheng, Sichuan, in Cina, \u00e8 stato etichettato come fossile di drago da tale Chang Qu.\nIntorno al 1910 \u00e8 stato reso pubblico che una specie di drago lucertola esisteva realmente e si trattava del cosiddetto drago di Komodo.\nQuesto animale \u00e8 stato fotografato negli anni 70 da Walter Bonatti, noto scalatore e ricercatore italiano, che ne pubblic\u00f2 foto e articoli su diverse riviste in modo molto esauriente.\nSi tratta di una specie di sauro chiamata \"varano\", normalmente di lunghezza non superiore ai due metri, mentre la specie che abita sull'isola indonesiana di Komodo (il \"Varano reale\" dell'isola di Komodo) supera i 3 metri nella razza.\nEsistono vari tipi di varani, fra cui anche quello arboreo che \u00e8 capace di volare gettandosi dagli alberi: questo tipo sembra non superi i due metri.\nInfine in Australia \u00e8 esistito un varano gigante (il Varanus priscus, noto anche come Megalania), che si ritiene potesse raggiungere i 7 metri di lunghezza ed i 1900 chilogrammi di peso; nell'ipotesi che avesse una corporatura simile a quella del \"Drago di Komodo\".\n\u00c8 quindi possibile che i rituali e le feste cinesi che richiamano la figura del drago siano da ricondurre al varano; questa ipotesi \u00e8 rafforzata dal fatto che alcune popolazioni orientali vivono a stretto contatto ogni giorno con i varani che si aggirano tranquillamente vicino alle loro capanne in cerca di cibo. Vi \u00e8 quindi una forma di relazione stretta uomo - varano in queste isole, dove l'uomo ammira questo animale e dove l'animale non lo aggredisce perch\u00e9 sa di poter avere del cibo senza doverselo procacciare.\nEsistono altre forme di draghi viventi (varani) in Africa e Australia, a volte in competizione per il cibo con il coccodrillo africano, anch'esso rassomigliante alle versioni poetiche sui draghi: ricordiamo che La famosa \"Leggenda di San Giorgio a cavallo che uccide il Drago\" si svolgeva proprio in Africa, dove sia coccodrilli che grossi varanidi vivono da tempo.\nCaratteristiche peculiari.\nQuando parliamo di un animale frutto della fantasia umana, pu\u00f2 sembrare inutile trattare degli attributi fisici e delle qualit\u00e0 di queste creature; sta di fatto che, data la vastissima diffusione di questi rettili alati all'interno delle culture di tutto il mondo, \u00e8 possibile catalogare e registrare differenti specie, ognuna solitamente caratterizzata da tratti distintivi ricorrenti.\nIn linea di massima possiamo intanto affermare che tipicamente il drago \u00e8 visto come una creatura appartenente alla classe dei \"rettili\", ha sangue caldo, \u00e8 carnivoro e depone le uova (ovviamente esistono eccezioni). \u00c8 possibile, a grandi linee, fornire due grandi metodi di distinzione per classificare questi animali fantastici: per \"classi\" (o \"famiglie\") o per \"tipi\" (o \"specie\"). Poich\u00e9 i due metodi di raggruppamento non sono perfettamente sovrapponibili, \u00e8 necessario esaminarli separatamente.\nTipologia del drago.\nPrima di approfondire le varie apparizioni di queste creature magiche nei vari Paesi, \u00e8 opportuno fornire una prima distinzione generale sulle principali specie, per avere un'idea di quali sono le somiglianze ma anche le differenze dei draghi nelle culture di tutto il mondo. Il seguente elenco \u00e8 ricco, ma comunque non totalmente esaustivo - la maggior parte delle informazioni qui presenti derivano principalmente da una rielaborazione di svariati testi pi\u00f9 o meno dettagliati ed attendibili sull'argomento.\nL'Anfittero messicano \u00e8 un dragone tipico delle zone dell'America Latina e del Messico. Si tratta di un enorme drago senza zampe e dalle ali piumate che veniva venerato dalle antiche popolazioni del continente americano, che gli elargivano doni e sacrifici dai tetti dei templi. Possiede inoltre una vista acutissima ed un soffio infuocato letale.\nIl drago asiatico \u00e8 il tipico dragone orientale, dal corpo lungo serpentiforme, ricoperto da peluria e da squame, senza ali ma comunque capace di volare - anche se si dice che questi draghi possono farsi crescere delle ali se vivono abbastanza a lungo. Ha il muso da coccodrillo, il corpo da serpente, la criniera e gli artigli da leone; tipicamente possiede sul muso dei lunghi baffi filiformi e una cresta che lo percorre in tutta la sua lunghezza, lungo la schiena.\nLa coccatrice, creatura simile ad un brutto pollo, anche se molto somigliante ad esso \u00e8 un drago. Diretta discendente del basilisco, il serpente di appena 30\u00a0cm \u00e8 caratterizzato da una macchia a forma di corona sulla testa, \u00e8 nato dalla testa di Medusa decapitata e possiede un alito venefico in grado di trasformare i boschi in deserti. Dalla testa e le zampe di galletto e dal corpo squamoso, dotato di ali membranose, la Coccatrice rientra a tutti gli effetti invece nella famiglia delle Viverne. Una Coccatrice nasce quando un uovo deposto da un pollo di sette anni viene covato per altri nove da un rospo o da un serpente.\nIl drago d'India (detto anche viverna) si divide principalmente in due sotto-specie: il drago di palude ed il drago di montagna. I due tipi hanno le stesse caratteristiche fisiche, cio\u00e8 due zampe e due ali, il corpo gigantesco e squamoso, una coda potentissima ed una gemma piantata nella fronte, ma mentre il primo \u00e8 pi\u00f9 lento e di colore nero, il secondo \u00e8 pi\u00f9 agile e socievole, con squame dorate ed una criniera color rosso fuoco. Le uova sono grandi e dure, di color grigio elefante. Nella prima religione vedica, Vritra (dal Sanscrito: \u0935\u0943\u0924\u094d\u0930 (Devan\u0101gar\u012b) o V\u1e5btra (IAST)) \u201cl'avviluppatore\u201d era un Asura (un tipo di divinit\u00e0 combattivo ed assetato di potere) ed anche un \"n\u0101ga\" o possibilmente una creatura simile ad un drago, personificazione della siccit\u00e0 e nemico di Indra. V\u1e5btra \u00e8 tra l'altro conosciuto nei Veda come \"Ahi\" (serpente) e si diceva avere tre teste.\nNella mitologia persiana, invece, era credenza che i draghi appena nati avessero il colore degli occhi della madre. \"A\u017ei Dah\u0101ka\" \u00e8 all'origine del moderno termine persiano \"azhdah\u0101\" o \"ezhdeh\u0101\" \u0627\u0698\u062f\u0647\u0627 (medio persiano \"Azdah\u0101g\") col significato di \"drago\", spesso per indicare un drago sopra i vessilli di guerra. Nel linguaggio medio persiano viene chiamato \"Dah\u0101g\" o \"B\u0113var-Asp\", dove l'ultima parola significa \"[colui che ha] 10000 cavalli.\" Molti altri draghi e creature simili a draghi, tutti malvagi, sono menzionati nelle scritture di Zoroastro (vedi Zahhak).\nIl dragone, gigantesca bestia serpentiforme dalla lingua triforcuta, era gi\u00e0 famosa nella Grecia antica per la sua infinita saggezza, e spesso si diceva parlasse per bocca degli oracoli. Il mito della fondazione di Tebe contiene svariati dragoni: il dragone Pitone viveva presso una sorgente sul Parnaso, finch\u00e9 Apollo non lo trafisse con le sue frecce e trasform\u00f2 il santuario della bestia nella sede dell'Oracolo di Delfi. L'Oracolo indic\u00f2 a Cadmo dove fondare la propria citt\u00e0, e questi, incamminatosi presso il luogo indicatogli dall'Oracolo, si ritrov\u00f2 presso una sorgente custodita da un Dragone. Sconfitta la creatura, la dea Atena disse a Cadmo di seminare i denti della bestia, e questi si tramutarono in guerrieri che iniziarono a combattersi a morte. I sopravvissuti aiutarono Cadmo a costruire Tebe. In seguito Atena diede alcuni denti del drago anche a Giasone per aiutarlo nella sua impresa alla ricerca del Vello d'oro, sottratto ad un Dragone addormentato.\nQueste creature non hanno arti n\u00e9 ali, sono di solito giganteschi, e come i serpenti si avvolgono in spire. Le uova sono oblunghe e dorate.\nIl drago di Giaffa, mostro marino dall'aspetto simile a quello di una balena crestata e dalla lunga coda, \u00e8 stato sconfitto a colpi di spada da Perseo di ritorno verso casa con gli stivali alati, mentre il drago avanzava per divorare la propria vittima sacrificale, Andromeda, legata ad uno scoglio. A poche miglia di distanza invece si trova la tomba di San Giorgio, santo patrono genovese. I crociati che combattevano a Giaffa sostenevano che il giovane aveva domato con la lancia un drago di palude (imparentato con quello di Giaffa ma \"anfibio\"), salvando la ragazza vittima sacrificale del mostro, che poi fu condotto in citt\u00e0 dove gli abitanti lo uccisero. In Italia, il santo pi\u00f9 noto per aver ucciso un drago, tanto da venir spesso rappresentato in tale atto, \u00e8 San Mercuriale, primo vescovo e patrono della citt\u00e0 e diocesi di Forl\u00ec. Altri santi alla cui figura \u00e8 accostato il simbolo del drago sono, oltre a Giorgio ed all'arcangelo Michele, San Filippo, San Silvestro, Santa Marta (vedi pi\u00f9 in basso alla sezione \"tarasca\"), Santa Margherita, Santa Giustina ed i santi Giulio e Giuliano, il cui drago risiedeva nelle terre del lago d'Orta.\nL'esegesi di tali miti sembra univocamente interpretare il drago come rappresentazione di zone paludose e malsane, mentre i vari santi vittoriosi su di esso non furono altro che accorti personaggi che guidarono la bonifica dei vari territori teatro della leggenda.\nIl drago multiteste \u00e8, come suggerisce il nome, un drago con pi\u00f9 teste serpentine attaccate allo stesso tronco. Il loro numero \u00e8 variabile, ma di solito \u00e8 di sette o nove. I primi nacquero dall'unione tra il multiteste Tifone e la donna-serpente Echidna. I figli dei due furono Chimera, dalla testa di leone e dal corpo di serpente-capra, Cerbero il cane a tre teste e l'Idra di Lerna, rettile con molte teste che verr\u00e0 poi ucciso da Ercole, il quale sconfisse anche Ladone dalle cento teste e Scilla, dai tentacoli di piovra.\nPer quanto riguarda gli arti, questo drago presenta quattro zampe e spesso un paio di ali.\nAlla stessa razza appartiene il Grande Drago Rosso dell'Apocalisse dalle sette teste coronate e dalle 10 corna, cacciato dal cielo dall'arcangelo Michele ed i suoi angeli. Esistono differenti versioni del modo in cui questi draghi si riproducono: alcuni affermano che depongano uova, altri invece che, come fanno ad esempio le stelle marine, perdano volutamente una delle loro teste dalle quali svilupper\u00e0 autonomamente un altro drago\u00a0\u2013 al contrario invece tagliare una testa di questa creatura ne fa sviluppare al suo posto altre.\nIl Mushussu, rappresentato sulla porta di Ishtar a Babilonia, \u00e8 conosciuto anche col nome di \"Sirrush\" ed era il guardiano e compagno degli dei. Questo drago dall'aspetto peculiare, alto quanto un cavallo, dal collo massiccio, con zampe anteriori da leone e posteriori da aquila, risale all'origine dei tempi, quando era compagno ideale di molti dei ed era sacro al dio Marduk che sconfisse Tiamat generando dal suo corpo il cielo e la terra. Nabucodonosor in onore al dio Marduk fece rappresentare il Mushussu sulle porte gi\u00e0 citate e lungo la Strada Sacra.\nIl Mushussu \u00e8 sempre stato visto come un drago docile e buono, dato il suo nobile lignaggio.\nIl primo a parlare del Piasa fu il prete francese Jacques Marquette. Lungo il Mississippi, nel 1673, a lui ed al suo compagno Louis Joliet, capit\u00f2 di scorgere due figure grottesche su degli scogli, descrivendole in seguito come bestie \u201cgrandi come un vitello, con corna di cervo, occhi rossi, una barba da tigre ed una spaventosa espressione. La faccia sembra quella di un uomo, il corpo \u00e8 coperto di squame; la coda \u00e8 cos\u00ec lunga da circondare tutto il corpo, passando sopra la testa e tra le gambe e termina come quella di un pesce\u201d. Una trib\u00f9 di Indiani Algonchini chiam\u00f2 il mostro Piasa, \u201cl'uccello che divora gli uomini\u201d. Pitture rupestri del mostro furono rinvenute ad Alton, nell'Illinois.\nDi tutta altra natura \u00e8 invece il Serpente Arcobaleno, gigantesca serpe multicolore con creste sfarzose lungo tutto il corpo. Gi\u00e0 seimila anni fa gli aborigeni australiani lo dipinsero come una bestia gigantesca che, strisciando sul terreno, cre\u00f2 monti, valli e fiumi. \"Aido Hwedo\", invece, modell\u00f2 l'Africa occidentale. Fu la prima creatura del dio Mawu ed ancora oggi secondo le tradizioni locali resta attorcigliata sul fondo dell'oceano a sorreggere il mondo. Un'altra leggenda vuole che un giorno, nel Tempo dei Sogni, un pescatore disturb\u00f2 un Serpente Arcobaleno dormiente e che questi, adirato, caus\u00f2 il grande diluvio che sommerse la terra e distrusse villaggi. Le loro uova sono iridescenti ed a forma di goccia.\nLa salamandra assomiglia alla sua omonima controparte reale: piccola, a quattro zampe, di forma simile ad un geco, nasconde per\u00f2 una saliva letale ed \u00e8 invulnerabile alle fiamme. Si dice che il suo corpo sia cos\u00ec gelido che se si rotola nel fuoco, riesca perfino a spegnerlo. Le salamandre inoltre producono un materiale peculiare, simile all'amianto per le propriet\u00e0 ignifughe, chiamato \u201clana di Salamandra\u201d. Le salamandre, a causa della loro saliva schiumosa altamente velenosa, possono portare la distruzione ad interi villaggi, avvelenando i frutti degli alberi su cui salgono o cadendo nelle pozze di acqua potabile rendendola venefica. Sono solite realizzare i loro nidi nel fuoco.\nI draghi marini o serpenti marini vivono in mare e raramente in qualche lago o fiume, hanno un corpo e aspetto serpentiforme e non possiedono alcun tipo di arti o in alcuni casi possiedono solo delle pinne. Nuotano tenendo la testa crestata alta, e varie spire emergono dai flutti dietro di essi. Uno dei pi\u00f9 famosi \u00e8 quello riportato sulla mappa della Scandinavia di Olaus Magnus nel 1539: lungo 60 metri, si avvolge attorno ad una nave con un marinaio nelle fauci. Tali mostri marini sono stati avvistati sia nei mari del Nord che nell'Atlantico, ma anche nei laghi scozzesi ed in altre parti del globo. Un esempio classico di serpente marino \u00e8 Jormungandr, creatura della mitologia scandinava e figlio maschio illegittimo di Loki e della gigantessa Angrbo\u00f0a, gettato da Odino nell'oceano poco dopo la sua nascita: tale drago si tratterebbe di un serpente marino estremamente velenoso e dalle dimensioni titaniche, talmente lungo da riuscire a circondare tutta la terra col suo corpo e a far arrivare la sua coda fino o addirittura oltre la sua testa. Jormungandr \u00e8 predestinato ad essere ucciso da Thor al momento del Ragnar\u01ebk, e allo stesso tempo uccider\u00e0 il dio con il suo potentissimo veleno. Un altro esempio di serpente marino \u00e8 Ceto, drago della mitologia greca che veniva rappresentato come un incrocio tra serpente e balena, di sesso femminile. Tale drago rappresentava principalmente i pericoli del mare. Nel folklore scozzese invece il Mostro di Loch Ness \u00e8 un esempio di serpente marino: sebbene sia una creatura lacustre, pi\u00f9 volte \u00e8 stato descritto con l'aspetto di tale categoria di drago. Questa creatura secondo le leggende nuotava nel lago omonimo, e molta gente sostiene di averla avvistata sin da tempi antichi. Non si sa molto di questo drago, nemmeno il suo sesso, ma le persone nel corso del tempo hanno iniziato a chiamarlo Nessie e a designarlo di sesso femminile e dall'aspetto simile ad un Plesiosauro o ad un Elastosauro: collo e coda serpentiformi con corpo tozzo e pinne. Questo ha fatto pensare che difatti l'animale non si trattasse di un drago mitologico ma bens\u00ec di un rettile marino antico sopravvissuto all'estinzione, ma non \u00e8 mai stata trovata alcuna traccia della creatura ne suoi resti in caso fosse morta, e le uniche testimonianze della sua esistenza sono foto di questo vecchie e di dubbia attendibilit\u00e0. Tiamat della mitologia babilonese \u00e8 una divinit\u00e0 serpente marino di sesso femminile, rappresentata in genere come un gigantesco drago marino serpentiforme e a volte come donna col corpo da serpente. Essa \u00e8 la dea del mare e viene uccisa in combattimento da suo figlio Marduk. Il Leviatano invece \u00e8 un serpente marino della mitologia cristiana ed ebraica, e viene citato nell'Antico Testamento (nel libro di Giobbe) e nell'Apocalisse. Tale creatura \u00e8 di sesso maschile e viene rappresentato essenzialmente come un gigantesco serpente di mare che causa tempeste e maremoti quando risale dagli abissi marini. In alcune rappresentazioni alternative \u00e8 stato designato come una gigantesca balena (da qui \u00e8 nato il nome per l'antica specie di cetaceo Livyatan Melvillei), a volte come un gigantesco coccodrillo e a volte come un gigantesco cefalopode.\nIl drago occidentale, noto anche come drago occidentale standard, \u00e8 forse il pi\u00f9 noto e diffuso, tant'\u00e8 che \u00e8 probabilmente la prima immagine che ci viene alla mente sentendo la parola \"drago\". Questo tipo di drago infatti \u00e8 quanto di pi\u00f9 classico ci possiamo aspettare: corna puntute, quattro zampe, ali membranose, aspetto da \u201clucertolone\u201d e squame e scaglie su tutto il corpo, nonch\u00e9 l'innata capacit\u00e0 di sputare fuoco: questo grazie a delle ghiandole nella mascella inferiore che secernono fosforo. Quando il drago contrae queste ghiandole e spalanca la bocca, il fosforo si incendia a contatto con l'aria e la saliva emettendo la tipica fiamma. In modo simile l'insetto bombardiere pu\u00f2 spruzzare getti bollenti sui propri predatori in natura.\nOgni anno a Tarascona, in Francia, si celebra la vittoria degli antenati sulla mostruosa Tarasca portando per le vie della citt\u00e0 una bandiera con raffigurata la bestia. L'anfibia Tarasca, grande quanto un grosso bue, ha la testa di leone ed un corpo corazzato rigido e coperto da spuntoni, sovrastante il corpo squamoso. Ha sei zampe simili a quelle dell'orso e la coda di serpente. La Tarasca ha come antenati non solo il potente Leviatano ma anche il Bonaso, che si trattava di una creatura bovina che uccideva grazie ai suoi escrementi di fuoco. Portatore di grandi danni, la Tarasca scaten\u00f2 la rabbia del villaggio che invoc\u00f2 l'aiuto di santa Marta. Questa si rec\u00f2 nel bosco e trov\u00f2 la Tarasca alle prese con la sua ennesima vittima, lo asperse con l'acqua santa, lo leg\u00f2 con la cintura e lo port\u00f2 in citt\u00e0 dove gli abitanti uccisero il mostro, e cambiarono il nome del paese da Nerluc a Tarascona per ricordare l'evento.\nFafnir, il drago tedesco che custodiva l'Anello dei Nibelunghi, e che Sigfrido, nella saga dei Volsunghi, uccise e ne mangi\u00f2 il cuore per poter capire il linguaggio degli uccelli, era a tutti gli effetti un Verme (\"Wurm\" o \"Wyrm\"). Sempre nella mitologia nordica \u00e8 possibile trovare altri di questi dragoni: N\u00ed\u00f0h\u00f6ggr che cerca di distruggere il mondo rosicchiando le radici dell'albero Yggdrasill. Uno dei draghi della letteratura tradizionale germanico-norrena che maggiormente descrive lo stereotipo successivamente accolto dall'immaginario popolare e dal fantasy \u00e8 quello del poema anglosassone Beowulf: si tratta di una serpe alata, che sputa fiamme e custodisce un antico tesoro.\nAltra caratteristica del drago nella mitologia norrena \u00e8 la sua capacit\u00e0 linguistica. Esso \u00e8 in grado di parlare tutte le lingue, di cui si serve per mentire ed ingannare. Questi draghi, mastodontici lucertoloni solitamente senza ali e dai corpi allungati e sinuosi, sono la versione britannica del drago Occidentale: hanno squame dure come l'acciaio, denti affilatissimi e come i cugini possono sputare fuoco. Un altro Verme famoso fu quello che affront\u00f2 Beowulf ormai vecchio, morendo assieme a lui. Il Verme di Lambton e il \"Drago di Wantley\" furono entrambi uccisi da cavalieri, e la collina di WormHill prende proprio il nome dal Verme di Lambton. Re Art\u00f9 adott\u00f2 questa razza come suo stemma.\nCultura moderna e contemporanea.\nIn epoca romantica, specie in area germanica e anglosassone, cominci\u00f2 a rifiorire l'interesse per la mitologia germanica. Questo interesse fu accompagnato da un moltiplicarsi di riedizioni del \"Canto dei Nibelunghi\" e di sue rivisitazioni sceniche (la pi\u00f9 importante: il ciclo drammatico-musicale \"L'anello del Nibelungo\", di Richard Wagner). In queste la figura del Drago, sempre presente, assume progressivamente caratteristiche tipiche dell'odierno fantasy.\nAttualmente i Draghi sono diventati alcuni tra i protagonisti dei romanzi e giochi di tipo fantasy, seppur, specie in anni molto recenti, la loro figura sia stata pesantemente modificata rispetto a come venivano presentati nelle leggende classiche, infatti in genere nelle opere moderne si tende ad usare la figura del tipico drago del Medioevo europeo cui per\u00f2 vengono spesso attribuiti caratteri, alcuni ripresi dal suo \"cugino\" cinese (bont\u00e0 d'animo, poteri di vario genere, saggezza eccetera), altri ripresi da altre creature mitologiche e altri totalmente inventati.\nLetteratura.\nNel contesto del fantasy la figura dei draghi risulta emblematica e fortemente radicata nell'immaginario collettivo. Molti scrittori di fantasy del XX e XXI secolo hanno poi scritto di draghi: Margaret Weis e Tracy Hickman ne \"Le Cronache di Dragonlance\", \"Ciclo di Death Gate\" e ne \"Il ciclo della Pietra Sovrana\"; Licia Troisi nei suoi libri sul Mondo Emerso e nella saga \"La ragazza drago\".\nUna serie in cui un drago \u00e8 un protagonista \u00e8 il \"Ciclo dell'eredit\u00e0\" di Christopher Paolini. \nCon un accento pi\u00f9 fantascientifico, la scrittrice Anne McCaffrey ha dedicato un fortunato ciclo di romanzi ai \"Dragonieri di Pern\", che cavalcano draghi ottenuti con l'ingegneria genetica.\nRuoli importanti hanno nelle \"Cronache del ghiaccio e del fuoco\" di George R. R. Martin e \"La nave della pazzia\" di Robin Hobb.\nCinema.\nAlla figura del drago sono stati anche ispirati diversi film, tra cui ricordiamo:\nVideogiochi.\nSi deve citare \"Spyro the Dragon\" (1998), la saga di videogiochi uscita su pi\u00f9 piattaforme che ha come protagonista Spyro, un draghetto viola.\nAltri titoli sui draghi includono \"Dragon's Lair\" (1983), \"Dragonriders of Pern\" (1983), \"Thanatos\" (1986), \"Dragon Spirit\" (1987), \"Rainbow Dragon\" (1988), \"Dragon Breed\" (1989), \"Dragonscape\" (1989), \"Saint Dragon\" (1989), \"Dragon Lord\" (1990), \"DragonStrike\" (1990), la serie \"Panzer Dragoon\" (1995), la serie ' (1999), \"Dragon Valor\" (1999), \"Savage Skies\" (2002), la serie \"Drakengard\" (2003), \"I of the Dragon\" (2004), \"Eragon\" (2006), ' (2009), la serie \"Dragon Age\" (2009), \"How to Train Your Dragon\" (2010), \"Hoard\" (2010), \"\" (2011), la serie \"Dark Souls\" (2011), \"Crimson Dragon\" (2013)."}
{"id": "2815384", "revid": "367445", "url": "https://it.wikipedia.org/wiki?curid=2815384", "title": "Rocca di Cerere", "text": ""}
{"id": "2815396", "revid": "1833487", "url": "https://it.wikipedia.org/wiki?curid=2815396", "title": "Montagna (Quiliano)", "text": " \nMontagna \u00e8 una frazione di 138 abitanti del comune di Quiliano, in provincia di Savona, posta sulle Alpi Liguri a 264 metri di altezza.\nIl paese.\nIl nucleo principale del paesino \u00e8 una piccola rotonda ai cui fianchi vi sono l'ex locale delle scuole elementari (usato oggi come ambulatorio e seggio elettorale) alcune case e un'area pic-nic; ma altre vie distaccate, come il Cervaro, il Caruggio, via Cerri e Lanrosso ne fanno parte, per un totale di circa 400 abitanti.\nLa piazzetta \u00e8 dominata dalla chiesa di San Michele Arcangelo, esempio di architettura barocca e,anticamente, longobarda.\nLa societ\u00e0 in via Lanrosso \u00e8 un ottimo punto di ritrovo, essendo aperta tutte le domeniche e la promotrice di innumerevoli feste e sagre: le due pi\u00f9 celebri sono senza dubbio la festa dell'estate e quella dell'autunno.\nAttivit\u00e0.\nUn tempo vi era un piccolo market sulla piazzetta, ma ora \u00e8 stato chiuso e la principale attivit\u00e0 sembra quella della raccolta delle olive.\nMolte passeggiate ed escursioni partono da Montagna, per raggiungere i monti o i vicini paesi.\nGeografia locale.\nIl borgo \u00e8 situato su un bricco alle pendici della Rocca dei Corvi (792 metri), ove \u00e8 possibile ammirare un bellissimo panorama e tutta la valle su cui \u00e8 situata Quiliano ed il torrente omonimo. Basta svalicare il crinale accanto al paese per finire nella valle di Vado Ligure, o quello alle spalle per finire nel valle del Trexenda e quindi a Roviasca.\nUn altro percorso per andare nella valle di Vado \u00e8 la strada dei 5 ponti, che parte da sopra il paese e arriva alle Rocche Bianche, poste tra le 2 valli."}
{"id": "2815397", "revid": "124922639", "url": "https://it.wikipedia.org/wiki?curid=2815397", "title": "Charlotte Sullivan", "text": "Ha avuto ruoli come protagonista in \"The New Ghostwriter Mysteries\" e in \"Harriet, la spia\", inoltre ha avuto parti pi\u00f9 piccole anche in \"How to Deal\" e in \"L'amore in gioco\". Ha recitato nel ruolo di Katie in \"Across the River to Motor City.\"; ha impersonato Maxima in un episodio dell'8\u00aa Stagione di \"Smallville\". \u00c8 conosciuta per aver interpretato Gail Peck in \"Rookie Blue\"."}
{"id": "2815399", "revid": "324090", "url": "https://it.wikipedia.org/wiki?curid=2815399", "title": "Kenwood House", "text": "Kenwood House (detta anche Iveagh Bequest) \u00e8 una villa del XVII secolo nel quartiere londinese di Hampstead, al confine settentrionale di Hampstead Heath. \u00c8 oggi gestita da English Heritage.\nStoria.\nLa casa originale fu costruita all'inizio del XVII secolo; acquistata da William Murray, primo conte di Mansfield, nel 1754, venne ristrutturata completamente tra il 1767 e il 1769 da Robert Adam. Costituisce uno dei primi lavori nello stile maturo di Adam che troviamo applicato ad un esterno: a lui si deve il restauro delle stanze esistenti e l'aggiunta di nuove, nonch\u00e9 il ridisegno della facciata, aggiungendo il portico ionico. Notevole \u00e8 la famosa biblioteca, dalla volta affrescata, decorata a stucco da Joseph Rose e dai classici pannelli di Antonio Zucchi. Le ali dell'edificio, aggiunte tra il 1793 e il 1796, si devono invece a George Saunders.\nNel 1927 Lord Iveagh, ultimo proprietario, lasci\u00f2 in testamento la villa allo Stato, ed essa fu pertanto aperta al pubblico nel 1928. La collezione di dipinti \u00e8 quella di Lord Iveagh, mentre l'arredamento non \u00e8 quello originale, gi\u00e0 venduto all'epoca dell'acquisto, nel 1925, dalla famiglia Mansfield. Si stima che circa un milione di persone visiti la casa ogni anno.\nParco.\nIl parco, su progetto di Humphry Repton, contrasta con il carattere naturalistico di alcuni boschi circostanti e del vicino Hampstead Heath. Vicino alla villa ci sono sculture moderne di Barbara Hepworth, Henry Moore e Reg Butler. Un terzo del parco \u00e8 Sito di particolare interesse scientifico, soprattutto per lo studio di uccelli e insetti (ospita, tra l'altro, il pi\u00f9 grande rifugio di pipistrelli di Londra).\nFino al 2006, in virt\u00f9 di una tradizione ormai consolidata che durava fin dal 1951, ogni sabato sera d'estate il parco ospitava concerti, inizialmente di musica classica, negli ultimi anni di musica pop, \u2013 i cosiddetti Picnic Concerts \u2013 attirando migliaia di persone che si godevano il fresco, la musica e spettacolari fuochi d'artificio. Per la protesta di alcuni cittadini residenti nelle vicinanze, English Heritage si vide costretta, nel febbraio 2007, a sospendere gli spettacoli. Questo avrebbe potuto compromettere il futuro della stessa Kenwood House, dato che l'incasso dei concerti era la maggior fonte di guadagno che permetteva a English Heritage di sostenere gli altissimi costi (un milione di sterline all'anno) necessari a mantenere la villa. Il 19 marzo 2008 l'organizzazione annunci\u00f2 che la manifestazione si sarebbe tenuta di nuovo in un sito vicino, adibito a pascolo, con il numero di concerti limitato ad otto per ogni stagione.\nCuriosit\u00e0.\nIl film \"Notting Hill\" \u00e8 stato in parte girato qui."}
{"id": "2815405", "revid": "287204", "url": "https://it.wikipedia.org/wiki?curid=2815405", "title": "Logica della scoperta scientifica", "text": "Logica della scoperta scientifica \u00e8 un celebre saggio di filosofia della scienza di Karl Popper, in cui vengono trattati il significato e la struttura logica a fondamento della scienza e della sua metodologia. Originariamente pubblicato nel 1934 in tedesco col titolo \"Logik der Forschung\" (che per\u00f2 significa \"Logica della \"ricerca\"\" e non \"della \"scoperta\"\"), fu riveduto e fu scritta in seguito, nel 1959, un'edizione in inglese ad opera dello stesso Popper, col titolo cambiato appunto in \"The Logic of Scientific Discovery\". Secondo Peter Medawar, questo libro \u00e8 \"uno dei pi\u00f9 importanti scritti del XX secolo\".\nDescrizione.\nIn questo libro, Popper spiega che la scienza non pu\u00f2 avere relazioni con metodologie basate sull'induzione: per quante che siano le osservazioni di un fenomeno non si potrebbe mai dedurre nulla di generale, nulla ci consente di stabilire che il prossimo caso osservato si comporter\u00e0 come i precedenti; a tal proposito \u00e8 divenuto celebre l'esempio del tacchino induttivista. Secondo Popper la scienza dovrebbe adottare una metodologia basata sulla falsificabilit\u00e0, poich\u00e9 nessun numero, per quanto grande, di esperimenti pu\u00f2 stabilire qualcosa come verit\u00e0, ma un singolo esperimento pu\u00f2 contraddirla. Popper ritenne che tutte le teorie basate sulla ricerca empirica debbano essere caratterizzate dalla falsificabilit\u00e0. \nL'unico metodo scientifico valido \u00e8 il metodo deduttivo dei controlli, basato sulla messa alla prova della teoria tramite le asserzioni che se ne possono dedurre, presupponendo l'obbligo, per il ricercatore, di formulare le sue asserzioni in modo tale che esse siano falsificabili (smentibili, confutabili, in opposizione agli asserti verificabili giudicati sensati dall'empirismo tradizionale) in sede di esperimento. Popper sostituisce cos\u00ec l'idea di una scienza basata sulla pura \"routine\" dell'enumerazione con l'idea di una scienza di ardite congetture e ricerca continua dell'errore, in vista della verit\u00e0, che resta un ideale regolativo.\nContesto nella storia della filosofia della scienza.\nNella storia della filosofia della scienza, il 1934, anno di pubblicazione di quest'opera contrassegna il passaggio dalla stagione dell'empirismo logico o neoempirismo o positivismo logico o neopositivismo, alla stagione del razionalismo critico.\nBold hypothesis.\nIl filosofo britannico introduce in questo saggio il concetto di ipotesi audace, o congettura audace."}
{"id": "2815406", "revid": "357069", "url": "https://it.wikipedia.org/wiki?curid=2815406", "title": "Iveagh Bequest", "text": ""}
{"id": "2815407", "revid": "1347902", "url": "https://it.wikipedia.org/wiki?curid=2815407", "title": "Ordine al merito militare (Bulgaria)", "text": "L'Ordine al merito militare di Bulgaria fu un ordine cavalleresco concesso dal regno di Bulgaria.\nStoria.\nL'Ordine venne fondato per decreto del principe il 19 maggio 1900 come segno di benevolenza del monarca verso l'esercito bulgaro. Esso era simile all'Ordine al merito civile ma era espressamente dedicato al personale militare e come tale veniva conferito ai militi per meriti speciali.\nCon la caduta della monarchia, l'Ordine venne mantenuto ma con alcune variazioni consistenti nella rimozione delle insegne regie e la sostituzione del nastro con uno tricolore bulgaro, sino alla definitiva abolizione dell'Ordine nel 1950.\nNel 2004 l'Ordine \u00e8 stato restaurato dalla Repubblica di Bulgaria e viene ancora oggi concesso in tre gradi di benemerenza."}
{"id": "2815416", "revid": "287204", "url": "https://it.wikipedia.org/wiki?curid=2815416", "title": "Philaenus spumarius", "text": "Il Philaenus spumarius noto anche come Sputacchina, \u00e8 un insetto rincote della famiglia Aphrophoridae. \nAttivit\u00e0 di vettore.\n\u00c8 il vettore di \"Xylella fastidiosa\", agente eziologico della malattia di Pierce, una batteriosi vascolare che colpisce la \"vite\" causando l'ingiallimento delle foglie che tendono all'imbrunimento fino alla definitiva caduta (filloptosi). Inoltre, \"Xylella fastidiosa\" \u00e8 causa di molte malattie delle piante, la clorosi variegata (CVC) degli agrumi. Il batterio veicolato da \"P. spumarius\", inoltre, innesca anche malattie in altre piante quali il pesco, la bruciatura delle foglie di oleandro. Si ritiene che \"Philaenus spumarius\" sia il vettore responsabile della diffusione, negli oliveti del Salento, di un particolare ceppo batterico di \"Xylella fastidiosa spp. pauca\", associato al Complesso del disseccamento rapido dell'ulivo (CoDiRO)."}
{"id": "2815424", "revid": "1347902", "url": "https://it.wikipedia.org/wiki?curid=2815424", "title": "Ordine al merito civile (Bulgaria)", "text": "L'Ordine al merito civile di Bulgaria fu un ordine cavalleresco concesso dal regno di Bulgaria.\nStoria.\nL'Ordine venne fondato per decreto del principe Ferdinando I di Bulgaria nel 1891 con l'intento di ricompensare quei civili che si fossero distinti a favore dello Stato. Esso era simile all'Ordine al merito militare al quale era equiparato come importanza ma era espressamente dedicato al personale civile.\nCon la caduta della monarchia, l'Ordine venne mantenuto ma con alcune variazioni consistenti nella rimozione delle insegne regie e la sostituzione del nastro con uno tricolore bulgaro, sino alla definitiva abolizione dell'Ordine nel 1950.\nNel 2004 l'Ordine \u00e8 stato restaurato dalla Repubblica di Bulgaria e viene ancora oggi concesso in tre gradi di benemerenza."}
{"id": "2815426", "revid": "729019", "url": "https://it.wikipedia.org/wiki?curid=2815426", "title": "Coppa Italia (cricket)", "text": "Coppa Italia.\nLa Coppa Italia di cricket \u00e8 la coppa nazionale che si tiene sotto la giurisdizione della Federazione cricket italiana al quale partecipano tutte le squadre iscritte ai campionati italiani di serie A, Serie B e Serie C. \u00c8 organizzata a cadenza annuale.\nSi giocano partite ad eliminazione diretta, con l'atto finale nella formula della final four svolta nello stesso week-end.\nAttualmente viene disputata con la formula Twenty20"}
{"id": "2815433", "revid": "767487", "url": "https://it.wikipedia.org/wiki?curid=2815433", "title": "Ridendo e scherzando", "text": "Ridendo e scherzando \u00e8 un film del 1978, scritto e diretto dal regista Marco Aleandri, diviso in cinque episodi.\nEpisodi.\nNozze d'argento.\nIl notaio Sartori, in occasione delle sue nozze d'argento, riceve dalla moglie Lina in dono la possibilit\u00e0 di trascorrere una notte di sesso in casa propria con Tania, una ragazza disinibita vestita da coniglietta. Quando per\u00f2 viene a sapere che anche la moglie si sarebbe potuta concedere lo stesso svago da un'altra parte, viene roso dalla gelosia al punto che la situazione viene chiarita solo alla presenza delle forze dell'ordine.\nI corpi separati.\nMichele Sintona, un venditore ambulante di piccoli oggetti viene confuso col quasi omonimo faccendiere Michele Sindona e per questo accusato di reati inesistenti da vari tutori delle forze dell'ordine, tutto ci\u00f2 in prossimit\u00e0 dell'inizio di una partita tra le squadre calcistiche del Napoli e della Juventus che desidera assolutamente non perdere, soprattutto in quanto tifoso.\nPer favore ammazzami mio marito.\nUna coppia formata da un grossolano capo mastro arricchito e una frivola ex cameriera statunitense \u00e8 in crisi a causa del loro vizio ripetuto di esagerare con l'alcool. Peppino, il cameriere, venendo indotto con la seduzione dalla sua datrice di lavoro a pianificare l'omicidio del marito, finisce per cacciarsi continuamente nei guai. Alla fine, per\u00f2 i suoi sforzi saranno stati inutili, perch\u00e9 la coppia si riappacifica.\nMelodramma della gelosia.\nUn marito geloso litiga incessantemente con la moglie perch\u00e9 convinto che questa lo tradisca con un ufficiale; perlustrando tutta la casa in cerca dell'amante, d\u00e0 vita a varie \"gags\" che lo rendono ridicolo insieme alla moglie e al presunto amante, ma si tratta d'un trucco. In realt\u00e0 l'ufficiale \u00e8 un attore di teatro, pagato dai coniugi, per risvegliare in loro il brivido della libido.\nCosti quel che costi....\nIl portiere condominiale Carletto \u00e8 continuamente \"solleticato\" sessualmente da Dalia Casali, una signora distinta che, nonostante l'apparente signorilit\u00e0, in realt\u00e0, mentre il marito \u00e8 al lavoro, riceve in casa clienti per incontri amorosi a pagamento. Non disponendo dell'elevata somma per pagare la prestazione alla donna, Carletto escogita uno stratagemma che gli riesce alla perfezione."}
{"id": "2815440", "revid": "123940658", "url": "https://it.wikipedia.org/wiki?curid=2815440", "title": "Societ\u00e0 delle Giardiniere", "text": "La Societ\u00e0 delle Giardiniere, ispirandosi all' ordine dei giardinieri liberi, riuniva le donne della borghesia intellettuale affiliate alla Carboneria che si incontravano nei giardini per gli scopi della societ\u00e0 segreta. \nStoria.\nLa Societ\u00e0 cominci\u00f2 le sue attivit\u00e0 durante il primo ventennio del XIX secolo, in una lettera del 1819 il cardinale Ercole Consalvi accennava, con noncurante disprezzo, ad una: \u201c\"romantica societ\u00e0 segreta della quale fanno parte le donne e il cui centro \u00e8 Milano il suo scopo \u00e8 l\u2019insegnare, il persuadere ai suoi membri che l\u2019Uomo non \u00e8 soggetto ad alcun principio di Religione o di morale, ma che deve seguire solo le leggi della sua natura\", ma solo dopo la partecipazione a i moti rivoluzionari del 1820 inizio la sua diffusione nel Lombardo-Veneto e nel Regno delle due Sicilie specialmente nel napoletano. \nIn una lettera del 3 settembre 1823 l\u2019autorit\u00e0 austriaca molto preoccupata nei confronti della partecipazione femminile al Risorgimento italiano, l\u2019Imperatore Francesco I d'Austria scriveva al ministero della Polizia conte Seldnitzsky: \n\"Caro conte Seldnitzsky\"\n\"Le accludo qui il rapporto per astratto inviatomi dal presidente Plenciz l\u20198 agosto 1823, riguardo la cosiddetta societ\u00e0 delle giardiniere con l\u2019incarico di far sorvegliare attentissimamente le donne descrittevi quali sospette e di tenere d\u2019occhio con cura le loro azioni. Franz\" \"\nIn risposta a questo biglietto il conte Seldnitzsky invi\u00f2, il 19 settembre 1823, una lettera al conte Strassoldo, governatore della Lombardia, in cui gli chiedeva di aumentare i controlli, la sorveglianza delle Giardiniere \"come tali vengono indicate Camilla F\u00e9, Matilde Dembowski, Bianca Milesi, le contesse Frecavalli e Teresa Casati Confalonieri, ed inoltre anche la vedova Teresa Agazzini nata Cobianchi e Amalia Tirelli pure nata Cobianchi\".\nMolte delle appartenenti alla societ\u00e0 furono arrestate, torturate, giustiziate o incarcerate per anni ed alcune esiliate o schedate ed a lungo e strettamente controllate dalla polizia.\nRituali e regole.\nUtilizzavano rituali d\u2019iniziazione ed un loro linguaggio segreto. Per essere considerata a pieno titolo una Giardiniera si doveva passare attraverso tre livelli: \nNel primo che aveva come motto \u201ccostanza e perseveranza\u201d, le \u201capprendiste\u201d venivano messe a parte dei progetti e delle cospirazioni in atto in quel momento; quelle che riuscivano a conquistare la totale fiducia delle proprie \u201csorelle\u201d venivano ammesse alla seconda fase il cui motto era \u201conore e virt\u00f9 e probit\u00e0\u201d e prendevano il nome di Maestre Giardiniere. \nIn questa seconda fase ricevevano anche l\u2019autorizzazione a girare armate portandosi dietro, nascosto tra la calza e la giarrettiera, un piccolo pugnale. A completamento di tutto si entrava nell\u2019ultima fase, la pi\u00f9 importante, in cui erano promosse al rango di Sublimi Maestre Perfette e potevano allora coordinare e dare ordini. \nPer riconoscersi tra loro passavano la mano dalla spalla sinistra alla destra, a formare un ideale semicerchio, e a seguire si battevano tre colpetti sul cuore: in questo modo potevano comunicare la loro presenza anche in pubblico senza essere scoperte. \nIl richiamo alla simbologia del tre, numero perfetto, si ritrovava anche nella costituzione delle cellule di base che erano composte da nove affiliate.\nPrimi Membri.\nSublimi Maestre Perfette furono: Maria Gambarana Frecavalli che aiut\u00f2 le staffette partigiane portando i messaggi dalla Lombardia al Piemonte arrestata dagli austriaci nel 1821, insieme ad altri, ebbe poi gli arresti domiciliari; sorte analoga per Matilde Viscontini Dembowski, moglie separata di un generale polacco, ed amante dello scrittore Stendhal fu arrestata nel 1822 ma rilasciata poco dopo, grazie alla sua tenacia nel non rivelare le cospirazioni in atto. \nLa Giardiniera Bianca Milesi Mojon abile pittrice, invent\u00f2 un originale sistema crittografato con cui i congiurati comunicavano, chiamata carta stratagliata, mentre Cristina Trivulzio di Belgioioso, patriota, fu una Giardiniera seguace di Mazzini e destinata a diventare la \u201cprincipessa rivoluzionaria\u201d delle Cinque giornate di Milano."}
{"id": "2815448", "revid": "1529788", "url": "https://it.wikipedia.org/wiki?curid=2815448", "title": "Hockey Club Castiglione", "text": "LHockey Club Castiglione \u00e8 una societ\u00e0 italiana di hockey su pista con sede a Castiglione della Pescaia. I suoi colori sociali sono il bianco e l'azzurro.\nStrutture.\nIl campo principale dell'Hockey Club Castiglione \u00e8 il Pala Casa Mora. La dimensione del rettangolo di gioco \u00e8 20 metri x 40 metri con superficie in graniglia. La capienza dell'impianto \u00e8 di circa 1000 spettatori seduti e di circa 200 in piedi."}
{"id": "2815450", "revid": "287204", "url": "https://it.wikipedia.org/wiki?curid=2815450", "title": "Marianne St-Gelais", "text": "Biografia.\nNel 2010 ha rappresentato il Canada ai Giochi olimpici di Vancouver.\nHa gareggiato nella staffetta 3000 metri, con le compagne di nazionale Jessica Gregg, Kalyna Roberge e Tania Vincent vincendo la medaglia d'argento nella finale disputata il 24 febbraio 2010.\nHa vinto la medaglia d'argento anche nella prova individuale 500 metri, concludendo alle spalle della cinese Wang Meng e davanti all'italiana Arianna Fontana, in questo modo \u00e8 diventata medagliata olimpica il giorno del proprio compleanno.\nAi Giochi olimpici di Sochi 2014 ha vinto la sua terza medaglia d'argento olimpica in carriera nella staffetta 3000 metri, con le compagne Marie-\u00c8ve Drolet, Jessica Hewitt e Val\u00e9rie Maltais.\nDal 2009 intrattiene una relazione con il compagno di nazionale Charles Hamelin."}
{"id": "2815461", "revid": "1305772", "url": "https://it.wikipedia.org/wiki?curid=2815461", "title": "Gene H. Golub", "text": "Nell'ambito accademico e saggistico, \u00e8 noto principalmente come Gene H. Golub. Talvolta \u00e8 indicato come Gene Golub oppure come G. H. Golub. \u00c8 considerato uno dei pi\u00f9 grandi esperti di analisi numerica della sua generazione.\nBiografia.\nHa ricevuto la sua educazione all'Universit\u00e0 dell'Illinois a Urbana-Champaign in cui ha ottenuto B.S. (1953), M.A. (1954) e Ph.D. (1959) in Matematica. Dal 1962 si trasferisce a Stanford, dove diventa professore nel 1970.\nUno dei suoi testi pi\u00f9 conosciuti \u00e8 probabilmente \"Matrix Computations\",\nscritto con Charles F. Van Loan.\nLa ricerca di Golub si \u00e8 focalizzata intorno alla decomposizione di matrici; in particolare nel 1970 egli ha pubblicato, insieme a William Kahan, un algoritmo per la computazione della decomposizione ai valori singolari ancora in uso al giorno d'oggi.\nGolub \u00e8 stato premiato con la B. Bolzano Gold Medal for Merits in the Field of Mathematical Sciences ed \u00e8 stato eletto nelle tre seguenti accademie: la National Academy of Sciences (1993), la National Academy of Engineering (1990), e la American Academy of Arts and Sciences (1994). Egli inoltre compare all'interno della lista ISI highly cited researcher."}
{"id": "2815466", "revid": "767487", "url": "https://it.wikipedia.org/wiki?curid=2815466", "title": "Tanto va la gatta al lardo...", "text": "Tanto va la gatta al lardo... \u00e8 un film a episodi del 1978, diretto dal regista Marco Aleandri.\nEpisodi.\nLe tre verginelle.\nDa un manicomio criminale evade un feroce assassino che era solito stuprare e fare a pezzi le proprie vittime. A casa di tre sorelle, che hanno sentito gli allarmanti annunci alla radio, bussa un venditore ambulante che viene scambiato per l'evaso. Le sorelle avvisano la polizia, ma mentre aspettano l'arrivo degli agenti, decidono di concedersi al maniaco. Prima una, poi la seconda, mentre la terza si salva grazie all'intervento della polizia. Quando, per\u00f2, si scopre che l'uomo non \u00e8 l'assassino, ma solo un venditore opportunista, la terza sorella, che non ha perso la verginit\u00e0 come le altre due, impazzisce dalla disperazione e viene portata in manicomio dall'ambulanza che non ha fatto il viaggio inutilmente.\nFuga nella valigia.\nUna donna fa evadere di prigione il marito approfittando di un ricovero in ospedale per un intervento chirurgico. Lo nasconde dentro ad una valigia e lo trasporta sia in treno che in autobus. Per una circostanza sfortunata, viene scambiata la valigia che crea un po' di scompiglio nel paesino dei due coniugi, e la donna finisce a sua volta in arresto e... dentro la valigia.\nAmore coniugale.\nDue coniugi sono cos\u00ec intenti a litigare e a denigrare tutti i membri delle rispettive famiglie da non accorgersi che \u00e8 scoppiata la rivoluzione.\nProcesso per direttissima.\nUn tifoso napoletano, che viaggia su un treno, entra in uno scompartimento dove incontra cinque esponenti della migliore societ\u00e0. Un magistrato, un generale, un prelato, una vedova altolocata e uno studente in legge. Fin da subito usa un linguaggio volgare e dei modi incivili irritando a tal punto i compagni di viaggio che, questi, decidono di \"processarlo\". Quando, infine, credono che il reo sia fuggito eludendo la condanna scoppia il finimondo dove ognuno tira fuori il peggior linguaggio e i pi\u00f9 pesanti insulti. Perfino il tifoso, appena rientrato, rimane inorridito e decide di andarsene."}
{"id": "2815469", "revid": "367445", "url": "https://it.wikipedia.org/wiki?curid=2815469", "title": "Hockey Castiglione", "text": ""}
{"id": "2815476", "revid": "287204", "url": "https://it.wikipedia.org/wiki?curid=2815476", "title": "Biotopo Lavini di Marco", "text": "Il biotopo Lavini di Marco \u00e8 un'area naturale protetta della Provincia autonoma di Trento. Occupa un'area di 35,57 ha su cui sono state scoperte impronte preistoriche, e per la sua particolarit\u00e0 geologica e archeologica dal 1992 \u00e8 tutelato come biotopo ed \u00e8 affidato al Museo civico di Rovereto.\nGeologia.\nI Lavini di Marco sono una distesa di blocchi di roccia calcarea dovuti a delle frane avvenute in epoca preistorica-storica. Sui liscioni di questa frana il biologo e geologo Luciano Chemini, nel 1990, scopre delle \u201cbuche\u201d nella roccia che si \u00e8 scoperto essere orme con una disposizione simmetrica. La segnalazione fatta al Museo tridentino di scienze naturali ha messo in moto dei sopralluoghi.\nIl paleontologo ed icnologo Giuseppe Leonardi ha individuato un numero di piste che unite contengono un totale di cento impronte vecchie di 200 milioni di anni, lasciate da dei dinosauri. In quel periodo (Giurassico) il Trentino era costituito da una vasta distesa d'acqua popolata da organismi marini i cui scheletri hanno poi creato i calcari alpini.\nIn questo luogo, alternato da distese d'acqua e da distese di sabbia, vi erano i dinosauri, sia erbivori che carnivori.\nSulle orme dei dinosauri si posavano alghe microscopiche che hanno conservato le impronte dell'azione erosiva delle onde marine, creando inoltre un'intercapedine tra ogni impronta e i depositi sabbiosi che sarebbero avvenuti per\u00f2 solo in un secondo momento. Quando dopo milioni di anni i movimenti delle zolle tettoniche compattarono le sabbie dei fondali e sollevarono ampie porzioni di crosta terrestre, si formarono le prime valli e nacquero le montagne.\nI ghiacciai modellarono creando l'attuale paesaggio. In epoca preistorica-storica le pendici del monte Zugna precipitarono, lasciando scoperti i calcari sui quali sono rimaste impresse le impronte.\nIl professor Leonardi ha identificato le impronte di Ornitischi Bipedi, e anche delle impronte tridattili pi\u00f9 piccole appartenenti a carnivoridi. Da alcune orme ben conservate si \u00e8 potuto stabilire che si trattava di Teropodi Carnosauri.\nFlora.\nAll'interno del biotopo la vegetazione \u00e8 principalmente pioniera, arbustiva e palustre.\nAll'interno del biotopo si estende un bosco di pino nero, introdotto per rimboschire il territorio. Nelle zone pi\u00f9 soleggiate si trovano specie vegetali come la Daphne alpina, molto rara a quote cos\u00ec basse. La vegetazione \u00e8 influenzata anche dai due laghetti (\"Laghet grant\" e \"Laghet picol\"), infatti nel biotopo si trovano specie vegetali tipiche degli ambienti umidi come la tifa (\"Typha latifolia\"), la cannuccia di palude (\"Phragmites australis\") e le specie pi\u00f9 rare come la \"Carex gracilis\", la \"Teucrium scordium\" e la \"Bidens frondosa\".\nFauna.\nIl biotopo ospita varie specie di rettili, uccelli e mammiferi ma la fauna e principalmente influenzata dai due laghetti.\nTra gli invertebrati si trovano specie interessanti come gli Idroadefagi (il pi\u00f9 comune \u00e8 il ditisco). Tra gli anfibi varie specie di tritoni, tra le quali il tritone punteggiato, il tritone alpestre ,il tritone crestato (\"Triturus cristatus\"), questo infatti \u00e8 l'unico sito in Trentino dove \u00e8 presente, e il rospo comune, oltre a rane dalmatine e rane temporarie in buon numero. In primavera si pu\u00f2 osservare la gallinella d'acqua (\"Gallinula chloropus\") e il comune germano reale. Un gruppo di ontani di uno dei due laghetti ospita inoltre una garzaia formata da alcune coppie riproduttive di airone cenerino. Nidificano presso alcuni stagni della zona anche l'alzavola, la pittima reale, e il porciglione. Non \u00e8 difficile osservare tra i canneti lungo le sponde anche il basettino.Meno diffuso ma comunque presente, smergo maggiore. Di presenza occasionale e migratoria invece, il moriglione,che sosta qui in inverno e conta alcune coppie,talvolta il cormorano, presente ma poco diffuso e il raro airone bianco maggiore, che giunge qui spesso, dal vicino fiume Adige o dal Biotopo di Loppio. Tra i rettili si trova la natrice dal collare (\"Natrix natrix\") che \u00e8 un abile e vorace cacciatrice di rane e tritoni. Presso una altura della pozza pi\u00f9 piccola \u00e8 presente il gruccione, con una decina di coppie nidificanti. Da segnalare la presenza del raro molosso di Cestoni, pipistrello appartenente alla famiglia dei Molossidi, che si riproduce con una colonia stabile di 20-30 individui dal 2019 presso l'area meridionale del bacino."}
{"id": "2815490", "revid": "812213", "url": "https://it.wikipedia.org/wiki?curid=2815490", "title": "Marco Aleandri", "text": ""}
{"id": "2815497", "revid": "1543377", "url": "https://it.wikipedia.org/wiki?curid=2815497", "title": "Onorificenze croate", "text": "Elenco delle onorificenze e degli ordini di merito e cavallereschi distribuiti dalla Croazia.\nCon la caduta del regime monarchico la concessione di medaglie ed onorificenze appartenenti al periodo regio \u00e8 cessata.\nRepubblica di Croazia (25 giugno 1991 - attuale).\nA differenza del precedente sistema di onorificenze in uso in Croazia, dalla fondazione della Repubblica di Croazia e dalla successiva riforma degli ordini cavallereschi, venne stabilita la compresenza di un certo numero di onorificenze, tutte con un'unica classe, ma suddivise in ordine di precedenza. Le onorificenze sono suddivise a gruppi e un singolo insignito pu\u00f2 essere insignito contemporaneamente delle onorificenze di diversi gruppi ma non dello stesso gruppo. In caso di avanzamento all'interno dello stesso gruppo l'insignito deve restituire la precedente onorificenza."}
{"id": "2815502", "revid": "701660", "url": "https://it.wikipedia.org/wiki?curid=2815502", "title": "Ante dell'organo del duomo di Ferrara", "text": "Le ante dell'organo del duomo di Ferrara sono quattro pannelli dipinti a tempera su tela (349x152 cm ciascuno) da Cosm\u00e8 Tura nel 1469 e oggi conservati nel museo della cattedrale a Ferrara. Originariamente erano decorate fronte-retro (oggi i dipinti sono separati), presentano \"San Giorgio e la principessa\" (ante chiuse) e l'\"Annunciazione\" (ante aperte).\nStoria.\nLe ante dipinte rappresentano una rara testimonianza dell'opera di Cosm\u00e8 Tura dopo la sua nomina a pittore di corte nel 1456, sia in termini qualitativi che come punto fermo nella cronologia dell'artista. Furono infatti pagate il 2 giugno 1469 e rappresentano uno dei pochi documenti certi della sua carriera.\nDescrizione e stile.\nLe ante dell'organo mostrano diverse influenze di base, che si ritrovano nelle opere di Cosm\u00e8 Tura: quella gotica cortese, quella pierfrancescana, quella toscana filtrata dagli squarcioneschi e da Mantegna. Il tutto per\u00f2 \u00e8 rielaborato con estrema originalit\u00e0 dall'autore, che giunse a risultati di grande espressivit\u00e0.\nAnnunciazione.\nL'\"Annunciazione\" \u00e8 ambientata in una solenne architettura all'antica, organizzata secondo le regole della prospettiva, con una doppia arcata con lacunari, retta da fantasiosi pilastri poggianti su un basamento marmoreo. Sia lo stile dell'edificio, sia i festoni che gli speroni rocciosi stratificati nel paesaggio ricordano le opere di Andrea Mantegna. A sinistra, come di consueto, si trova l'Angelo annunciante, con in mano il tradizionale giglio e con un panneggio particolarmente chiaroscurato, con un'illuminazione incidente che sbalza le pieghe con forza, come se fossero martellate nella lamiera. \nLa figura di Maria \u00e8 pi\u00f9 morbida, ispirata nella sua monumentalit\u00e0 a Piero della Francesca, ma sempre tesa nelle linee di contorno e dagli scarti laterali divergenti (delle mani, della testa e delle gambe), che ne movimentano la figura dando un'idea di energia trattenuta. Essa si \u00e8 appena alzata dal cuscino dove stava leggendo e si \u00e8 inginocchiata giungendo le mani per ricevere l'annuncio. Il libro si trova posato sulle ginocchia (allusione alle scritture che si avverano) e dietro di lei appare la colomba dello Spirito Santo. La aureole di Maria e dell'Angelo sono scorciate in prospettiva.\nIn alto si trovano alcuni piacevoli dettagli naturalistici, come lo scoiattolo e l'uccellino poggiati sul tirante sotto l'arco. Alle pareti dell'architettura sono dipinti alcuni bassorilievi su sfondo dorato: si tratta di allegorie dei \"Pianeti\", dalle pose contorte ed agitate, che rimandano al gusto cortese degli Este, affascinati dall'astronomia e dalla letteratura filosofica.\nSan Giorgio e la principessa.\nIl lato di \"San Giorgio\", peggio conservato soprattutto nell'anta sinistra, \u00e8 invece ambientato in un paesaggio aperto, inondato da una luce dorata che crea un'atmosfera irreale e bizzarra. A destra si svolge lo scontro tra san Giorgio a cavallo e il drago, caratterizzato da un dinamismo sfrenato, reso ancora pi\u00f9 espressivo dai contorni netti e taglienti, dalle lumeggiature grafiche e dall'estremo espressionismo che stravolge i volti di uomini e animali.\nIl cavallo di san Giorgio ad esempio \u00e8 deformato dall'irruenza della battaglia, con un volto parzialmente in ombra invigorito da riflessi chiarissimi sui bordi superiori delle superfici. Il suo corpo sembra di lucido alabastro, su cui serpeggia la bordatura di un acceso rosso corallo. Le complesse linee dinamiche che strutturano il gruppo di cavallo e cavaliere sono continuate nel movimento a serpentina del drago, che \u00e8 raffigurato con una prevalenza di linee aguzze. Il complesso scorcio del cavallo che sembra uscire dalla rappresentazione verso lo spettatore \u00e8 risolto con maestria, comprimendo le figure nella met\u00e0 ad esse destinata. L'effetto generale \u00e8 comunque quello di gesti bloccati, come nelle migliori opere di Paolo Uccello, raffreddati dalla particolare colorazione ed esasperati dalle violente smorfie.\nA sinistra si trova la principessa che fugge inorridita, ma che sembra guardare il suo salvatore con un moto di speranza. Anche il panneggio delle sue vesti \u00e8 pesante e vorticoso, come se fosse bagnato. Numerosi dettagli della sua acconciatura e dei suoi gioielli rivelano un'aderenza al gusto per il dettaglio raffinato tipico dello stile cortese. \nSullo sfondo si trova una strana montagna fortificata, dalla quale proviene un misterioso corteo di sapienti barbuti. "}
{"id": "2815504", "revid": "138790", "url": "https://it.wikipedia.org/wiki?curid=2815504", "title": "Magnus \u00d6str\u00f6m", "text": "La sua carriera \u00e8 stata concentrata soprattutto sugli E.S.T., trio che fond\u00f2 egli stesso con Esbj\u00f6rn Svensson, pianista suo amico fin dall'infanzia, nel 1993 all'incontro con il contrabbassista Dan Berglund. Tuttavia, il suo nome \u00e8 anche legato a collaborazioni con altri artisti jazz di calibro internazionale quali: Pat Metheny, Benny Golson, Curtis Fuller, Buster Williams, Roy Hargrove, Nils Landgren, Mulgrew Miller, Conrad Herwig e Stefon Harris.\nDopo lo scioglimento dell'E.S.T. a causa della morte del pianista, ha inciso il primo CD a suo nome \"Thread of Life\" dove nel brano \"Ballad for E\", dedicato all'amico scomparso, compaiono come ospiti Dan Berglund e Pat Metheny.\nNel 2016 assieme al pianista Bugge Wesseltoft e a Dan Berglund forma un trio che prende il nome di Rymden (in svedese significa \"spazio\"). Musicalmente, le influenze del modern jazz sono state mescolate con musica classica come Johann Sebastian Bach cos\u00ec come musica da film e rock]. Ci sono anche influenze della musica folclorica scandinava."}
{"id": "2815509", "revid": "110157", "url": "https://it.wikipedia.org/wiki?curid=2815509", "title": "Joseph Bramah", "text": "Note biografiche.\nJoseph Bramah era il secondogenito di Joseph Bramma, un agricoltore, e Mary Denton.\nFrequent\u00f2 la scuola a Silkstone (Yorkshire) e al termine degli studi fu messo a bottega presso un falegname del posto.\nFinito l'apprendistato Bramah si trasfer\u00ec a Londra dove inizi\u00f2 l'attivit\u00e0 di ebanista.\nNel 1783 spos\u00f2 Mary Lawton di Mapplewell, nei pressi di Barnsley per poi stabilirsi a Londra.\nLa coppia ebbe una figlia e quattro figli.\nBramah e la sua famiglia in un primo momento vissero al 124 di Piccadilly per poi trasferirsi a Eaton Street, Pimlico.\nLe invenzioni.\nLo sciacquone.\nLa prima invenzione di successo fatta da Bramah fu il miglioramento dello sciacquone.\nEgli aveva rilevato che i modelli allora installati nelle case di Londra presentavano la tendenza a bloccarsi col gelo dell'inverno.\nBramah progett\u00f2 un nuovo modello in cui la valvola rettilinea era sostituita da un lembo incernierato che sigillava il fondo della vaschetta.\nPer questa invenzione ottenne un brevetto nel 1778 e inizi\u00f2 la produzione in un'officina di Denmark Street.\nQuesto sistema ottenne un grande successo e la produzione continu\u00f2 fino al XIX secolo.\nGli originali WC sono ancora oggi in funzione presso la Osbourne House, residenza della regina Vittoria sull'Isola di Wight.\nLa societ\u00e0 \"Serrature Bramah\".\nDopo aver studiato gli aspetti tecnici delle serrature Bramah ne progett\u00f2 una sua, che brevett\u00f2 nel 1784.\nNello stesso anno costitu\u00ec la societ\u00e0 \"Bramah Locks\" con sede al 124 di Piccadilly; la compagnia ha oggi sede a Marylebone e a Romford, (Essex).\nLe serrature prodotte da Bramah erano famose per la loro resistenza all'effrazione e alla manomissione.\nL'azienda \u00e8 ricordata anche per lo slogan, esposto di fianco alla serratura nella vetrina del negozio di Londra a partire dal 1790, che recitava \u00abL'artigiano che riuscir\u00e0 a fare uno strumento in grado di scassinare o di aprire questa serratura ricever\u00e0 200 ghinee a lavoro compiuto\u00bb.\nTale sfida rimase aperta per oltre 67 anni fino a quando, in occasione della Grande Esposizione del 1851, un fabbro americano di nome Alfred Charles Hobbs riusc\u00ec ad aprire la serratura.\nDopo alcune discussioni circa il metodo da questi usato per aprirla, alla fine il premio gli fu riconosciuto.\nIl tentativo alla fine riuscito richiese circa 51 ore di lavoro, distribuite su 16 giorni.\nLa \"Challenge Lock\" \u00e8 conservata al Museo della scienza di Londra.\nUn esame della serratura mostra che essa fu ricostruita dopo la prova di Hobbs: infatti, in origine, essa aveva una molla centrale e 18 blocchetti di ferro, mentre in quella ricostruita vi erano 13 blocchetti ciascuno con la propria molla.\nNel 1798 brevett\u00f2 un nuovo modello di serratura.\nMacchine utensili.\nData la precisione richiesta per le sue serrature, Bramah si dedic\u00f2 allo sviluppo di strumenti per aiutare i processi produttivi.\nEgli si affid\u00f2 alle capacit\u00e0 di Henry Maudslay che entr\u00f2 a lavorare nella sua officina dall'et\u00e0 di 18 anni.\nInsieme Bramah e Maudslay crearono un certo numero di macchine innovative che resero pi\u00f9 efficiente la produzione derlle serrature di Bramah ed inoltre erano utilizzabili per altri cicli produttivi.\nPoco prima che Bramah morisse nelle sue officine entr\u00f2 a lavorare Joseph Clement che tra le altre cose contribu\u00ec alla progettazione del tornio.\nLa pressa idraulica.\nL'invenzione pi\u00f9 importante di Bramah fu la pressa idraulica.\nTale macchina si basa sulla legge di Pascal secondo cui la pressione esercitata su un fluido racchiuso in un recipiente si trasmette invariata a qualsiasi punto del fluido e alle pareti del recipiente che lo contiene.\nLa pressa era costituita da due pistoni e due cilindri di diverso alesaggio.\nQuando si esercita una forza sul pistone piccolo, questa viene tradotta in una forza pi\u00f9 grande sul pistone pi\u00f9 grande.\nLa differenza tra le due forze \u00e8 proporzionale alla differenza dell'alesaggio dei due cilindri.\nI cilindri agiscono, quindi, in maniera analoga a una leva quando questa \u00e8 usata per aumentare la forza esercitatavi.\nLa pressa idraulica fu brevettata nel 1795 e ha tuttora numerose applicazioni industriali.\nAll'epoca di tale invenzione l'ingegneria idraulica era una scienza quasi sconosciuta,\nBramah (insieme a William George Armstrong) fu uno dei pionieri in tale campo.\nLa pressa idraulica \u00e8 ancora conosciuta semplicemente come la Pressa Bramah.\nAltre invenzioni.\nBramah brevett\u00f2 18 invenzioni, anche se non tutte hanno avuto lo stesso successo e la diffusione della serratura e la pressa idraulica: si segnalano una colonna per la birra alla spina (1797), una piallatrice meccanica (1802), una macchina per la fabbricazione della carta (1805), una stampatrice con numerazione delle banconote (1806), una penna stilografica (1809).\nLa morte.\nUna delle ultime invenzioni di Bramah fu una pressa idraulica in grado di sradicare gli alberi. Questa macchina venne utilizzata nella Holt Forest, Hampshire. Mentre era impegnato a controllare questo lavoro, Bramah fu colpito da un forte raffreddamento sviluppatosi poi in polmonite.\nMor\u00ec il 9 dicembre 1814 a Holt Forest e fu sepolto nel cimitero della chiesa di St. Mary a Paddington.\nNel centro di Barnsley \u00e8 stato aperto nel 2006 un pub che porta il nome di Joseph Bramah."}
{"id": "2815512", "revid": "256896", "url": "https://it.wikipedia.org/wiki?curid=2815512", "title": "San Giorgio e la principessa (Cosm\u00e8 Tura)", "text": ""}
{"id": "2815525", "revid": "287204", "url": "https://it.wikipedia.org/wiki?curid=2815525", "title": "Masami Yuki", "text": ""}
{"id": "2815529", "revid": "149485", "url": "https://it.wikipedia.org/wiki?curid=2815529", "title": "Jessica Gregg", "text": "Biografia.\nI suoi genitori sono l'ex pattinatrice Kathy Gordan e l'ex hockeista Randy Gregg.\nNel 2010 ha rappresentato il Canada ai Giochi olimpici di Vancouver.\nHa gareggiato nella staffetta 3000 metri, con le compagne di nazionale Marianne St-Gelais, Kalyna Roberge e Tania Vincent ha conquistato la medaglia d'argento.\nNella prova individuale 500 metri, invece, ha chiuso al quarto posto, concludendo alle spalle della cinese Wang Meng, della connazionale Marianne St-Gelais e dell'italiana Arianna Fontana.\nSuo fratello maggiore Jamie Gregg \u00e8 stato convocato a Vancouver dalla nazionale canadese e ha preso parte alle competizioni di pattinaggio di velocit\u00e0."}
{"id": "2815534", "revid": "339392", "url": "https://it.wikipedia.org/wiki?curid=2815534", "title": "Scuola italiana", "text": ""}
{"id": "2815535", "revid": "729019", "url": "https://it.wikipedia.org/wiki?curid=2815535", "title": "Amniocentesi", "text": "L'amniocentesi \u00e8 una procedura che consente il prelievo transaddominale di liquido amniotico dalla cavit\u00e0 uterina; \u00e8 la metodica pi\u00f9 diffusa per ottenere campioni biologici utili al fine di effettuare una diagnosi prenatale, ma anche la pi\u00f9 antica, affondando le sue radici agli inizi del XIX secolo quale pratica chirurgica per il polidramnios o per l'instillazione di soluzioni ipertoniche al fine di indurre l'aborto. Mediante l'amniocentesi \u00e8 anche possibile prelevare e conservare le cellule staminali contenute nel liquido amniotico.\nFinalit\u00e0.\nVi sono due momenti distinti della gravidanza in cui \u00e8 possibile eseguire l'amniocentesi, con scopi diagnostici assai diversi. Il primo momento (amniocentesi precoce) \u00e8 tra la 16\u00aa e la 18\u00aa settimana, quando l'amnios ha raggiunto dimensioni sufficienti perch\u00e9 la pratica non costituisca un rischio per il feto; il secondo momento (amniocentesi tardiva) cade dopo la 25\u00aa settimana, quando possono verificarsi condizioni nelle quali sia richiesto il prelievo di liquido amniotico per fini diversi da quelli citogenetici.\nLa sempre maggiore richiesta di ottenere risposte precoci ha indotto, negli ultimi anni, ad eseguire il prelievo del liquido amniotico anche in epoca inferiore alla 15\u00aa settimana di gestazione, come valida alternativa al prelievo dei villi coriali (amniocentesi precocissima). Tale procedura, almeno agli inizi della sua introduzione, era gravata da un maggior rischio abortivo ed \u00e8 tuttora innegabilmente caratterizzata da una pi\u00f9 alta incidenza di insuccessi diagnostici, o per mancata coltura o per errori tecnici.\nLe indicazioni pi\u00f9 importanti all'esecuzione di un'amniocentesi precoce sono:\nL'amniocentesi tardiva ha invece altri scopi diagnostici:\nAnomalie diagnosticabili.\nNel liquido amniotico possono essere teoricamente esaminate tutte le patologie (cromosomiche e genetiche) diagnosticabili in qualsiasi tessuto biologico.\nFin dal suo esordio, l'amniocentesi prevedeva l'esame del cariotipo fetale nel liquido amniotico; tale esame era eseguito con tecnica citogenetica mediante coltura cellulare e volgeva esclusivamente all'analisi dei maggiori difetti dei cromosomi, difetti del \"numero\" (aneuploidie complete o a mosaico), e della \"struttura\" come \"traslocazioni\" (bilanciate o sbilanciate), \"inversioni\" o grossolane \"delezioni.\"\nCon il passare degli anni le ricerche sul liquido amniotico si sono sempre pi\u00f9 arricchite mediante l'impiego di metodiche di biologia molecolare sempre pi\u00f9 raffinate. Questa esigenza \u00e8 nata, nel corso degli ultimi decenni, sia dal miglioramento delle tecniche di laboratorio che dalla richiesta, da parte delle gestanti, di informazioni sempre pi\u00f9 ampie ed accurate sulla salute del proprio figlio.\nLe prime indagini, che si sono aggiunte allo studio del cariotipo, sono state: la ricerca delle pi\u00f9 frequenti mutazioni della fibrosi cistica, del ritardo mentale da \"X-fragile\", della sordit\u00e0 congenita e della distrofia muscolare; pi\u00f9 recentemente, visto il grande impatto sociale e la sua frequenza, anche della \"SMA.\"\nAttualmente per\u00f2 si sono introdotte tecniche sempre pi\u00f9 raffinate che hanno permesso indagini pi\u00f9 complete ed approfondite.\nSchematicamente si propongono tre pannelli diagnostici la cui scelta \u00e8, in genere, affidata al medico e discussa con la coppia a seguito di una consulenza genetica. La norma prevede che, per tali diagnosi, sia sottoscritto un accurato consenso informato.\nAmniocentesi tradizionale.\n\u00c8 il primo pannello ad essere utilizzato ed \u00e8 ancora il pi\u00f9 diffuso. Esso indaga sulle \"sole anomalie cromosomiche\" mediante lo studio del cariotipo ed include, in genere anche uno studio della alfa-fetoproteina, una proteina che, se presente in quantit\u00e0 marcata, pu\u00f2 far insorgere il sospetto dell'esistenza di un difetto nel tubo neurale. A quest'indagine si aggiungono spesso ricerche specifiche come quelle sopra menzionate riguardanti la fibrosi cistica, il \"ritardo mentale da X-fragile\", la \"sordit\u00e0 congenita, \"la distrofia muscolare e la \"SMA\". L'amniocentesi tradizionale, ove non includa lo studio delle ricerche specifiche appena riferite, permette di diagnosticare le patologie riportate nel seguente elenco:\nAmniocentesi molecolare (cariotipo molecolare).\nDi recente introduzione (met\u00e0 anni 2000), va a ricercare microdelezioni e microduplicazioni mediante tecnica COMPARATIVE GENOMIC HYBRIDITATION (aCGH). Tale tecnica \u00e8 in grado di diagnosticare un ampio numero di patologie. Tuttavia, secondo le linee guida della \"Societ\u00e0 Italiana di Genetica Umana (SIGU),\" tale approfondimento non pu\u00f2 essere dissociato e reso indipendente dall'analisi del cariotipo mediante tecniche tradizionali.\nAmniocentesi genomica.\nRecentemente la Next Generation Sequencing (NGS) si \u00e8 enormemente diffusa nella diagnosi genetica e va ormai introducendosi a pieno diritto nelle ricerche prenatali. Lo studio delle mutazioni contenute nell'esoma umano pu\u00f2 essere introdotto anche nelle indagini routinarie con limiti etici e tecnici ben definiti. Questa nuova filosofia diagnostica chiamata anche Next Generation Prenatal Diagnosis (NGPD), permette uno studio genetico completo e necessita, per essere utilizzata, di una consulenza genetica attenta ed esplicativa. Questa diagnosi prenatale comprende un pannello completo che, in aggiunta allo studio del \"cariotipo citogenetico e molecolare, \"analizza \"tutto il progetto genetico\" relativo alle informazioni clinicamente ed eticamente utili mediante la piattaforma NGS. Non deve includere le ricerche per il rischio oncologico ne per i geni di suscettibilit\u00e0 per malattie detti single polimorphysm nucleotide (SNP). \"Questo pannello\" include la diagnosi di tutte le patologie riscontrabili anche nell'amniocentesi tradizionale e in quella molecolare \"ma aggiunge anche lo studio di un numero enorme di geni (fino a 300) \"coinvolti nello sviluppo del feto ed associati a disordini di carattere ereditario sia di tipo recessivo (di cui il soggetto pu\u00f2 non sospettare di essere portatore) che dominante. Fra i vantaggi ottenuti da tale innovativo approccio diagnostico, che prevede l'utilizzo di piattaforme per NGS, la brevit\u00e0 ed affidabilit\u00e0 di risposta, anche nel caso di disordini genetici rari, e la tempestivit\u00e0 dell'intervento medico sia durante la gravidanza che in epoca post-natale nel caso in cui siano identificate anomalie genetiche. In definitiva tale approccio consente lo studio contemporaneo di tutti i geni di interesse per la salute del feto, durante la gravidanza, e per quella dell'individuo, dopo la nascita, differentemente da quanto previsto fino a prima dell'avvento di metodiche NGS dove la diagnosi era limitata solo ad un numero molto ristretto di patologie.\nUno schema comparativo dei tre pannelli diagnostici pu\u00f2 essere quello riportato di seguito:\nL'istogramma evidenzia che non \u00e8 mai possibile raggiungere il 100% di diagnosi; ci\u00f2 accade, come in precedenza specificato, perch\u00e9 anche utilizzando la NGS non si pu\u00f2 escludere l'insorgenza di una nuova mutazione genetica; inoltre, un discreto numero di errori genetici non pu\u00f2 essere analizzato e riferiti per ragioni etiche e cliniche. Non c'\u00e8 dubbio comunque che i genitori hanno oggi a disposizione strumenti sempre pi\u00f9 precisi ed accurati per conoscere lo stato genetico del nascituro.\nSiamo ben lontani dagli esordi della diagnosi prenatale durante i quali l'attenzione si concentrava solo sulla ricerca di poche sindromi. La pi\u00f9 conosciuta e temuta, la Sindrome di Down.\nSi pu\u00f2 notare come questa patologia rappresenta solo una piccolissima percentuale di tutti i difetti genetici diagnosticabili. Infatti mentre la Sindrome di Down rappresenta solo lo 0.15% di tutti i nati, le anomalie congenite sono ben l'8%.\nDiviene pertanto sempre pi\u00f9 chiaro che, i test che ricercano la sola Sindrome di Down o le sole malattie cromoscomiche (come l'amniocentesi tradizionale), vanno a scoprire una fetta che oggi molti ritengono \u201ctroppo\u201d limitata.\nInoltre, va aggiunto, che la grande importanza di questi test genetici risiede proprio nell'approfondimento diagnostico ovvero in quella procedura di approfondimento attraverso la quale, a partire da un dubbio ecografico di patologia, si va a ricercare o ad escludere l'esistenza di un difetto genetico.\nNel 2014, il \"Prenatal Journal of Medicine\" pubblica la notizia della messa a punto di una nuova tecnica diagnostica, la \"Next Generation Prenatal Diagnosis\" (Ngpd) che consente al terzo mese di gravidanza con una villocentesi, e al quarto con una amniocentesi, di:\nL'esame costa circa 1.500 euro e in Italia non \u00e8 eseguito in regime di convenzione.\nPeriodo, rischi e costi.\nIl rischio di aborto spontaneo connesso all'amniocentesi \u00e8 stato ritenuto, per 30 anni, dell'1%.\nGli studi attuali mostrano, invece, che nei centri di eccellenza l'incidenza di abortivit\u00e0 spontanea, natimortalit\u00e0, e mortalit\u00e0 neonatale non sono statisticamente differenti nel gruppo sottoposto ad amniocentesi rispetto a chi non la esegue.\nLetteratura ancora pi\u00f9 recente dimostra come il rischio di aborto, nei centri di alto riferimento, si aggiri attorno allo 0,1%.\nDopo circa 30 anni il classico lavoro di Tabor \u00e8 stato superato da uno studio di eguale disegno clinico: si tratta del pi\u00f9 grande Trial Randomizzato fino ad oggi pubblicato sulle amniocentesi.. Questo trial, eseguito su di una popolazione di 36 247 soggetti reclutabili, ha dimostrato che il rischio di aborto, nelle donne che vennero sottoposte ad amniocentesi dopo aver assunto un antibiotico-profilassi, \u00e8 risultato bassissimo (0,031%). Come necessaria conseguenza di tale risultato scientificamente provato, in considerazione della sua evidenza clinica classificata come Livello IB, l'utilizzo di un antibiotico prima di eseguire un'amniocentesi \u00e8 divenuta Raccomandazione A, quindi tutti gli operatori debbono attenervisi fino a quando un trial successivo (di adeguato o maggiore livello di evidenza) non dimostri il contrario. Fino a quel momento la mancata osservanza di una raccomandazione di tipo \"A\", rappresenta una responsabilit\u00e0 dal punto di vista medico legale del clinico.\n\u00c8 opinione unanime, comunque, che il rischio sia legato essenzialmente all'esperienza di chi esegue la procedura.\nIl costo medio di un esame nelle strutture private varia da 500 a 700 euro per l'amniocentesi tradizionale nella quale si ha soltanto l'esame citogenetico tradizionale con una risposta ottenibile in 15-20 giorni. Questo costo per\u00f2 pu\u00f2 variare grandemente ed aumentare a seconda degli esami aggiuntivi che oggi, quasi abitudinariamente, vengono eseguiti sul liquido amniotico. Inoltre, in molti laboratori di genetica, si eseguono sul liquido amniotico anche metodiche di biologia molecolare quali la ibridazione fluorescente in situ (FISH) o, ancor meglio, la reazione a catena della polimerasi (PCR) che permettono di ottenere un risultato in tempi brevissimi (24 o 48 ore). Questo comporta costi aggiuntivi. Molto recentemente, per ragioni etiche, in alcuni centri si \u00e8 iniziato ad includere, gratuitamente e di routine, lo screening delle malattie metaboliche, basato sulla rilevazione dei composti amminoacidici, e purinico-purimidinico, nel liquido amniotico. Nelle strutture pubbliche, per le donne con et\u00e0 di 35 anni o superiore, ovvero per i soggetti a rischio, l'esame \u00e8 in genere gratuito a seconda delle disponibilit\u00e0 dei centri pubblici regionali.\nGli studi attuali mostrano che, nei centri di eccellenza, l'incidenza di abortivit\u00e0 spontanea, natimortalit\u00e0, e mortalit\u00e0 neonatale non sono statisticamente differenti nel gruppo sottoposto ad amniocentesi rispetto a chi non la esegue. Letteratura ancora pi\u00f9 recente dimostra come il rischio di aborto, nei centri di alto riferimento, si aggiri attorno allo 0,1%. Pertanto il classico studio di Tabor non \u00e8 da considerarsi pi\u00f9 attuale. Come detto all'inizio del testo, un grande trial randomizzato, eseguito su di una popolazione di 36247 soggetti, ha dimostrato che il rischio di aborto, nelle donne che assumono un antibiotico per profilassi prima di sottoporsi ad una amniocentesi, \u00e8 risultato molto basso (0,031%), uguale (se non inferiore a causa della protezione dell'antibiotico) rispetto addirittura a chi non la esegue. Oltre all'aborto esiste poi tutta una serie di problematiche che vale la pena di ricordare. La pi\u00f9 frequente di queste risulta essere la lipotimia che segue la procedura. Giocano a determinarla fattori emozionali come la tensione e l'ansia dell'aspettativa, ma anche vere componenti neurovegetative. La pressione arteriosa, per solito bassa all'inizio della gestazione, pu\u00f2 portare a lipotimia in seguito alla stimolazione vagale operata durante il passaggio dell'ago nel peritoneo. L'uso di betamimetici che, come si \u00e8 detto, \u00e8 piuttosto superfluo ai fini di una reale prevenzione di una minaccia d'aborto, pu\u00f2 determinare un ulteriore calo pressorio. Non vale la pena pertanto di somministrarli senza discriminazione soprattutto nelle stagioni calde. L'insorgenza di attivit\u00e0 contrattile \u00e8 evenienza piuttosto frequente e transitoria. L'uso dei betamimetici in tali casi \u00e8 comunque indicata. Al persistere della sintomatologia si \u00e8 soliti far eseguire un controllo delle infezioni nel muco cervicale e, se presenti, trattarle di conseguenza.\nLa corionamnionite rappresenta una rara complicanza, piuttosto temibile che conduce ad aborto e, seppur molto raramente, pu\u00f2 determinare gravi problemi per la madre. In tali casi al solo sospetto che si stia verificando tale eventualit\u00e0 bisogna non porre il minimo indugio al trattamento. Trattare con antibiotici a dosi generose ad ampio spettro i casi in cui il feto \u00e8 ancora vitale e non differire assolutamente l'intervento di revisione della cavit\u00e0 uterina se il feto \u00e8 morto. Ci\u00f2 in considerazione delle temibilissime sequele che possono mettere a grave rischio anche la vita della madre. Come conseguenza di amniotiti parziali e guarite si possono, inoltre, creare delle bande amniotiche.\nLa complicanza pi\u00f9 temibile risulta comunque la rottura traumatica delle membrane. Tale evenienza accade con un'incidenza di circa 1 caso su 300 amniocentesi. Come detto in precedenza, ci\u00f2 accade solo se l'amniocentesi \u00e8 transamniotica (circa 1 volta su 150/200 amniocentesi transamniotiche). La temibilit\u00e0 di tale evenienza risiede nel fatto che conduce all'aborto in un caso su 3. Le rimanenti 2 gestazioni si complicano comunque con oligoidramnios, amniotiti, parto pretermine, e, pi\u00f9 raramente, distacco intempestivo di placenta. Nei casi in cui ci\u00f2 avvenisse, pu\u00f2 essere indicato, oltre al riposo a letto ed alla terapia antibiotica e tocolitica, la collocazione di una coppetta cervicale, il pi\u00f9 precocemente possibile, monitorizzando attentamente la possibile insorgenza di infezione endoamniotica.Va immediatamente eseguito un tampone cervicale per riconoscere l'agente infettivo eventualmente presente e trattarlo di conseguenza.L'antibiotico di prima scelta risulta essere la eritromicina, la cui attivit\u00e0 antiproteolitica si somma all'attivit\u00e0 specifica contro gli agenti oggi considerati pi\u00f9 probabilmente collegati alla rottura \"spontanea\" delle membrane.Bisogna inoltre ribadire che la rottura traumatica delle membrane accade sovente in soggetti che sono gi\u00e0 portatori di un'infezione, in particolare da Mycoplasma o Ureaplasma. Il trauma provocato dall'amniocentesi determina una riacutizzazione locale del processo infettivo che, a sua volta, determina una proteolisi delle membrane. Molti di tali soggetti, probabilmente, sarebbero andate incontro, nel prosieguo della gestazione, ad una rottura spontanea delle membrane.\nL'esistenza di un'infezione endoamniotica \u00e8 anche causa di diverse patologie che possono impedire un buon svolgimento della gravidanza.\nIndicazioni cliniche.\nL\u2019esame viene proposto alle pazienti giudicate ad elevato rischio di malattie, come ad esempio:\nTipologie.\nL'amniocentesi presenta indicazioni che possono essere differenti a seconda dell'epoca di gravidanza nella quale la si esegue. Conviene pertanto dividerla in precocissima, precoce e tardiva.\nAmniocentesi precocissima.\nLe prime esperienze si ebbero in particolare ad opera di studiosi statunitensi. Negli U.S.A. infatti la Food and Drug Administration aveva, gi\u00e0 dall'inizio dell'introduzione della villocentesi, ristretto molto il numero dei centri, sia pubblici, sia privati, abilitati a tale procedura. Ci\u00f2 ha condotto molti Clinici ad adoperarsi al fine di ottenere una valida alternativa alla villocentesi in termini di precocit\u00e0 di diagnosi.\nIn effetti, attualmente, in relazione ai possibili rischi malformativi della villocentesi prima delle 7/8 settimane di gestazione, tale procedura viene solitamente eseguita alla 9\u00aa/10\u00aa settimana. E se a questo aggiungiamo gli altri 15 giorni di tempo necessario alla coltura dei villi (poich\u00e9 spesso la lettura diretta fallisce o lascia dubbi), si arriva cos\u00ec, spesso, ad ottenere il risultato solo intorno alla 12\u00aa/13\u00aa settimana. Pertanto, se il prelievo del liquido amniotico si anticipasse opportunamente, la differenza temporale risulterebbe cos\u00ec piccola da rendere assolutamente preferibile la amniocentesi in termini di precocit\u00e0, di accuratezza e di rischio.\nSi pongono per\u00f2 due problematiche.La prima relativa alla possibilit\u00e0 di ottenere in epoche precoci una quantit\u00e0 e una qualit\u00e0 di cellule amniotiche tali da rendere comunque possibile la coltura citogenetica, la seconda riconducibile ad un possibile maggior rischio abortivo della metodica.Per quel che concerne il materiale prelevato, la coltura abbisogna di una sufficiente cellularit\u00e0; la quantit\u00e0 minima di liquido richiesto non deve essere inferiore ai 10 ml. Ci\u00f2 in considerazione della differente percentuale di cellule presenti nei diversi liquidi prelevati non solo in ragione dell'epoca di prelievo ma anche in relazione ad un'ampia variabilit\u00e0 individuale.\nIn merito al rischio specifico, la letteratura ritiene che per le amniocentesi eseguite intorno alla 14\u00aa settimana il rischio abortivo \u00e8 sovrapponibile a quello delle amniocentesi della 17\u00aa settimana. Dalle casistiche delle amniocentesi eseguite prima della 14\u00aa settimana, si deduce che tra la 10\u00aa alla 12\u00aa non si hanno informazioni specifiche anche perch\u00e9 in tali settimane vi \u00e8 comunque un alto rischio generico abortivo di difficile computo nel calcolo del rischio relativo. Per quel che concerne il rischio rispetto alla biopsia dei villi coriali, la amniocentesi intorno alla 14\u00aa settimana sembrava, all'inizio, meno pericolosa. L'attuale miglioramento della tecnica del prelievo dei villi ha ridotto al minimo la differenza di rischio tra le due tecniche.\nL'esperienza di grandi centri specializzati, che effettuano circa 5000 procedure all'anno, porta a concludere che l'amniocentesi intorno alla 14\u00aa settimana \u00e8 lievemente meno rischiosa della villocentesi (2 aborti su 1000 procedure). La percentuale di fallimenti di coltura \u00e8 equivalente all'amniocentesi precoce (1 caso su 300). La percentuale di errori diagnostici \u00e8 la medesima (inferiore ad 1 caso su 1000 colture), qualora la biopsia dei villi consenta una lettura diretta degli stessi. La percentuale di errori \u00e8 sensibilmente pi\u00f9 alta per le villocentesi nelle quali sia necessario eseguire la coltura dei villi.\nL'indicazione specifica dell'amniocentesi intorno alla 14\u00aa settimana risulta quindi essere quella citogenetica. Si tratta quindi di una accettabile alternativa al prelievo dei villi coriali rispetto ai quali risulta gravata da un ridotto rischio abortivo. Per quel che concerne la precocit\u00e0 della risposta, a conti fatti, questa \u00e8 ritardata sempre di circa un mese, rispetto alla coltura dei villi coriali, e di ben 6 settimane se la villocentesi permette una diagnosi per lettura diretta.\nL'indicazione specifica dell'amniocentesi intorno alla 11\u00aa settimana rimane quella citogenetica, in alternativa alla villocentesi. I risultati diagnostici ritardano circa 2/3 settimane rispetto ai tempi medi di risposta di una villocentesi. Il rischio sembra per\u00f2 sovrapponibile. Anche la percentuale di insuccessi diagnostici per problemi di coltura \u00e8 il medesimo. Non si vede pertanto il motivo di preferirla alla biopsia dei villi coriali qualora si volessero ottenere risposte in tempi veramente precoci. Per ci\u00f2 che concerne le problematiche della coltura e della refertazione esse non sembrano differire da quelle dell'amniocentesi precoce. Per ultimo va accennato all'attuale possibilit\u00e0 di ottenere un referto diagnostico in tempi brevissimi ricorrendo all'esame degli amniociti, direttamente in metafase, con la tecnica della ibridazione fluorescente in situ (FISH).\nAmniocentesi precoce.\nL'amniocentesi eseguita tra la 16\u00aa e la 18\u00aa settimana rappresenta a tutt'oggi la metodica pi\u00f9 frequentemente utilizzata ai fini diagnostici di citogenetica prenatale. Come si \u00e8 detto il rischio abortivo della tecnica si aggira mediamente intorno allo 0,1%.Di tale percentuale si deve tener conto quando si valuta il rischio/beneficio della procedura diagnostica. Il rischio abortivo va infatti comparato con le percentuali di anormalit\u00e0 cromosomiche per l'et\u00e0. Va inoltre considerato che la percentuale di anomalie riscontrate nelle procedure \u00e8 sempre maggiore rispetto alla nascita. Le metodiche pi\u00f9 precoci sono caratterizzate da un maggior numero di riscontri patologici; ci\u00f2 \u00e8 dovuto ad una selezione naturale operante durante la gravidanza per i feti patologici. Esistono comunque una serie di problematiche delle quali conviene tener conto.\nLa prima \u00e8 data dall'insuccesso della coltura, cosa che avviene in 1 caso su 300. La seconda \u00e8 dovuta alla possibile contaminazione del liquido amniotico con materiale materno. Tale errore, secondo alcuni studi, avviene molto raramente (0,3%) se si ha l'accortezza di gettare le prime gocce di liquido che fuoriescono dall'ago. La terza \u00e8 il riscontro di aberrazioni cromosomiche generatesi in vitro, durante la coltura, note come \"pseudomosaicismi\". Queste sono solitamente isolate ad un unico clone cellulare, ma presenti in un'unica coltura e solitamente si tratta di anomalie talmente bizzarre, come le \"tetraploidie\", che non sono riscontrabili in natura sui vivi.\nErrori ed artefatti a parte, c'\u00e8 la possibilit\u00e0 che le sole cellule del liquido amniotico siano portatrici di un vero mosaicismo assente poi negli altri tessuti fetali. Tale casualit\u00e0, molto frequente nei villi coriali, risulta estremamente poco probabile negli amniociti. Il riscontro di un mosaicismo nell'amniocentesi deve di solito essere considerato come mosaicismo fetale essendo confermato in oltre l'80% dei casi.\nVi \u00e8 inoltre da segnalare la presenza di alcune rare sindromi in cui l'anomalia dei cromosomi non \u00e8 presente in tutti i tessuti ma esclusivamente in alcuni di essi. I veri problemi insorgono quando si riscontrano anomalie cromosomiche particolari, per le quali siamo sicuri della tecnica, ma non conosciamo l'espressivit\u00e0 fenotipica. Si tratta il pi\u00f9 delle volte di piccoli cromosomi sovrannumerari, inversioni, traslocazioni apparentemente bilanciate, che interessano essenzialmente gli autosomi. L'indagine sui genitori \u00e8 di grande ausilio poich\u00e9, spesso, riscontriamo la stessa anomalia in uno di essi. Qualora ci trovassimo di fronte ad una mutazione \"de novo\" avvenuta nel feto, vale la pena, ove possibile, eseguire attenti bandeggi o utilizzare sonde per micromappature geniche onde poter stabilire se nella traslocazione o inversione vi sia stata perdita di materiale. Quando non si abbia a disposizione un laboratorio in grado di eseguire esami di tale tipo, oppure se tali esami richiedessero un tempo di esecuzione tale da renderli inutili al punto di non poter fruire dell'informazione ai fini prenatali, \u00e8 importante sapere che il rischio empirico che il feto sia portatore di un'anomalia \u00e8 stimato intorno al 10-20%. Un'accurata ecografia morfologica \u00e8 sempre indicata.\nAmniocentesi tardiva.\nIl prelievo di liquido amniotico eseguito nell'ultimo trimestre di gravidanza pu\u00f2 ovviamente comprendere tutte le indicazioni gi\u00e0 esposte per le precedenti, ma solitamente si prefigge fini pi\u00f9 specifici e mirati a diverse problematiche. Tra queste vale la pena di prenderne in considerazione almeno due:\nImmunizzazione materno-fetale.\nL'isoimmunizzazione materno-fetale rappresent\u00f2, prima dell'introduzione della profilassi con immunoglobuline specifiche nel 1968, una delle pi\u00f9 gravi e temibili complicanze della gravidanza con un enorme tributo di vite in termini di poliabortivit\u00e0 e di morti intrauterine. L'eziologia dell'immunizzazione risiede nello scatenarsi del sistema immune materno nei confronti degli antigeni ematici fetali quando sussistono le seguenti condizioni:\nPer tale condizione si \u00e8 anche cercato di stabilire in passato la quantit\u00e0 di sangue necessario affinch\u00e9 tale risposta immunitaria avvenga. L'esame della letteratura, vecchia oramai di quasi trent'anni, indicava in dosi variabili, dai 3 ai 10 ml la quantit\u00e0 minima necessaria. Si segnalavano comunque eccezioni. Esistono poi delle condizioni ancillari:\nL'insorgere di una condizione di immunizzazione produce un'anemia fetale a causa della emolisi prodotta dagli anticorpi materni sull'antigene Rh disposto sulla membrana dei globuli rossi.\nQuando i globuli rossi sono distrutti, rilasciano emoglobina che viene convertita in bilirubina indiretta. In condizioni normali la bilirubina nel liquido amniotico deriva dalla trachea e dal polmone fetale e solo raramente da cause materne (iperbilirubinemia materna). Bisogna sempre fare attenzione a non esporre il liquido amniotico alla luce solare prima di analizzarlo allo spettrofotometro, giacch\u00e9 la luce altera il pigmento bilirubinico.Lo stato di emolisi fetale \u00e8 determinato comparando il dato derivato dalla misurazione delle densit\u00e0 ottiche a parametri noti. In centri specializzati si preferisce eseguire la funicolocentesi e studiare direttamente lo stato di anemia fetale.\nL'informazione che essa fornisce \u00e8 infatti pi\u00f9 diretta della stessa valutazione del dosaggio della bilirubina nel liquido amniotico.\nLa comparsa, all'ecografia, di ascite od anasarca va intesa sempre come dato di massima severit\u00e0.\nMaturit\u00e0 polmonare fetale.\nNel 1971 Gluck present\u00f2 i suoi primi dati sulla correlazione tra maturazione polmonare fetale e presenza di \"surfattante\" (una miscela di composti tensioattivi che permette agli alveoli di mantenersi dilatati) nel liquido amniotico. Prima di questa data la valutazione della maturit\u00e0 fetale non si basava su alcun dato certo. L'esperienza clinica insegnava gi\u00e0 che la maturit\u00e0 si raggiungeva presso il termine della gravidanza ma per conoscere la datazione del parto ci si basava semplicemente su dati anamnestici, spesso imprecisi, e sulle dimensioni dell'addome fetale, estremamente variabili in relazione a fattori dipendenti dalla crescita e dallo sviluppo.La presenza di surfattante nel liquido amniotico deriva dal continuo scambio tra questo compartimento e gli alveoli polmonari. Lo studio qualitativo, pi\u00f9 che quantitativo, dei fosfolipidi disciolti nel liquido amniotico riflette le diverse fasi del processo maturativo. Dopo la 35\u00aa settimana, infatti, il contenuto di lecitina sale improvvisamente, mentre la sfingomielina raggiunge un \"plateau\" ed addirittura pu\u00f2 decrescere a gravidanza avanzata.Il rapporto lecitina/sfingomielina permette di apprezzare la attivit\u00e0 di produzione del surfattante dei corpi lamellari da parte degli pneumociti di secondo ordine.\nLa struttura di base dell'alveolo polmonare \u00e8 costituita da un'intricata rete di capillari, disposta a modo di canestro, all'interno della quale vi \u00e8 un rivestimento di un sottile stato di cellule monostratificate: gli pneumociti di primo ordine. Tra questi se ne differenziano alcuni per il loro aspetto cuboide, gli pneumociti di secondo ordine che, come si \u00e8 detto, sintetizzano surfattante.\nSolo 4 dei molti fosfolipidi presenti nel surfattante sono valutati al fine di stabilire la maturit\u00e0 polmonare. La lecitina \u00e8 il fosfolipide pi\u00f9 largamente rappresentato, costituendo circa il 50-70%; essa tende a saturarsi progressivamente durante tutta la gestazione. All'inizio si pensava che la lecitina svolgesse il ruolo di surfattante. Le attuali conoscenze sul fosfatidilinositolo (PI) ed il fosfotidilglicerolo (PG) attribuiscono a questi la funzione di stabilizzatori del composto. La lecitina pertanto deve essere intesa come il maggior componente fosfolipidico del surfattante ma non \u00e8 il surfattante stesso. In particolare la comparsa nel liquido amniotico del PG stabilizza il surfattante e rappresenta in definitiva la sostanza che determina ed indica la raggiunta maturit\u00e0 polmonare. La mancanza di tali requisiti conduce, alla nascita, all'insorgenza della ben nota e temuta sindrome da distress respiratorio (RDS), ed in seguito alla comparsa in percentuali diverse delle membrane ialine polmonari.\nA tutt'oggi la mortalit\u00e0 per tali problematiche si mantiene piuttosto elevata. Il miglior modo di valutare la maturit\u00e0 polmonare \u00e8 quella di calcolare il cosiddetto profilo polmonare misurando nel liquido amniotico prelevato con l'amniocentesi tardiva il rapporto lecitine/sfingomieline e la percentuale di fosfatidil-inositolo (PI) e di fosfatidil-glicerolo (PG).\nIn considerazione degli straordinari progressi della neonatologia, feti sempre pi\u00f9 prematuri sono trattati con successo dopo la nascita. Di conseguenza, per ragioni pratiche, il numero dei feti che per poter nascere necessitano di un accurato profilo polmonare \u00e8 sempre pi\u00f9 ridotto. All'occorrenza ci si orienta perci\u00f2 su test meno accurati ma anche meno costosi e pi\u00f9 semplici che possono essere eseguiti in ogni momento del giorno e della notte per praticit\u00e0 e semplicit\u00e0 di esecuzione.\nTra questi alcuni importanti centri di diagnosi prenatale preferiscono eseguire il \"test spettrofotometrico di Sbarra\". Tale test necessita di una semplice analisi del campione di liquido amniotico, prelevato tramite amniocentesi, ed esaminato ad una lunghezza d'onda di 650 nm, azzerando lo strumento con acqua distillata. Il valore che si ottiene \u00e8 da mettere in relazione con il valore del rapporto lecitine/sfingomieline ed \u00e8 pertanto un discreto indice di maturit\u00e0 polmonare.\nProcedura di esecuzione.\nL'esame \u00e8 molto sicuro. Gli errori sono eccezionali, ma, come per tutte le pratiche mediche, bisogna comprendere che ci pu\u00f2 essere un'eccezione o un caso nuovo. In circa un caso su 1000 esami, la coltura delle cellule non riesce (per mancata crescita della coltura cellulare, per contaminazione massiva di sangue materno...) e il prelievo va ripetuto.\nAlcuni centri eseguono la ibridazione fluorescente in situ (FISH) con la quale si pu\u00f2 avere una risposta preliminare (quella sulle forme classiche di mongolismo) dopo solo 48 ore dall'esecuzione del prelievo, mentre la risposta definitiva si ottiene dopo circa 12-15 giorni. Al momento attuale i centri pi\u00f9 avanzati eseguono i test rapidi con un'analisi di siti specifici di cromosomi mediante reazione a catena della polimerasi (PCR).\nDopo circa un'ora dal prelievo verr\u00e0 effettuata un'ecografia per verificare la presenza del battito cardiaco fetale; la paziente potr\u00e0 poi tornare al proprio domicilio senza alcuna particolare terapia, se non la precauzione di non sollevare pesi e/o effettuare sforzi per 3-4 giorni.\nL'amniocentesi, come tutte le indagini invasive materno fetali, presenta il rischio di trasmettere al feto malattie infettive in senso madre-feto. Presenta inoltre la possibilit\u00e0 di mettere in contatto dal punto di vista antigenico i due compartimenti. Per il primo problema si deve, in linea di principio, evitare di eseguire esami invasivi in presenza di infezione materna in atto. Innanzitutto \u00e8 buona norma evitare di eseguire il prelievo durante un episodio febbrile materno. Gli esami preliminari devono quindi escludere la presenza di un agente infettivo circolante. Ovviamente nessuna importanza hanno i dati immunologici che mostrano una risposta anticorpale verso un agente infettivo oramai confinato in senso temporale. A lungo si discute ancora sui diversi agenti infettivi e sulla loro relativa teratogenicit\u00e0. Ciononostante, in assenza di chiare prove di pericolosit\u00e0, ogni agente infettivo deve essere considerato potenzialmente teratogeno. In via preliminare si ritiene infatti utile disporre di alcuni esami infettivologici:\nSoprattutto per quest'ultimo esame il problema \u00e8 complesso e controverso. Mentre per la epatite B si \u00e8 piuttosto in accordo sulla possibile pericolosit\u00e0 dell'infezione ed \u00e8 noto che l'infezione pu\u00f2 essere portata al feto solo in occasione del parto, ovvero in occasione di trasfusioni feto-materne (ad esempio emorragie o tecniche invasive), per la C non si hanno al momento attuale conoscenze definitive sulle modalit\u00e0 di trasmissione del virus.Si deve per\u00f2 tener presente che \u00e8 necessario conoscere, in caso di positivit\u00e0 degli anticorpi anti epatite, se nella madre il virus sia anche circolante. Questo oggi pu\u00f2 essere fatto attraverso l'esame della PCR. Se il virus \u00e8 presente, si segnala la possibilit\u00e0 che questo si trasmetta al feto in utero e tale possibilit\u00e0 \u00e8 sicuramente aggravata da ogni procedura invasiva intrauterina.\nPer ci\u00f2 che riguarda la possibilit\u00e0 di esporre gli antigeni fetali all'aggressione del compartimento materno, \u00e8 noto che \u00e8 possibile che si verifichi una reazione anticorpale in particolare verso gli antigeni del sistema ABO e del fattore Rh. A tal fine \u00e8 una norma ormai stabilizzata quella di richiedere anche il gruppo ed il fattore Rh di entrambi i genitori.In caso di incompatibilit\u00e0 del sistema Rh \u00e8 d'uso praticare alla gestante una dose di Immunoglobuline Anti-D.La quantit\u00e0 di sangue che dal feto deve raggiungere la madre, affinch\u00e9 si possa sviluppare una risposta immune, \u00e8 stata ricercata, con metodica sperimentale, negli anni passati ed \u00e8 risultata solitamente non inferiore ai 3/5 ml. Per ottenere un passaggio transplacentare di una cos\u00ec considerevole quantit\u00e0 di sangue, \u00e8 pertanto necessario che si verifichi una lesione significativa del compartimento materno-fetale. Tale lesione e la possibilit\u00e0 di contatto risulta estremamente improbabile se si esegue una amniocentesi transamniotica ed \u00e8 solo possibile in quelle transplacentari. Risulta allora utile raccomandare di seguire la via transamniotica in tutti i casi in cui esista una incompatibilit\u00e0 materno-fetale. Tale precauzione, pur non garantendoci in modo assoluto, riduce comunque sostanzialmente il rischio.\nAltrettanto recentemente si va sempre pi\u00f9 focalizzando l'attenzione sulla responsabilit\u00e0 di alcuni agenti infettivi nel determinismo della rottura precoce delle membrane (PROM). \u00c8 ovvio pertanto che se andremo ad eseguire l'amniocentesi in un soggetto gi\u00e0 portatore dell'infezione, anche se asintomatica, aumenteremo sensibilmente il rischio dell'amniotite e della conseguente rottura delle membrane. Per evitare che ci\u00f2 accada \u00e8 buona norma, oramai consolidata in centri specializzati, quella di far precedere l'amniocentesi da esami specifici per la ricerca del Mycoplasma Urealitycum ed Hominis, nonch\u00e9 della Clamydia nel muco cervicale ogni qual volta si sospetti una infezione di tale tipo. Riteniamo sospetti i soggetti con anamnesi positiva per rottura prematura delle membrane anche in precedenti gravidanze ovvero soggetti che nell'anamnesi presentano infezioni genitali.Assieme a delle preliminari procedure diagnostiche \u00e8 entrato nell'uso corrente il trattamento preventivo con betamimetici, nel tentativo di ridurre l'abortivit\u00e0. In uno studio campione effettuato c/o l\"'Artemisia Main Center\" di Roma (centro in cui si effettuano circa 5000 amniocentesi all'anno) si sono trattati con diverse procedure circa 400 casi, dividendoli in 3 gruppi in base al trattamento attuato:\nNon fu trovata nessuna differenza in termini di aborto n\u00e9 di complicanze postabortive. Addirittura anche la soggettiva sensazione di attivit\u00e0 contrattile non differ\u00ec nei 3 gruppi. Da allora l'uso dei betamimetici viene riservato a quei soggetti nei quali gi\u00e0 esiste una condizione di irritabilit\u00e0 uterina o una minaccia d'aborto, riservandoci, caso per caso, la scelta.\nEsami preliminari.\nIn alcuni centri \u00e8 stata introdotta nella pratica una copertura antibiotica con Azitromicina o Trozocina al dosaggio di 500 mg. 1 cp al giorno per 3 giorni prima della procedura (giorno del prelievo compreso). A tal fine ci si propone di ridurre sostanzialmente l'incidenza delle rotture del sacco che si associa in modo altamente significativo alla preesistenza di germi specifici e particolarmente del Mycoplasma. Nei casi in cui il mycoplasma non sia sensibile all'eritromicina, si pu\u00f2 utilizzare la clindamicina. Indipendentemente dall'uso dell'antibiotico, che deve comunque associare al pi\u00f9 ampio spettro di azione anche l'innocuit\u00e0 per il feto, si deve ricercare di ottenere una procedura garantita dalla minore incidenza possibile di amniotite. Si \u00e8 infatti sempre pi\u00f9 convinti che la rottura del sacco amniotico (PROM) determinata dall'amniocentesi o avvenuta spontaneamente, sia conseguente ad una infezione delle membrane.\nTecnica.\nIl successo di un prelievo di liquido amniotico dipende in buona misura dal supporto tecnologico utilizzato. Nei primi tempi l'ecografia serviva solo come localizzazione della sede di inserzione dell'ago. Si eseguivano delle scansioni accurate, alla ricerca di tasche di liquido libere dalla presenza del feto. Si eseguiva poi un segno con una matita dermografica sull'addome materno e successivamente si inseriva l'ago. Questa metodica, primitiva ed alquanto rischiosa, \u00e8 stata progressivamente sostituita dalle tecniche ecoassistite ed ecoguidate.\nNella amniocentesi ecoassistita l'ago viene inserito cercando di guidarne il percorso attraverso la contemporanea visualizzazione del suo tragitto mediante una sonda posta dappresso all'ago ed opportunamente orientata, di solito a 45 gradi. Tale metodica presenta come svantaggio una ridotta precisione, ma d'altra parte lascia all'operatore una discreta possibilit\u00e0 di manovra con l'ago.Si deve, per tutte le metodiche ecoassistite, seguire la regola generale di porre la sonda in una posizione ottimale che visualizzi la zona che si vuole raggiungere con l'ago. Si deve inoltre operare in modo che sia l'ago stesso, mediante delicati spostamenti, ad entrare nel campo visivo della sonda e non viceversa. Spesso infatti, una volta inserito l'ago, questo non si visualizza nel monitor; se compiamo l'errore di spostare il trasduttore, corriamo il rischio di allontanarci dall'immagine che si riferisce al luogo che avevamo scelto come sede del prelievo. Sar\u00e0 pertanto necessario che si manovri esclusivamente sull'ago. Qualora sentissimo sopraggiungere una contrazione, questa va assecondata e bisogna solo attendere che spontaneamente cessi.\nLa tecnica ecoguidata si avvale di uno stativo rigido applicato alla sonda che imprime all'ago una traiettoria obbligata. Esistono in commercio anche stativi esterni, da applicare ad una normale sonda ecografica trasformandola all'occorrenza in una sonda da biopsia. Presentano lo svantaggio di non poter seguire il tragitto dell'ago nei primi tre centimetri. Trattandosi poi di sonde convenzionali non possono essere sterilizzate ma risulta necessario applicarvi sopra un guanto od un cappuccio sterile. Queste, d'altra parte, hanno il pregio di essere di basso costo.L'amniocentesi viene eseguita da parte di un unico operatore; se si dispone dell'aiuto di un assistente si pu\u00f2 utilizzare una sonda dotata di una geniale modifica tecnica, cio\u00e8 quella di poter liberare l'ago immediatamente dopo che questo sia stato guidato nel punto esatto in cui si desidera prelevare. Si unisce cos\u00ec il vantaggio di operare un prelievo perfettamente ecoguidato alla caratteristica della tecnica ecoassistita di assecondare le eventuali contrazioni dell'utero.L'ago da utilizzare \u00e8 di grande importanza giacch\u00e9 deve unire diverse doti quali: una buona rigidit\u00e0, la necessit\u00e0 di poter essere visualizzato agli ultrasuoni ed il giusto calibro.Aghi molto sottili comportano tempi di prelievo troppo prolungati e risultano inoltre troppo flessibili potendo deviare dal tragitto originario impressogli dall'ecoguida. Aghi troppo spessi oltre a provocare vivo dolore alla paziente possono risultare traumatici ed aumentare il rischio di aborto. Si ritiene che un giusto compromesso sia raggiunto utilizzando un ago 20 gauge, della lunghezza di 20 cm, lunghezza questa necessaria utilizzando sonde ecoguidate che presentano alcuni cm di percorso obbligato all'esterno dell'addome. La scelta del punto di inserzione dell'ago rappresenta l'elemento pi\u00f9 importante per il buon esito della metodica. In centri di elevatissimo livello, in cui si eseguono circa 5000 procedure all'anno, \u00e8 stato dimostrato come l'amniocentesi transplacentare rappresenti la via di accesso pi\u00f9 sicura.Una volta inserito l'ago \u00e8 bene che le prime gocce di liquido aspirato vengano eliminate con le possibili impurit\u00e0 che esse possono contenere. Il liquido prelevato varia in quantit\u00e0 a seconda degli esami da eseguire e delle condizioni fetali e dei suoi annessi. Normalmente, per una coltura citogenetica, si aspirano circa 20 cc di liquido.Se il liquido fuoriuscisse contaminato da sangue fresco, dovuto ad un sanguinamento endoamniotico, provocato dal passaggio dell'ago, \u00e8 bene prelevarne un po' in eccesso (25 / 30 ml) ed aggiungere qualche goccia di eparina sterile alla provetta. In tal modo si impedisce che la formazione del coagulo intrappoli anche le cellule amniotiche da esaminare in coltura.I liquidi ematici presentano diversi problemi di analisi dovendo essere trattati con procedure di purificazione (\"shock ipotonici\") prima di allestirne le colture stesse. Ci\u00f2 riduce percentualmente il successo dell'esame citogenetico. Se il liquido prelevato \u00e8 brunastro a causa di una vecchia emorragia endoamniotica ci comportiamo egualmente, prelevandone una quantit\u00e0 superiore. Solitamente non vi aggiungiamo eparina giacch\u00e9 il sangue vecchio ha perso la sua capacit\u00e0 di coagulare. L'aggiunta di eparina deve essere invece evitata se nel liquido amniotico si intendesse eseguire una indagine diretta alla ricerca di un agente infettivo (es. il Citomegalovirus). L'eparina infatti interferisce con alcuni enzimi essenziali per il buon esito della reazione a catena della polimerasi (PCR), tecnica oggi largamente utilizzata per la sua formidabile capacit\u00e0 di amplificare poche sequenze di DNA del materiale da analizzare.\nLa quantit\u00e0 prelevata varia inoltre a seconda del liquido disponibile in cavit\u00e0 amniotica.In et\u00e0 gestazionale molto precoci \u00e8 invalso l'uso di prelevarne una quantit\u00e0 corrispondente alle settimane di gravidanza e ci\u00f2 fino alla 14\u00aa/15\u00aa. Negli \"oligoidramnios\" solitamente ve ne \u00e8 disponibile una quantit\u00e0 sufficiente per i 20 ml del prelievo. A seguito del prelievo del liquido la condizione pu\u00f2 aggravarsi riducendo sensibilmente lo spazio per il feto. In tali casi \u00e8 buona norma instillare, dopo l'aspirazione, con lo stesso ago un'opportuna quantit\u00e0 di liquido dall'esterno (amnioinfusione). Nei casi, eccezionali, ove ci si trovi di fronte ad un vero \"anidramnios\", si procede con la tecnica del \"washing\", operando come segue. Si individua una tasca amniotica in corrispondenza di alcune anse di funicolo. Vi si penetra con l'ago all'interno con molta delicatezza per evitare di forare il funicolo, cosa che comunque, qualora avvenisse, non rappresenterebbe un particolare problema, ma condurrebbe direttamente al prelievo di sangue fetale ai fini diagnostici (funicolocentesi). Se si procede con cautela ci\u00f2 comunque non accade e le anse di cordone fanno spazio alla punta dell'ago. Una volta penetrati in cavit\u00e0 si inietta una quantit\u00e0 di liquido sufficiente per un lavaggio. Solitamente sono sufficienti un paio di siringhe da 20 per riuscire a trarre quei 5/10 ml che, inviati al laboratorio, sono necessari a fornire il risultato citogenetico. Il liquido amniotico, come si \u00e8 in precedenza accennato, pu\u00f2 presentare colorazioni differenti a seconda dei casi. Solitamente color paglierino, molto chiaro nelle epoche di gravidanza pi\u00f9 precoci, tende poi a scurirsi, assumendo un colore giallo pieno tra la 16\u00aa e la 20\u00aa settimana di gestazione. La colorazione brunastra \u00e8 da riferirsi, come si \u00e8 detto ad emorragie endoamniotiche. La gradazione del colore varia molto risultando pi\u00f9 scuro, nei casi in cui l'emorragia fu massiva ed il tempo trascorso sufficiente a degradare il pigmento rosso del sangue mutandolo in bruno. Questo colore non deve preoccupare il prelevatore giacch\u00e9 deriva da un sanguinamento avvenuto solitamente da pi\u00f9 giorni.La pigmentazione brunastra si riscontra in circa 1 su 50 amniocentesi. Molto spesso il reperto \u00e8 del tutto occasionale non essendo presente nell'anamnesi alcun accenno ad una pregressa minaccia d'aborto.\nPi\u00f9 infrequente \u00e8 il riscontro di una colorazione giallo carico, francamente bilirubinico. Tale reperto \u00e8, in alcuni centri, riscontrabile in un caso su 80/100 amniocentesi. Dagli esami ci si accorge che la colorazione \u00e8 realmente dovuta ad un'iperbilirubinemia, conseguente il pi\u00f9 delle volte ad una emolisi. L'origine di questa pu\u00f2 essere tanto fetale, quanto materna, essendo le membrane permeabili al pigmento. La quasi totalit\u00e0 dei casi giunti alla nostra osservazione sono del tutto occasionali. N\u00e9 \u00e8 possibile di solito comprendere l'origine della bilirubina, anche se riteniamo che episodi di emolisi materna siano di gran lunga la pi\u00f9 frequente causa. Soggetti, infatti, portatori di sindrome di Gilbert, ovvero di favismo od altra iperbilirubinemia su base familiare, mostrano una pi\u00f9 alta frequenza di tale fenomeno rispetto ai controlli. In alcuni casi l'emolisi pu\u00f2 essere occasionale (es. da farmaci o da alimenti) ed essere passata del tutto asintomatica ed inavvertita dalla gravida. La pigmentazione del liquido permane molto pi\u00f9 a lungo rispetto all'iperbilirubinemia plasmatica, cosicch\u00e9 l'esame della madre il pi\u00f9 delle volte non mostra alterazioni di sorta. Bisogna inoltre considerare che il pigmento bilirubinico possa anche derivare dall'ultima trasformazione cromatica di un'antica emorragia endoamniotica.\nMicroarray.\nNegli ultimi anni sono stati introdotti i \"microarray\", utilizzati per permettere l'esame di un grande numero di prodotti genici simultaneamente. La tecnica oggi utilizzata (CGH, \"Comparative Genomic Hybridization microarray analysis\") permette una pi\u00f9 accurata identificazione delle anomalie dei geni fetali rispetto alla tradizionale analisi del cariotipo.\nLiquido amniotico e cellule staminali.\nLe cellule staminali amniotiche sono biologicamente molto attive, multipotenti, in grado di moltiplicarsi numerose volte e di differenziarsi in quasi tutti i tessuti dell'organismo.\nScoperte nel 2007 da un gruppo di ricercatori italo-americani tra cui Paolo De Coppi, le cellule staminali amniotiche sono oggetto di numerosi trials clinici e studi scientifici, condotti anche da laboratori e scienziati italiani tra i quali Giuseppe Simoni.\nLe cellule staminali amniotiche sono in grado di differenziarsi in cellule dell'adipe, dell'endotelio, del sangue, dei tessuti ossei e cartilaginei, in cellule retiniche e perfino del sistema nervoso.. Inoltre \u00e8 stato dimostrato che le cellule staminali amniotiche possono addirittura ridiventare cellule staminali embrionali, con tutte le caratteristiche biologiche delle staminali embrionali ma senza i problemi etici e di stabilit\u00e0 genomica delle embrionali stesse.\n\u00c8 possibile conservare le cellule staminali contenute nel liquido amniotico, pratica diffusa in vari paesi: tale conservazione delle cellule staminali contenute nel liquido amniotico costa in Italia intorno ai mille euro circa per un periodo di 20 anni.\nEssendo ancora in una fase di studio iniziale, le applicazioni cliniche sull'uomo delle cellule staminali amniotiche sono attualmente di tipo sperimentale; tuttavia sono in corso numerosi trials clinici sull'uomo, tendenti a curare patologie quali l'ernia diaframmatica o la ricostruzione della trachea, mentre si attende l'esito di studi riguardo al diabete, alle malattie degenerative neurali, alla retinite pigmentosa e ad altre applicazioni nella medicina rigenerativa."}
{"id": "2815546", "revid": "1543377", "url": "https://it.wikipedia.org/wiki?curid=2815546", "title": "Stazione meteorologica di Rovereto", "text": "La stazione meteorologica di Rovereto \u00e8 la stazione meteorologica di riferimento relativa alla citt\u00e0 di Rovereto.\nCoordinate geografiche.\nLa stazione meteorologica si trova nell'area climatica dell'Italia nord-orientale, nel Trentino-Alto Adige, in provincia di Trento, nel comune di Rovereto, a 204 metri s.l.m. e alle coordinate geografiche (zona climatica E).\nDati climatologici.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +1,6 \u00b0C, quella del mese pi\u00f9 caldo, luglio, \u00e8 di +23,2 \u00b0C."}
{"id": "2815548", "revid": "54666", "url": "https://it.wikipedia.org/wiki?curid=2815548", "title": "Palazzo del Reichstag", "text": "Il palazzo del Reichstag di Berlino fu costruito come sede per le riunioni del \"Reichstag\", il parlamento del Reich tedesco. Fu inaugurato nel 1894 e torn\u00f2 ad essere la sede del parlamento tedesco nel 1999.\nL'attuale parlamento tedesco si chiama \"Bundestag\". Il \"Reichstag\" inteso come parlamento risale al Sacro Romano Impero e cess\u00f2 di esistere negli anni della Germania nazista (1933-1945). Nell'uso odierno, il termine tedesco \"Reichstag\" si riferisce quindi principalmente all'edificio.\nRimasto fortemente danneggiato dopo l'incendio del 1933, il palazzo non fu pi\u00f9 utilizzato durante il Terzo Reich ma venne ritenuto un simbolo della Germania; fu quindi attaccato dai soldati sovietici dell'Armata Rossa durante la fase decisiva della battaglia di Berlino del 1945, che lo conquistarono dopo un violento combattimento contro la guarnigione tedesca asserragliata all'interno e nei sotterranei, e vi issarono la bandiera della Vittoria.\nStoria dell'edificio.\nCostruzione.\nLe costruzioni dell'edificio inizi\u00f2 solo dopo il 1871. In precedenza il parlamento si era riunito in diversi altri edifici sulla Leipziger Stra\u00dfe di Berlino, ma questi erano generalmente ritenuti troppo piccoli. Cos\u00ec, nel 1872, si concluse un concorso architettonico con 103 partecipanti per l'erezione di un nuovo edificio. I lavori non iniziarono se non 10 anni dopo, a causa di vari problemi riguardanti l'acquisto del terreno per il palazzo e di discussioni tra Guglielmo I di Germania, Otto von Bismarck, e i membri del Reichstag su come si sarebbero dovuti eseguire i lavori.\nNel 1882, si tenne un altro concorso architettonico, cui parteciparono 189 architetti. Questa volta il vincitore, l'architetto di Francoforte, Paul Wallot, sarebbe riuscito ad eseguire il suo progetto. Il 9 giugno 1884, la prima pietra fu finalmente posata da Guglielmo I. Prima che la costruzione venisse completata, nel 1894, Guglielmo I mor\u00ec (1888, l'anno dei tre imperatori), e il suo successore, Guglielmo II di Germania, mise in discussione l'istituto del parlamento. L'edificio originale fu acclamato soprattutto per la costruzione di una originale cupola di vetro e acciaio, un capolavoro della tecnica dell'epoca.\nLa prima guerra mondiale.\nDopo la fine della prima guerra mondiale il \"Kaiser\" abdic\u00f2 durante i giorni rivoluzionari del 1918, Philipp Scheidemann proclam\u00f2 la costituzione della repubblica da una delle balconate del \"Reichstag\" il 9 novembre. L'edificio continu\u00f2 ad essere la sede del parlamento della cosiddetta \"Repubblica di Weimar\" (1919-1933).\nIl nazismo e la seconda guerra mondiale.\nDopo la nomina di Adolf Hitler a Cancelliere del Reich, il 30 gennaio 1933, il palazzo fu incendiato (il 27 febbraio 1933), in circostanze ancora poco chiare (si veda Incendio del Reichstag). Questo fatto forn\u00ec una preziosa occasione ai nazisti per sospendere gran parte dei diritti civili garantiti dalla costituzione del 1919 tramite il Decreto dell'incendio del Reichstag.\nDurante i 12 anni del Terzo Reich, il Palazzo del \"Reichstag\" non fu mai usato per le sessioni parlamentari. Le poche volte che il \"Reichstag\" si riun\u00ec, lo fece nella \"Krolloper\", un ex teatro dell'opera posto di fronte al Palazzo del \"Reichstag\". La seduta inaugurale del nuovo governo presieduto da Hitler si tenne a Potsdam, nella Chiesa della Guarnigione in cui all'epoca erano conservate le spoglie mortali del re Federico II di Prussia detto \"Il Grande\" (l'evento fu celebrato con l'emissione di una moneta argentea raffigurante la chiesa di Potsdam e con tre francobolli raffiguranti il busto di Federico II).\nQuesto vale anche per la sessione del 23 marzo 1933, nella quale il \"Reichstag\" cedette gran parte delle proprie prerogative al governo tramite il Decreto dei pieni poteri, una delle fasi della cosiddetta \"Gleichschaltung\". L'edificio (che dopo l'incendio era comunque inutilizzabile) fu invece usato per presentazioni propagandistiche e, durante la seconda guerra mondiale, per scopi militari.\nIl Palazzo fu ulteriormente danneggiato dalle incursioni aeree. Durante l'assedio di Berlino del 1945, divenne l'obiettivo principale dell'Armata Rossa, per una ragione simbolica. Il 30 aprile del 1945 l'Armata Rossa conquist\u00f2 il Reichstag e i sergenti Meliton Kantaria e Michail Egorov innalzarono sul tetto dell'edificio la bandiera rossa della vittoria. La famosa foto scattata dal fotografo di guerra ucraino Evgenij Chaldej, che fissa l'istante in cui il soldato dell'Armata Rossa Abdulkhakim Ismailov sventola una bandiera rossa dell'Unione Sovietica su una delle torri del palazzo, non fu scattata effettivamente il 30 aprile 1945, ma la scena venne ricreata dal fotografo il 2 maggio seguente con dei soldati sovietici presenti casualmente sul posto in quel momento.\nCon la divisione della citt\u00e0 il palazzo rimase all'interno di Berlino Ovest, ma a soli pochi metri dal confine con il settore sovietico, confine che nel 1961 fu fortificato con la costruzione del muro. Durante il blocco di Berlino, un gran numero di berlinesi si riun\u00ec davanti all'edificio, il 9 settembre 1948, e il sindaco Ernst Reuter tenne un famoso discorso che si concluse con l'appello, \"Ihr V\u00f6lker der Welt, schaut auf diese Stadt!\" (Popoli del mondo, vegliate su questa citt\u00e0!)\nIl dopoguerra.\nDopo la seconda guerra mondiale, il palazzo era in rovina. Inoltre, non aveva una reale utilit\u00e0, perch\u00e9 la capitale della Germania Ovest era stata situata a Bonn nel 1949. Nonostante ci\u00f2, nel 1956, dopo alcuni dibattiti, si decise che il \"Reichstag\" non sarebbe stato abbattuto, ma restaurato. Sfortunatamente, la cupola dell'edificio originale era saltata in aria. Fu indetto un altro concorso, e il vincitore, Paul Baumgarten, ricostru\u00ec l'edificio dal 1961 al 1964. Il valore artistico e pratico del suo lavoro fu oggetto di molto dibattito dopo la riunificazione tedesca.\nA causa delle disposizioni previste per Berlino dagli Alleati nell'Accordo delle quattro potenze del 1971, al \"Bundestag\", il parlamento della Germania Ovest, non era permesso di riunirsi formalmente a Berlino (anche se la Germania Est violava la disposizione poich\u00e9 aveva comunque dichiarato Berlino Est la sua capitale). Fino al 1990, il palazzo fu usato solo per occasionali incontri di rappresentanza e per una mostra ampiamente lodata sulla storia della Germania, chiamata \"Fragen an die deutsche Geschichte\" (Domande alla storia tedesca).\nDopo la riunificazione della Germania.\nLa cerimonia ufficiale della Riunificazione tedesca, del 3 ottobre 1990, si tenne nel Palazzo del \"Reichstag\", alla presenza del \"Cancelliere\" Helmut Kohl, del \"Presidente\" Richard von Weizs\u00e4cker, dell\"'ex-Cancelliere\" Willy Brandt e di molti altri. Al termine della cerimonia, sotto gli occhi di oltre un milione di persone, il tricolore della Germania riunificata fu issato di fronte al palazzo e furono suonate le note dell\u2019inno nazionale. Fu un evento toccante, con grandi fuochi d'artificio, ricordato con tenerezza da molti. Il giorno dopo, il parlamento della Germania unita si riun\u00ec con un atto simbolico nel Palazzo del \"Reichstag\".\nComunque, a quel tempo, il ruolo di Berlino non era ancora stato deciso. Dopo un feroce dibattito, considerato da molti una delle sessioni pi\u00f9 memorabili del parlamento, il \"Bundestag\" concluse, il 20 giugno 1991, con una maggioranza esigua, che sia il governo che il parlamento avrebbero fatto ritorno a Berlino.\nL'ultimo restauro.\nNel 1992 sir Norman Foster vinse un altro concorso architettonico per la ricostruzione dell'edificio. Il suo progetto vincente appariva molto diverso da quello che fu poi eseguito.\nPrima dell'inizio della ricostruzione, il Reichstag, nel 1995, fu \"imballato\" dall'artista bulgaro-statunitense Christo, in un evento che attrasse milioni di visitatori.\nDurante la ricostruzione, il palazzo fu completamente svuotato, togliendo tutto ad eccezione dei muri esterni, compresi tutti i cambiamenti fatti dal lavoro di Baumgarten degli anni sessanta. I seggi del parlamento furono trasferiti al \"Reichstag\" nell'aprile 1999. La ricostruzione viene ampiamente considerata un successo ed \u00e8 diventata un'attrazione turistica anche perch\u00e9 il \"Reichstag\", e soprattutto la grande cupola di vetro che \u00e8 stata eretta sul tetto in memoria dell'originale del 1894, forniscono una delle panoramiche pi\u00f9 attraenti per i visitatori di Berlino, dando una vista notevole della citt\u00e0, specialmente di notte. La cupola \u00e8 aperta al pubblico su prenotazione."}
{"id": "2815549", "revid": "125970399", "url": "https://it.wikipedia.org/wiki?curid=2815549", "title": "Spider-Man (videogioco 2000)", "text": "Spider-Man \u00e8 un videogioco di avventura dinamica uscito per PlayStation, Game Boy Color, Nintendo 64, Sega Dreamcast e Microsoft Windows nel 2000, prodotto da Activision e sviluppato da Neversoft, con protagonista l'Uomo Ragno, personaggio della Marvel Comics.\nTrama.\nLa vicenda inizia durante un convegno scientifico dove il Dottor Octopus, che ha apparentemente abbandonato la vita malavitosa, svolge un importante esperimento. Tra gli spettatori sono presenti Peter Parker e Eddie Brock. Durante l'esperimento per\u00f2 si presenta un falso Spider-Man che ruba il macchinario di Octopus davanti a tutti e si allontana dopo aver frantumato la macchina fotografica di Eddie Brock. Peter si chiede chi possa essere quell'impostore, mentre Eddie si trasforma in Venom e giura vendetta contro Spider-Man per quello che \u00e8 successo. Nel frattempo due tizi misteriosi utilizzano la macchina di Octopus per diffondere in tutta la citt\u00e0 uno strano gas dai poteri ancora misteriosi.\nSpider-Man comincia ad indagare su cosa sia successo realmente al convegno scientifico, e durante le indagini si imbatte in una rapina in banca dove i Ladri fanno alcuni ostaggi e innescano una bomba per far saltare in aria l'edificio: Spidey interviene e, dopo aver combattuto i Ladri e salvato gli ostaggi, butta la bomba dentro il caveau della banca salvandola dalla distruzione e fa arrestare tutti i Ladri, compreso il loro Capo.\nSubito dopo Spidey riceve una chiamata da J. Jonah Jameson, il quale dice che in quel momento Scorpione lo sta attaccando per ucciderlo, ma la chiamata viene interrotta dallo stesso Scorpion: \u00e8 una lotta contro il tempo per raggiungere il Daily Bugle prima che JJ venga ucciso. Per fortuna Spidey giunge in tempo prima che avvenga l'omicidio e ingaggia un duello con Scorpion; dopo averlo sconfitto JJ incolpa immediatamente Spider-Man del furto al convegno e dell'attacco e, giunta la polizia per arrestare Scorpion, comincia a dare la caccia a Spidey in quanto ormai ricercato. Mentre fugge dalla polizia Spidey incontra Daredevil che gli domanda se \u00e8 davvero lui ad aver commesso il furto ai danni di Octopus: alla risposta negativa Devil capisce che \u00e8 innocente e lo incita a trovare il vero colpevole prima che venga arrestato.\nDopo essere sfuggito alla polizia giunge la Gatta Nera che porta due notizie a Spider-Man: Rhino sta seminando il panico in una zona della citt\u00e0 e Venom ha un messaggio per lui all'Empire State Building. Spidey decide di andare a vedere prima il messaggio del simbionte: Venom minaccia di fargliela pagare e di essere disposto a rapire persino la moglie di Peter, Mary Jane, per raggiungere il suo scopo. Spider-Man prende una decisione: prima catturer\u00e0 Rhino, poi dar\u00e0 la caccia a Venom e infine andr\u00e0 alla ricerca del vero colpevole del furto al convegno.\nGiunti sul luogo dove dovrebbe trovarsi Rhino, quest'ultimo mette fuori combattimento la Gatta Nera di sorpresa e ingaggia una battaglia con Spidey: alla fine uscir\u00e0 vincitore il supereroe. Dopo averlo sconfitto giunge la polizia in compagnia di Octopus che immobilizza Rhino permettendo alla polizia di arrestarlo. Subito dopo per\u00f2 la Gatta Nera viene portata via da un'ambulanza misteriosa: dentro ci sono i due tizi misteriosi che hanno diffuso il gas all'inizio del gioco.\nSubito dopo Spidey parla con la torcia umana sulla Statua della Libert\u00e0 riguardo al caso Venom, e una volta separati spunta fuori il simbionte pronto a vendicarsi: dopo un rapido inseguimento i due cominciano a combattere e, quando sembra che Spidey abbia la vittoria in pugno, Venom fugge nelle fogne ed ha inizio un lunghissimo inseguimento, ostacolato da molte Lucertole Mutanti ora al servizio del simbionte. Grazie ai consigli di Lizard, intrappolato nelle fogne da Venom, Spidey riesce finalmente a raggiungerlo, nel frattempo Venom ha catturato Mary Jane e appesa sopra acido bollente con lo scopo di attirare il supereroe nella sua trappola: ha cos\u00ec inizio un lungo e feroce combattimento dal quale alla fine esce vittorioso Spider-Man. Subito dopo Spidey spiega a Venom che non pu\u00f2 essere stato lui a distruggere la sua macchina fotografica, perch\u00e9 Peter in quel momento era fra la folla; Venom comincia a capire che forse Spidey \u00e8 veramente innocente e, dopo aver salvato Mary Jane che stava precipitando dentro acido bollente, forma un'alleanza temporanea con Spider-Man allo scopo di scoprire chi \u00e8 il falso Spider-Man.\nMentre Spidey e Venom indagano, il gas misterioso comincia ad avere effetto: chiunque l'ha respirato si sta trasformando in un Simbionte e questi esseri stanno ormai invadendo la citt\u00e0: a quel punto Venom capisce che dietro a tutto questo deve esserci per forza suo figlio Carnage, e parte subito alla sua ricerca lasciando Spidey da solo contro i Simbionti. Dopo vari combattimenti con i Simbionti-Umani, Spidey trova finalmente il falso Spider-Man, che si rivela essere Mysterio, trasformatosi in lui tramite un effetto speciale. Dopo una dura battaglia, Spider-Man sconfigge Mysterio e lo costringe a confessare: qualcuno lo aveva ingaggiato chiedendogli di rubare il macchinario di Octopus fingendosi Spider-Man, ma non conosce di persona colui che l'ha assunto. Dopo aver consegnato Mysterio alla polizia, riesce a bloccare Punisher prima che potesse sparargli: quest'ultimo gli dice che qualcuno lo ha ingaggiato per ucciderlo e che questo personaggio misterioso si trova al magazzino numero 65 del porto.\nGiunto l\u00ec, Spidey combatte ancora i Simbionti-Umani e libera la Gatta Nera, che era stata imprigionata in quell'edificio; dopo aver bloccato definitivamente il gas che tramuta in Simbionti, la Gatta Nera fugge a chiedere aiuto, mentre Spidey prosegue e si trova faccia a faccia con i due artefici di tutti, che sono Carnage e lo stesso Dottor Octopus: i due hanno ingaggiato Mysterio affinch\u00e9 rubasse per finta il macchinario dando la colpa a Spider-Man, cos\u00ec sarebbe stato ricercato in tutta la citt\u00e0 e loro avrebbero potuto tranquillamente raggiungere il loro scopo: conquistare New York trasformando tutti gli umani in Simbionti al loro servizio. Subito dopo giunge in soccorso del supereroe Venom, che inizia subito una lotta contro Carnage, mentre il Dottor Octopus combatte contro Spidey. Il supereroe riesce a sconfiggere il malvagio dottore, mentre Venom ha la peggio contro il figlio ed \u00e8 costretto a fuggire: Spidey e Carnage ingaggiano un combattimento all'ultimo sangue che \u00e8 vinto alla fine da Spider-Man.\nDopo la sconfitta, Carnage abbandona il corpo di Cletus Kasady ed entra in quello del Dottor Octopus, creando il terribile Monster Ock. Spidey deve al tempo stesso sconfiggere il terribile mostro e fuggire dall'edificio, che da quando \u00e8 stato chiuso il gas sta per esplodere. Dopo una lunga fuga e una lunga battaglia, Monster Ock rimane travolto da un'esplosione e Carnage \u00e8 costretto a lasciare il corpo del dottore, svenuto ma salvo. Giunti fuori dall'edificio, sembra che per Spidey e Octopus sia la fine, ma giungono in loro soccorso la Gatta Nera, Venom e Capitan America, e cos\u00ec riescono a fuggire grazie alla macchina volante di quest'ultimo. Il macchinario \u00e8 andato distrutto, cos\u00ec i Simbionti-Umani tornano normali e la pace ritorna definitivamente su New York.\nIl gioco si conclude con due scene simultanee: in una Spider-Man, Daredevil, Punisher, Capitan America, la Gatta Nera e la Torcia Umana festeggiano la vittoria appena conquistata ballando e giocando a poker (Venom \u00e8 assente perch\u00e9 ormai \u00e8 tornato un nemico); nell'altra il Dottor Octopus, Rhino, Scorpion, Mysterio e il Capo dei Ladri si trovano nella stessa cella della prigione di New York e passano il tempo giocando anche loro a poker.\nModalit\u00e0 di gioco.\nIl gioco consente di controllare Spider-Man di livello in livello, che ha un diverso obiettivo come raggiungere l'uscita, salvare un ostaggio o sconfiggere un boss. L'Uomo Ragno \u00e8 in grado di usare i suoi poteri per attraversare gli ambienti, arrampicarsi su mura e soffitti, oscillare a lunghe distanze e trasportarsi con le ragnatele su certi posti. Durante i combattimenti, l'Uomo Ragno pu\u00f2 usare una scorta limitata di cartucce di ragnatele, usabili per bloccare o semplicemente picchiare i nemici, incrementare la forza dei suoi attacchi o formare una barriera esplosiva. Spider-Man pu\u00f2 anche trovare dei fumetti, che sbloccano una copertina dei suoi fumetti nel menu principali, oltre che dei power-up come la Spider Armatura, con aumenti temporanei di attacco e difesa, e la Ragnatela Infuocata, efficaci contro i simbionti.\nCostumi alternativi.\nNel gioco \u00e8 possibile sbloccare diversi costumi, che possono migliorare o infierire sulle capacit\u00e0 di Spidey:\nAccoglienza.\nPur variando di versione in versione, \"Spider-Man\" ha ricevuto un'accoglienza molto positiva. GameRankings ha votato 86.53% la versione PlayStation, 66.91% quella Game Boy Color, 82.52% quella Nintendo 64, 80.23% quella Dreamcast, e 67.96% quella PC. Metacritic ha votato 87 su 100 la versione PlayStation, 72 su 100 quella Nintendo 64, 80 su 100 quella Dreamcast, e 68 su 100 quella PC.\nIGN ne ha votato la versione PlayStation con un 9 su 10, chiamandolo \"forse il miglior gioco su Spider-Man di sempre\". GameSpot ha dato alla stessa versione un 7.7, chiamandola \"quadro eccellente su cui basare i futuri giochi di Spider-Man - e un gioco eccezionale da giocare\". Anche Greg Orlando della rivista \"Next Generation\" ne ha votato la versione PlayStation, e le ha dato quattro stelle su cinque, dichiarando: \"Eccellente (\"Excelsior!\").\" Scott Steinberg, anch'egli della rivista Next Generation, ne ha recensito quella per Dreamcast, con lo stesso voto del collega, quattro stelle su cinque, dichiarando \"Un'avventura d'azione supereroe divertente ma leggermente imperfetta che ti far\u00e0 rimbalzare dalle pareti. Letteralmente.\"\nLa versione PlayStation del gioco ha ricevuto un premio Platino\" dalla Entertainment and Leisure Software Publishers Association (ELSPA), grazie alle sue 300,000 copie vendute nel Regno Unito."}
{"id": "2815552", "revid": "1543377", "url": "https://it.wikipedia.org/wiki?curid=2815552", "title": "Patlabor (manga)", "text": " \u00e8 un manga scritto e disegnato da Masami Y\u016bki, coadiuvato per il mecha design da Yutaka Izubuchi.\nPubblicato per la prima volta nel 1988, \u00e8 stato il primo prodotto sulla saga di \"Patlabor\" del gruppo \"Headgear\". La serializzazione, avvenuta sulla rivista \"Sh\u014dnen Sunday\" della Shogakukan, \u00e8 durata dal 23 marzo 1988 all'11 maggio 1994; il manga \u00e8 stato poi raccolto in ventidue \"tank\u014dbon\".\nTrama.\nLa storia, che introduce tutti i personaggi, segue le avventure del Secondo Plotone fin dalla sua istituzione. L'attenzione \u00e8 incentrata principalmente sulla vita quotidiana della \"Seconda Sezione Veicoli Speciali\" e sulle vicende fantapolitiche che fanno da sfondo ai principali casi affrontati, come la vicenda del \"Griffon\" e del mostro della Baia di Tokyo.\nPubblicazione.\nEdizione italiana.\nIn Italia la serie ha avuto una pubblicazione molto travagliata. Inizialmente \"Patlabor\" fu pubblicato tra marzo e settembre 1992 nei numeri dal 17 al 23 della testata mensile \"Zero\" della Granata Press, in seguito, dall'ottobre 1992 al marzo 1995 fu trasferito nei numeri dal 18 al 45 della testata \"Mangazine\" ed infine giunse su un'altra testata appositamente creata, \"Z Star\", dove continu\u00f2 la sua pubblicazione nei numeri 1 e 2 usciti tra il maggio ed il giugno 1995. Tra il maggio 1994 ed il luglio 1995 furono ristampati i primi tre numeri sulla testata \"Manga Paperback\" ma dopo questo la sua uscita venne bruscamente interrotta dall'editore. L'edizione a cura della Granata Press presentava la lettura ribaltata all'occidentale.\nAnni dopo, tra il giugno 1999 ed il maggio 2000, l'opera venne ripresa da capo da Star Comics che decise di farla approdare nella testata mensile \"Shot\" dove torn\u00f2 ad avere la lettura all'orientale, ma le scarse vendite la portarono a farla migrare tra luglio 2000 ed il maggio 2003 nella collana quadrimestrale \"Turn Over\", dove il manga fu finalmente completato.\nAccoglienza.\nNel 1991 \u00e8 stato premiato con lo \"Shogakukan Manga Award\" nella categoria \"sh\u014dnen\"."}
{"id": "2815569", "revid": "767487", "url": "https://it.wikipedia.org/wiki?curid=2815569", "title": "Coppa di Francia 1992-1993", "text": "La stagione 1992-93 \u00e8 stata la settantaseiesima edizione della Coppa di Francia, massima competizione nazionale francese."}
{"id": "2815587", "revid": "438678", "url": "https://it.wikipedia.org/wiki?curid=2815587", "title": "Hohendorf-Abaschin", "text": ""}
{"id": "2815601", "revid": "599013", "url": "https://it.wikipedia.org/wiki?curid=2815601", "title": "Chiyotaikai Ry\u016bji", "text": "Carriera.\nIl debutto ufficiale \u00e8 nel novembre del 1992."}
{"id": "2815604", "revid": "767487", "url": "https://it.wikipedia.org/wiki?curid=2815604", "title": "Sant'Antonio da Padova (Cosm\u00e8 Tura)", "text": "Sant'Antonio da Padova \u00e8 un dipinto olio su tavola (178x80 cm) di Cosm\u00e8 Tura, databile al 1484-1490 circa e conservato nella Galleria Estense di Modena.\nStoria.\nL'opera, tra le ultime dell'artista, \u00e8 documentata da una lettera indirizzata dal Tura al duca Ercole I d'Este datata 1490, nella quale sollecitava il pagamento del dipinto, affermando testualmente \"Io non scio come potermi vivere et substentar in questo modo imperocch\u00e9 non mi trovo proffessione o facultate che mi substentino con la famiglia mia\". La tavola fu realizzata per il nipote del duca Ercole I d'Este, Nicol\u00f2 Gurone poi diventato vescovo di Adria. In origine collocata nella Chiesa di San Nicol\u00f2 a Ferrara, dopo alcuni passaggi in collezioni private fu acquistata dallo stato per la Galleria Estense nel 1906.\nDescrizione e stile.\nL'opera mostra gli estremi sviluppi dell'arte di Cosm\u00e8 Tura, segnata da un profondo ed originale espressionismo con lampi di invenzioni visionarie.\nIl santo \u00e8 rappresentato altissimo, con un volto emaciato e sconvolto e con una cromia ridotta, che lo fa sembrare una grottesca statua. Le pieghe dell'abito sono sbalzate dal chiaroscuro incisivo come se fossero di pietra, mentre alcune linee aguzze, come nelle mani, rompono l'andamento liscio della figura. La scena \u00e8 ambientata in un loggiato con pavimento a scacchiera in prospettiva e un arco, retto da due pilastri corinzi con pulvino, oltre il quale si apre un vasto panorama marino con orizzonte ribassato, che fa torreggiare maggiormente il santo. Vi si vedono alcune insenature con imbarcazione, dolcemente rischiarate dalla luce dorata del tramonto."}
{"id": "2815616", "revid": "131358", "url": "https://it.wikipedia.org/wiki?curid=2815616", "title": "Altrincham F.C.", "text": ""}
{"id": "2815623", "revid": "291066", "url": "https://it.wikipedia.org/wiki?curid=2815623", "title": "Chiyotaikai", "text": ""}
{"id": "2815624", "revid": "2149966", "url": "https://it.wikipedia.org/wiki?curid=2815624", "title": "Patlabor (OAV 1988)", "text": " \u00e8 una serie di OAV, appartenenti alla saga di \"Patlabor\" creata dal gruppo \"Headgear\". \u00c8 il primo prodotto di animazione legato a \"Patlabor\".\nQuasi in contemporanea con l'inizio della pubblicazione settimanale del manga, il 25 aprile 1988 esce la prima VHS della serie OAV, composta da sette episodi (inizialmente ne erano previsti sei), pubblicati nell'arco di oltre un anno. In questa serie viene proposta la nascita della Seconda Sezione, seguita da altri episodi, alcuni comici, altri dai toni pi\u00f9 drammatici, che vedono i protagonisti impegnati in missione.\nIl lavoro di sceneggiatura di questa serie \u00e8 sostanzialmente una bozza, soprattutto se paragonato al manga: effettivamente lo scopo di questi OAV non era tanto creare un'opera compiuta, quanto sondare la risposta del pubblico ad una versione animata in previsione della realizzazione di una pi\u00f9 sviluppata serie televisiva (\"Patlabor\"). Da questo \"calderone di idee\" in ogni caso verranno ripresi alcuni spunti per la realizzazione di alcuni episodi della nuova serie e per due dei tre film.\nEdizione italiana.\nLe due serie OAV (questa e quella del 1990) sono state le prime a giungere in Italia, nel 1994, importate dalla Yamato Video e pubblicate in VHS, oltre ad essere state le uniche trasmesse in televisione (Italia 7, 1998). Per le prime messe in onda \u00e8 stata utilizzata la sigla \"Patlabor\", composta sulla base della prima sigla originale della serie televisiva, \"Sono mama no kimi de ite\", e cantata da Stefano Bersola. Nelle repliche seguenti \u00e8 stata rimpiazzata dalle sigle originali giapponesi. Nel 2006 le due serie sono state ripubblicate sempre dalla Yamato Video in DVD insieme alla serie televisiva. Dal 19 settembre 2013 vengono pubblicate per lo streaming su internet sul canale di YouTube \"Yamato Animation\".\nEpisodi.\nL'episodio 7 \u00e8 senza sigle. Nessun episodio ha una sigla di chiusura."}
{"id": "2815625", "revid": "767487", "url": "https://it.wikipedia.org/wiki?curid=2815625", "title": "La casa rosa", "text": "La casa rosa \u00e8 un film del 1995 diretto dalla regista Vanna Paoli.\nTrama.\nElena vive sola, lavora come impiegata in una ditta di costruzioni e ha una storia d'amore con un suo collega d'ufficio. Un giorno accade qualcosa di imprevisto. La ragazza viene convocata presso il Ministero degli Affari Esteri. Un funzionario le comunica che potrebbe prendere possesso di una casa che apparteneva ai suoi nonni materni. La casa si trova a Cheb, cittadina cecoslovacca ai confini con la Germania. Dopo la caduta del comunismo il governo cecoslovacco ha disposto la restituzione delle propriet\u00e0 immobiliari a chi le possedeva prima dell'avvento dell'economia di Stato. Non esiste ancora una legge chiara in materia e non sar\u00e0 dunque facile per Elena entrare in possesso de \"La casa rosa\".\nElena si reca in Cecoslovacchia in auto, in compagnia di Enrico. Elena sa poco o nulla del ramo cecoslovacco della sua famiglia. Ha conosciuto a malapena sua madre morta in un incidente d'auto quando lei aveva appena tre anni. Arrivata a Cheb, Elena viene immediatamente conquistata dalla piccola e tranquilla cittadina, dalla \"casa rosa\" e dai suoi inquilini. Nella casa infatti vivono in molti: fra di essi l'ingegner Pott, anziano signore che le racconta la storia della sua famiglia e del suo bisnonno Pavel benda, grande attore dei primi anni del secolo, una specie di gloria nazionale.\nElena riscopre le sue origini in un'atmosfera di sogno che lentamente si impadronisce di lei. Si riconosce in tutto ci\u00f2 che la circonda, prova emozioni mai provate prima e si commuove davanti alla povert\u00e0 piena di significati di persone e cose. Enrico al contrario si annoia cerca invano i piaceri a cui \u00e8 abituato, gli unici che conosce, gli unici che lo fanno sentire vivo, fino a che, un bel giorno, decide di piantare in asso Elena e di tornarsene a Roma.\nDurante una visita a Praga, Elena incontra Frantisek, trasandato avvocato suonatore di cornetta e se ne innamora; Frantisek la ricambia con uguale trasporto. Ma Elena viene assalita dalla paura di un sentimento troppo forte."}
{"id": "2815626", "revid": "287204", "url": "https://it.wikipedia.org/wiki?curid=2815626", "title": "Chiyotaikai Ryuji", "text": ""}
{"id": "2815627", "revid": "270833", "url": "https://it.wikipedia.org/wiki?curid=2815627", "title": "Guy Armoured Car", "text": ""}
{"id": "2815630", "revid": "110157", "url": "https://it.wikipedia.org/wiki?curid=2815630", "title": "Nokia 6301", "text": "Il Nokia 6301 \u00e8 un telefono prodotto dall'azienda finlandese Nokia e commercializzato nel settembre del 2007."}
{"id": "2815633", "revid": "1522738", "url": "https://it.wikipedia.org/wiki?curid=2815633", "title": "Korugar", "text": "Korugar \u00e8 un pianeta immaginario nell'Universo DC. Comparve per la prima volta in \"Green Lantern\" n. 7 (luglio/agosto 1961), e fu creato dallo scrittore John Broome e dall'artista Gil Kane.\nSfondo.\nKorugar si trova nel settore spaziale 1417, come designato dai Guardiani dell'Universo. \u00c8 la casa dell'ex Lanterna Verde Sinestro, cos\u00ec come del suo rimpiazzo, la Lanterna Verde Katma Tui, e il suo successore, la Lanterna Verde Soranik Natu. Gli altri pianeti ad avere cos\u00ec tante Lanterne Verdi sono la Terra e Graxos IV (casa di Arisia). La capitale di Korugar \u00e8 Korugar City.\nL'epoca di Sinestro.\nI nativi di Korugar sono umanoidi, in apparenza, con la pelle rossastra. Il loro pianeta era un posto pacifico finch\u00e9 la loro prima Lanterna Verde, Sinestro, divenne corrotto. Volendo assicurare che Korugar fosse un luogo di ordine, Sinestro divenne un dittatore, e govern\u00f2 l'intero pianeta con il pugno di ferro. Quando i Guardiani seppero dei crimini di Sinestro, lo privarono dell'anello e lo esiliarono nell'universo anti-materiale di Qward. Katma Tui, leader della resistenza planetaria contro Sinestro, fu reclutata come rimpiazzo dell'ex Lanterna Verde. Tuttavia, a causa del regno soppressivo di Sinestro, i Korugariani arrivarono a vedere il simbolo delle Lanterne Verdi come un simbolo di tirannia, e rinnegarono Katma, soprannominandola \"La Perduta\".\nLa sfiducia dei Korugariani verso i Guardiani era ancora forte quando Soranik Natu fu reclutata, dato che fu schernita ed allontanata dai suoi colleghi quando ricevette l'anello, e fin\u00ec per perdere il suo lavoro come dottore e costretta a vivere per strada. Per\u00f2, dopo che cominci\u00f2 ad utilizzare il suo anello come strumento medico per aiutare i senzatetto di Korugar, utilizz\u00f2 (involontariamente) il suo anello contro il corrotto governo che avrebbe dovuto prendersi cura del pianeta. Sinestro tent\u00f2 di approfittare della situazione per fare s\u00ec che Natu prendesse il controllo di Korugar e le fu addirittura ordinato durante la guerra contro i Sinestro Corps, ma lei riusc\u00ec a sconfiggerlo e aiut\u00f2 il suo Corpo sulla Terra.\nKorugar fu successivamente scelto come sito per l'esecuzione di Sinestro. Tuttavia, fu liberato dai membri del Corpo delle Lanterne Rosse, da cui in seguito riusc\u00ec a fuggire. Ai Korugariani la cosa non piacque, rimproverando le Lanterne Verdi del fallimento.\nKorugar fu in seguito invaso dal Mongul Corps, una fazione staccatasi dai Sinestro Corps, guidata dall'omonimo tiranno intergalattico, Mongul. I Korugariani furono liberati dalla tirannia di Mongul dallo stesso Sinestro, che utilizz\u00f2 gli anelli del suo nemico per imprigionare Mongul all'interno della Batteria del Potere Centrale del proprio Corpo."}
{"id": "2815634", "revid": "155634", "url": "https://it.wikipedia.org/wiki?curid=2815634", "title": "Open di Francia 1992 - Singolare maschile", "text": "Jim Courier ha battuto in finale Petr Korda 7-5 6-2 6-1."}
{"id": "2815636", "revid": "329581", "url": "https://it.wikipedia.org/wiki?curid=2815636", "title": "Ruperto di Deutz", "text": "Biografia.\nAncora bambino, Ruperto fu affidato dalla sua famiglia all'abbazia benedettina di San Lorenzo, a Liegi (Belgio). Divenuto adulto, fu coinvolto nei conflitti, che dividevano la Chiesa tra vescovi filo-papali e filo-imperiali. Nel 1092 segu\u00ec con altri monaci l'abate del monastero di San Lorenzo, Berengario, in esilio nella Francia del Nord. Tornato a Liegi nel 1095, verso il 1109 fu ordinato sacerdote dal vescovo Otberto. Pochi anni dopo, iniziava la sua prolifica stagione di scrittore e pubblicava le sue prime opere: il \"De divinis officiis\", dove egli spiega il significato della liturgia; il \"De sancta Trinitate et operibus eius;\" i \"Commentaria in Evangelium sancti Iohannis\" e il \"De voluntate Dei\". Nei 42 libri del \"De sancta Trinitate\", oltre a fornire un commento scritturale, Ruperto prende posizione nei confronti della filosofia. Vi sostiene che l'apostolo Paolo, nella lettera ai Romani non intese \u00ab condannare gli studi o le scuole di grammatica, di dialettica, di retorica, di aritmetica, di geometria, di musica, di astronomia, ma denuncia i loro esponenti per non aver ricercato da queste il frutto della sapienza, per il quale queste arti furono date da Dio \u00bb. \nMostrata cos\u00ec la sua conoscenza delle discipline del trivio e del quadrivio, fondamento dell'istruzione scolastica medievale, Ruperto, sulla scorta di un'erronea opinione formulata per la prima volta da Ambrogio, contesta ai filosofi dell'antichit\u00e0 pagana - Pitagora, Socrate, Platone \"ceterique fueri philosophi\" - di aver rubato idee e dottrine dalle Scritture, stravolgendole per la loro incapacit\u00e0 di comprenderne l'autentico significato. Cos\u00ec Platone, leggendo nel \"Genesi\" che \"lo spirito di Dio aleggiava sulla superficie delle acque\", \u00ab credette che si trattasse dello spirito del mondo, cio\u00e8 dell'aria \u00bb.\nMa nella \"De sancta Trinitate et operibus suis\" Ruperto non si occupa della natura delle tre persone divine, n\u00e9 analizza la Scrittura secondo il sistema razionalistico della nuova scuola teologica di Laon. A Ruperto interessa rintracciare il disegno provvidenziale che sta alla base delle vicende del popolo ebraico, narrate nell'Antico Testamento. Egli individua cos\u00ec tre periodi della storia del mondo. Il primo, dalla creazione al peccato di Adamo, \u00e8 caratterizzato dall'opera di Dio Padre; il secondo, che va dal peccato originale alla morte in croce di Ges\u00f9, si distingue per le opere di Cristo; nel terzo periodo, dalla resurrezione fino all'attesa fine del mondo, opera lo Spirito santo.\nAltri progetti.\n "}
{"id": "2815637", "revid": "284427", "url": "https://it.wikipedia.org/wiki?curid=2815637", "title": "Lucky 7", "text": ""}
{"id": "2815638", "revid": "104458", "url": "https://it.wikipedia.org/wiki?curid=2815638", "title": "Evgenij Dement'ev", "text": "Biografia.\nDebutt\u00f2 in campo internazionale ai Mondiali juniores di Karpacz /Szklarska Por\u0119ba del 2001, senza ottenere risultati di rilievo; due anni pi\u00f9 tardi nella manifestazione iridata giovanile colse i suoi primi successi internazionali, vincendo due medaglie a Sollefte\u00e5: oro nella gara dei 10\u00a0km e bronzo in quella dei 30\u00a0km.\nIn Coppa del Mondo debutt\u00f2 il 6 dicembre 2003 nella 30\u00a0km a tecnica libera di Dobbiaco (39\u00b0), ottenne il primo podio il 7 febbraio 2004 nella staffetta di La Clusaz (3\u00b0) e la prima vittoria il 19 marzo 2005 nell'inseguimento di Falun.\nAi XX Giochi olimpici invernali di , sua unica partecipazione olimpica, \u00e8 stato il vincitore della medaglia d'oro nella 15+15\u00a0km a inseguimento e della medaglia d'argento nella 50\u00a0km a tecnica libera. Entrambe le gare si sono risolte allo sprint: nella prima gara Dement'ev ha preceduto sul traguardo il norvegese Frode Estil e l'italiano Pietro Piller Cottrer, mentre al termine della 50\u00a0km \u00e8 stato battuto nello sprint finale dall'italiano Giorgio Di Centa per 8 decimi di secondo e ha preceduto di un decimo l'austriaco Michail Botvinov. Nella staffetta \u00e8 stato sesto.\nIn carriera ha partecipato a tre edizioni dei Campionati mondiali, vincendo due medaglie di bronzo con la squadra russa nella staffetta 4x10 km.\nIl 25 agosto 2009 \u00e8 stata resa nota la sua positivit\u00e0 ad un test antidoping effettuato dopo la gara di Coppa del Mondo della Val di Fiemme del 3 gennaio precedente; tutti i risultati ottenuti da allora sono stati annullati e Dement'ev \u00e8 stato squalificato per due anni. Immediatamente lo sciatore ha annunciato il proprio ritiro dall'attivit\u00e0 agonistica. Scontata la squalifica, tuttavia, nel novembre 2011 Dement'ev ha ripreso l'attivit\u00e0 agonistica, gareggiando prima in circuiti minori e poi tornando in Coppa del Mondo nel febbraio del 2012; in seguito ha continuato a prendere parte principalmente a gare secondarie, senza pi\u00f9 ottenere risultati di rilievo.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nPU = inseguimento\nTC = tecnica classica\nTL = tecnica libera"}
{"id": "2815639", "revid": "73843", "url": "https://it.wikipedia.org/wiki?curid=2815639", "title": "Eugeni Dementiev", "text": ""}
{"id": "2815640", "revid": "270833", "url": "https://it.wikipedia.org/wiki?curid=2815640", "title": "Morris Light Reconnaissance Car", "text": ""}
{"id": "2815641", "revid": "117381246", "url": "https://it.wikipedia.org/wiki?curid=2815641", "title": "Coralba", "text": "Coralba \u00e8 una miniserie televisiva italiana in forma di sceneggiato prodotta dalla Chiara Films Internazionali per la RAI e trasmessa in cinque puntate dall'11 gennaio al 25 gennaio 1970 sull'allora Programma nazionale.\nIl soggetto del romanzo giallo fu ideato da Biagio Proietti che ne cur\u00f2 anche la sceneggiatura insieme al regista Daniele D'Anza ed a Belisario Randone.\nLo sceneggiato fu realizzato a colori, nonostante la RAI all'epoca trasmettesse ancora in bianco e nero.\nTrama.\nIl medico veneziano Marco Danon, reduce da un infortunio professionale, fonda con due soci ad Amburgo un'industria farmaceutica il cui prodotto pi\u00f9 noto porta il nome di \"Coralba\". L'uomo vive tranquillo con la sua famiglia, costituita dalla moglie e dalla figlia di primo letto, quando improvvisamente il passato riaffiora e il medico viene fatto oggetto di un ricatto per un episodio riguardante il suo passato: una vicenda che coinvolger\u00e0 tutta la sua famiglia e che solo un colpo di scena finale riuscir\u00e0 a risolvere felicemente...\nCast.\nIl \"cast\", oltre ai protagonisti, comprendeva attori che non comparivano in tutte le puntate."}
{"id": "2815646", "revid": "799790", "url": "https://it.wikipedia.org/wiki?curid=2815646", "title": "Patlabor (serie animata televisiva)", "text": " \u00e8 una serie anime televisiva in 47 episodi appartenente alla saga di \"Patlabor\" del gruppo \"Headgear\", prodotta dalla Sunrise nel 1989.\nNell'ottobre 1989 inizia la trasmissione dalla serie televisiva, composta da 47 episodi. Questa nuova serie riparte da zero, ignorando gli eventi mostrati nella prima serie OAV e cambiando persino il background: la Seconda Sezione, istituita gi\u00e0 da tempo, viene mostrata nel primo episodio all'arrivo dei nuovi modelli di labor e del nuovo pilota, \"Noa Izumi\". Potendo contare su un maggiore numero di episodi rispetto ai precedenti OAV, la serie riesce a svilupparsi in modo efficace attraverso diverse sottotrame gi\u00e0 presentate nel manga, aggiungendone perfino di nuove (come la vicenda del \"Phantom\").&lt;br&gt;\nTutte le opere successive considereranno questa serie come il vero punto di partenza degli eventi di \"Patlabor\", ignorando quelli avvenuti nella prima serie OAV, che di fatto costituisce una \"timeline\" e s\u00e9 stante.\nEdizione italiana.\nLa serie televisiva di Patlabor \u00e8 stata pubblicata direttamente in DVD dalla Yamato Video nel 2006 ed \u00e8 stata trasmessa in prima TV su Man-ga di Sky dall'8 luglio 2012.\nSigle.\nSigla di apertura:\nSigla di chiusura:"}
{"id": "2815654", "revid": "367445", "url": "https://it.wikipedia.org/wiki?curid=2815654", "title": "Col Mean", "text": ""}
{"id": "2815657", "revid": "155634", "url": "https://it.wikipedia.org/wiki?curid=2815657", "title": "Open di Francia 1991 - Singolare maschile", "text": "Jim Courier ha battuto in finale Andre Agassi 3-6 6-4 2-6 6-1 6-4."}
{"id": "2815668", "revid": "834", "url": "https://it.wikipedia.org/wiki?curid=2815668", "title": "Whatzupwitu", "text": "Whatzupwitu (\"What's Up With You\") \u00e8 un brano di Eddie Murphy del 1993 cantato con Michael Jackson. \u00c8 il sesto brano dell'album di Murphy, \"Love's Alright\" ed \u00e8 divenuto famoso per il suo video musicale, ispirato da opere d'arte della copertina dell'album. L'anno prima invece, era stato lo stesso Murphy ad essere \"ospite\" nel video di \"Remember the Time\" di Jackson.\nJackson partecip\u00f2 al video, essendo l'intero album a scopo benefico."}
{"id": "2815672", "revid": "270833", "url": "https://it.wikipedia.org/wiki?curid=2815672", "title": "Rolls-Royce Armoured Car", "text": ""}
{"id": "2815683", "revid": "155634", "url": "https://it.wikipedia.org/wiki?curid=2815683", "title": "Open di Francia 1990 - Singolare maschile", "text": "Andr\u00e9s G\u00f3mez ha battuto in finale Andre Agassi 6-3 2-6 6-4 6-4."}
{"id": "2815684", "revid": "270833", "url": "https://it.wikipedia.org/wiki?curid=2815684", "title": "Rover Light Armoured Car", "text": ""}
{"id": "2815695", "revid": "124671433", "url": "https://it.wikipedia.org/wiki?curid=2815695", "title": "Storia del Regno Unito (1701-1837)", "text": "Casato degli Stuart.\nAnna Stuart (6 febbraio 1665 \u2013 1\u00ba agosto 1714) divenne regina di Inghilterra, Scozia e Irlanda l'8 marzo 1702.\nGli anni successivi del regno di Anna furono caratterizzati dai tentativi di fondere l'Inghilterra e la Scozia in un solo regno (i due paesi dal 1603 avevano lo stesso re, ma erano rimasti due stati distinti). Quando aveva approvato l'Atto di Successione nel 1701, il parlamento inglese non aveva consultato quello scozzese, che, inoltre, desiderava la continuazione del casato degli Stuart. Il parlamento scozzese approv\u00f2 un \"Act of Security\" (1704), in base al quale, in mancanza di eredi di Anna, attribuiva a s\u00e9 il potere di scegliere il nuovo re di Scozia tra i discendenti protestanti della famiglia reale scozzese. Il prescelto non poteva essere il medesimo individuo che sarebbe salito al trono d'Inghilterra, a meno che non fossero soddisfatte svariate condizioni di carattere religioso, economico e politico.\nLa sanzione della corona (necessaria perch\u00e9 la legge entrasse in vigore) fu inizialmente rifiutata, ma fu concessa quando il parlamento scozzese rifiut\u00f2 di imporre nuove tasse e minacci\u00f2 di ritirare le truppe scozzesi dall'esercito che stava combattendo sul continente. Il parlamento inglese, temendo che una Scozia indipendente avrebbe ripristinato l'antica alleanza (\"Auld Alliance\") che essa aveva avuto con la Francia, rispose con l\"Alien Act\" del 1705, che imponeva sanzioni economiche contro la Scozia e stabiliva che i sudditi scozzesi sarebbero stati considerati stranieri (mettendo a repentaglio il loro diritto di possedere beni in Inghilterra), a meno che la Scozia abrogasse l\"Act of Security\" o si dichiarasse disposta all'unione con l'Inghilterra. La Scozia scelse questa seconda via; le condizioni dell'unione furono negoziate da appositi delegati e il parlamento scozzese le approv\u00f2 tra molti contrasti il 16 gennaio 1707. In applicazione di queste decisioni, l'Inghilterra e la Scozia, con l'Atto di Unione, si fusero in un solo regno, chiamato Gran Bretagna, il 1\u00ba maggio 1707.\nIl marito di Anna, il principe Giorgio di Danimarca, mor\u00ec nell'ottobre 1708. I capi whig erano insoddisfatti della sua direzione dell'Ammiragliato, e alcuni di essi progettarono di richiederne la destituzione mentre egli era morente. Anna fu costretta a cercare il sostegno di John Churchill, I duca di Marlborough per impedire questa mossa. Tuttavia, dopo la morte del marito, Anna si allontan\u00f2 ulteriormente dall'arrogante duchessa di Marlborough, preferendo la compagnia della pi\u00f9 rispettosa Abigail Masham, e ruppe definitivamente con la duchessa nel 1709.\nLa crescente impopolarit\u00e0 della guerra di successione spagnola fu la causa della caduta dei whig. Robert Harley fu particolarmente abile nello sfruttare lo scontento diffuso per motivare l'elettorato. Il favore dell'opinione pubblica fu spinto ancor di pi\u00f9 verso i tory quando il governo whig avvi\u00f2 un procedimento penale contro Henry Sacheverell, un ecclesiastico tory che aveva violentemente attaccato il governo per il suo atteggiamento di tolleranza religiosa. L'intensa reazione popolare contro questa iniziativa fece s\u00ec che Sacheverell ricevesse una condanna mite, e ci\u00f2 fu un'umiliazione per i whig.\nL'elezione del 1710 diede un'ampia maggioranza ai tory; poco dopo, Marlborough e i suoi parenti cominciarono a perdere le loro cariche. Godolphin fu rimosso il 7 agosto 1710; il nuovo gabinetto tory era guidato da Harley, e ne faceva parte anche Henry St John. I tory desideravano porre termine alla guerra, temendo che una vittoria totale per l'Austria, che era il principale alleato della Gran Bretagna, per quest'ultima sarebbe stata altrettanto dannosa di una vittoria francese. Il governo tory era disposto a un compromesso che avrebbe riconosciuta la corona di Spagna al pronipote di Luigi XIV, ma per i whig ci\u00f2 era inaccettabile.\nQuesto contrasto fu risolto dagli eventi sul continente: il fratello maggiore dell'arciduca Carlo (il pretendente al trono di Spagna che i whig sostenevano) mor\u00ec nel 1711; Carlo eredit\u00f2 quindi l'Austria, l'Ungheria e il titolo di imperatore del Sacro Romano Impero. Se avesse ottenuto anche la Spagna, sarebbe divenuto troppo potente. La Gran Bretagna avvi\u00f2 negoziati con la Francia; Marlborough fu accusato di essersi appropriato di fondi pubblici e richiamato in patria alla fine del 1711, e il comando delle truppe britanniche sul continente fu affidato a James Butler, duca di Ormonde, che condusse le operazioni in modo molto meno aggressivo.\nAlla Camera dei Comuni la schiacciante maggioranza tory era favorevole alla pace, ma alla Camera dei Lord la situazione era diversa. Per impedire la conclusione della pace i whig si allearono con un gruppo di tory guidati da Daniel Finch duca di Nottingham. Per eliminare la maggioranza whig, Anna reag\u00ec con la nomina, senza precedenti, di dodici nuovi Pari in una sola ripresa, il 1\u00ba gennaio 1712, assicurando cos\u00ec la ratifica del trattato di pace, concluso a Utrecht nel 1713.\nIn base ai termini del trattato, Filippo di Borbone conserv\u00f2 la corona di Spagna e le colonie spagnole in America. La Spagna dovette cedere gli altri possedimenti che aveva in Europa; la Gran Bretagna ottenne Gibilterra e Minorca, e anche alcune colonie francesi nell'America settentrionale.\nLa salute di Anna peggior\u00f2 nel corso del 1713. Anna soffriva di gotta, e fu colpita da erisipela, che le caus\u00f2 un ascesso e febbre che la condussero alla morte il 1\u00ba agosto 1714. Fu sepolta nell'abbazia di Westminster; il suo cadavere era cos\u00ec rigonfio che dovette essere collocato in una larga bara di forma quasi quadrata.\nL'erede designata dall\"Act of Settlement\" del 1701, Sofia del Palatinato, era morta poco prima, l'8 giugno; la corona and\u00f2 quindi a suo figlio, che divenne re di Gran Bretagna con il nome di Giorgio I.\nCasato di Hannover.\nGiorgio I.\nGiorgio fu proclamato re di Gran Bretagna e Irlanda. Riusc\u00ec ad arrivare a Londra soltanto il 18 settembre a causa di venti contrari che l'avevano trattenuto a L'Aia. Giorgio I fu incoronato solennemente nell'abbazia di Westminster il 20 ottobre.\nDal 1714 Giorgio visse principalmente in Gran Bretagna anche se torn\u00f2 alla sua corte di Hannover nel 1716, nel 1719, nel 1720, nel 1723 e nel 1725; in totale il sovrano trascorse circa un quinto del suo periodo da re in Germania. Durante i periodi di assenza del re, il potere era affidato ad un Consiglio Reggenza e non al figlio, Giorgio Augusto Principe di Galles, con il quale non ebbe mai rapporti pacifici.\nAd un anno dall'incoronazione di Giorgio, il partito Whig ottenne una schiacciante vittoria alle elezioni del 1715. Molti esponenti del partito conservatore si allearono cos\u00ec con i Giacobiti e presero parte alla rivolta, nota sotto il nome di \"rivolta del Quindici\", che aveva come obiettivo il mettere sul trono inglese il cattolico Giacomo Francesco Edoardo Stuart chiamato \"Pretender\", figlio dell'esiliato Giacomo II. Tuttavia la rivolta fu male organizzata: nonostante non fossero pochi coloro che vi aderirono, mancarono i fondi e gli armamenti e l'esercito dei rivoltosi era male organizzato. A guidarlo era John Erskine, XXIII conte di Mar un nobile scozzese amareggiato per la presenza di un nuovo sovrano protestante, che aveva preso parte con entusiasmo anche alla Gloriosa rivoluzione.\nVedendo che la situazione stava precipitando, Erskine e Giacomo fuggirono in Francia nel 1716, lasciando in Inghilterra molti loro sostenitori. Giorgio II decise di adottare clemenza e molti congiurati furono perdonati o al massimo cacciati dal regno.\nGiorgio I ebbe un ruolo attivo nella politica estera e militare del regno. Fu infatti uno dei maggiori artefici della Triplice Alleanza che vedeva riunite Gran Bretagna, Francia e Olanda contro la Spagna di Filippo V. Nel 1718 si un\u00ec alla coalizione anche il Sacro Romano Impero, cosicch\u00e9 il nome vari\u00f2 e divenne Quadruplice Alleanza. Il motivo dell'alleanza era simile a quello della guerra di successione spagnola. Alla morte di Luigi XIV, il Re Sole, avvenuta nel 1715 a Versailles per complicazioni in seguito ad una gamba andata in gangrena, suo nipote Filippo re di Spagna tent\u00f2 di rovesciare il trattato di Utrecht, che gli impediva di succedere allo zio e di divenire re di Francia.\nFilippo V decise di aiutare una ribellione giacobita che stava prendendo forma in Scozia: invi\u00f2 cos\u00ec una piccola flotta a supporto che per\u00f2, a causa di sfavorevoli condizioni meteorologiche, riusc\u00ec ad effettuare lo sbarco di appena trecento soldati. Gli scozzesi e gli spagnoli presero come base il castello di Eilean Donan. Da qui partirono per Londra; tuttavia l'esercito era costituito da pochi uomini, male armati e totalmente disorganizzati. L'artiglieria reale li individu\u00f2 e li sconfisse completamente nella battaglia di Glen Shiel. I ribelli scozzesi si ritirarono nella regione montuosa delle Highlands, e gli spagnoli si arresero. Anche sul continente europeo gli eserciti spagnoli furono sconfitti e Filippo rinunci\u00f2 al suo proposito. Francia e Spagna non vennero unificate.\nNel 1715, quando le elezioni furono vinte dal partito Whig, il consiglio dei ministri di Giorgio era composto da Robert Walpole, Charles Townshend, cognato di Walpole, James Stanhope e Charles Spencer. In breve tempo tuttavia sia Walpole che Lord Townshend rassegnarono le loro dimissioni.\nIn seguito, su consiglio di Walpole, che era tornato al governo, Giorgio restitu\u00ec l'Ordine del Bagno, ordine cavalleresco inglese di origini medioevali. In questi anni Walpole era divenuto estremamente potente, tanto che, al contrario di quanto avveniva all'epoca della regina Anna, non si convocarono se non di rado riunioni tra il sovrano ed i suoi ministri, poich\u00e9 i colloqui avvenivano direttamente tra il re e Walpole, in privato. Nonostante il grande potere che era riuscito ad assumere, Walpole non smise mai di temere il re, tanto che alla fine del regno di quest'ultimo temette di essere allontanato per una seconda volta dalla carica di Primo Ministro.\nMa questo non avvenne, poich\u00e9 Giorgio mor\u00ec durante una visita nella sua amata terra di Hannover. Il 9 giugno del 1727, mentre viaggiava con la sua carrozza tra due cittadine della Bassa Baviera, si sent\u00ec male e venne subito portato nel castello del vescovo principe presso Osnabr\u00fcck. Qui si spense l'11 giugno ed il suo corpo venne seppellito nella cappella della reggia di Hannover.\nGiorgio II.\nL'11 giugno 1727 Giorgio II sal\u00ec al trono, dopo la tradizionale cerimonia d'incoronazione presso l'abbazia di Westminster.\nInizialmente Giorgio rimpiazz\u00f2 Sir Robert Walpole, troppo vicino alla linea politica del padre, con Sir Spencer Compton; il re scelse Compton, e non Walpole, per scrivere il suo primo discorso pubblico. Ma Compton chiese l'aiuto di Walpole nella compilazione del discorso e la regina Carolina, ardente sostenitrice di Sir Walpole, convinse il re ad allontanare l'inetto Compton. Il re non si oppose: in accordo con la consorte, riconferm\u00f2 Walpole nella carica di Primo Ministro. Walpole riusc\u00ec a convincere numerosi conservatori ad accettare la linea di successione al trono adottata dall'Act of Settlement come valida. In cambio, il re aiut\u00f2 Sir Robert a divenire il capo di un partito Whig con sempre maggiore influenza e potere sulle decisioni politiche. Walpole divenne la guida della politica reale; finch\u00e9 era in vita la regina, la posizione del Ministro era sicura.\nMentre Giorgio II era desideroso di entrare in guerra in Europa, Walpole si mantenne sempre cauto e prudente: nel 1729 riusc\u00ec a convincere il re a firmare un trattato di pace con la Spagna. Nel 1732 il re fond\u00f2 lo stato della Georgia nelle colonie americane e nel 1737, l'Universit\u00e0 di Gottinga in Germania.\nContro il consiglio del primo ministro Robert Walpole, Giorgio II decise di entrare in guerra. Inizi\u00f2 cos\u00ec la guerra di Jenkins' Ear, contro la Spagna nel 1739. Intanto l'intera Europa era scossa dalla notizia della morte dell'imperatore Carlo VI d'Asburgo, avvenuta nel 1740: ora sul trono d'Austria a guidare Casa Asburgo sarebbe dovuta salire la figlia di Carlo, Maria Teresa.\nSir Robert non pot\u00e9 fare nulla per fermare il suo sovrano nell'intervenire nella Guerra di successione austriaca; anzi, accusato pubblicamente nel 1742, dovette abbandonare, dopo vent'anni di servizio, il mondo della politica. Fu quindi rimpiazzato da Spencer Compton, la prima scelta di Giorgio, che venne nominato Conte di Wilmington. Il periodo di governo di Lord Wilmington fu breve, tanto che nel 1743 fu sostituito da Henry Pelham.\nLa guerra intanto proseguiva. Se l'Inghilterra non fosse intervenuta nel conflitto a fianco della causa di Maria Teresa, la Francia avrebbe acquisito un potere troppo grande e sarebbe divenuta in breve il pi\u00f9 potente stato europeo. Con il supporto di Lord Carteret, principale esponente del partito a favore della guerra, Giorgio invi\u00f2 truppe sul continente, ufficialmente con il compito di sostenere Maria Teresa, in realt\u00e0 per una efficace difesa del piccolo stato di Hannover, minacciato dall'avanzata delle truppe nemiche.\nIl re in persona guid\u00f2 l'esercito comandando le operazioni direttamente sul campo nella battaglia di Dettingen del 1743. Questa fu l'ultima battaglia in cui un monarca inglese guid\u00f2 sul campo di persona le proprie truppe.\nLa guerra comunque non fu accolta con entusiasmo dall'opinione pubblica poich\u00e9 sembrava facesse pi\u00f9 gli interessi di Hannover che non del Regno inglese.\nDurante la guerra di successione austriaca, gli oppositori francesi di Giorgio II incitarono i Giacobiti alla rivolta. I Giacobiti erano i sostenitori del Cattolicesimo romano e di Giacomo II, il re deposto nel 1689 e rimpiazzato non dal figlio cattolico, ma dalla figlia protestante. Carlo Edoardo Stuart, conosciuto con il nome di Bonnie Prince Charlie, tent\u00f2 una grande ribellione nel 1745 sulle orme del padre.\nIl principe Charlie inizi\u00f2 la rivolta in Scozia nel luglio del 1745. Molti scozzesi si unirono alla sua causa e con l'aiuto di essi, Carlo Edoardo riusc\u00ec a sconfiggere in un primo tempo le truppe inglesi e a penetrare in territorio inglese. Il re di Francia Luigi XV aveva promesso l'invio di dodicimila uomini di sostegno che per\u00f2 non arrivarono mai.\nIl duca di Cumberland, gi\u00e0 a capo dell'esercito durante le battaglie in Europa, in breve riusc\u00ec a far rientrare i ribelli entro i confini scozzesi. Il 16 aprile 1746 le truppe del principe Carlo furono annientate dall'esercito reale nella battaglia di Culloden, l'ultima battaglia combattuta sul suolo inglese. Carlo fugg\u00ec in Francia, mentre molti scozzesi furono catturati e condannati a morte.\nLa pace sul continente europeo si ebbe solo quando Maria Teresa fu riconosciuta come imperatrice, nel 1748; da quel momento ella decise che una alleanza con la Gran Bretagna non fosse pi\u00f9 vantaggiosa.\nDurante l'ultimo periodo della sua vita, Giorgio non si dedic\u00f2 attivamente n\u00e9 alla vita politica, n\u00e9 a quella militare. In questi anni, con l'avvento dei primi macchinari, aument\u00f2 molto la popolazione del regno ed i possedimenti coloniali in India si ingrandirono notevolmente, grazie al susseguirsi di vittoriose battaglie condotte dalle truppe inglesi comandate da Robert Clive.\nQuando nel 1751 Federico, Principe di Galles mor\u00ec, gli succedette subito nel titolo e nella condizione di erede al trono il fratello, Giorgio Duca di Edimburgo.\nL'anno dopo mor\u00ec il Primo Ministro del re, Henry Pelham, che venne rimpiazzato prima da suo fratello, Thomas Pelham-Holles nominato Duca di Newcastle-upon-Tyne ed in seguito da William Cavendish quarto Duca di Devonshire nel 1756.\nAltro importante ministro del regno di Giorgio II fu William Pitt il Vecchio. Pitt era stato Segretario di Stato durante l'amministrazione di Lord Devonshire, ma era disprezzato dal sovrano date le critiche mosse alla campagna militare condotta dall'Inghilterra durante la guerra di successione austriaca. L'indignazione di Giorgio II raggiunse il vertice nel 1757 quando cacci\u00f2 Pitt, per poi farlo tornare qualche tempo dopo. Nello stesso periodo torn\u00f2 ad occupare la carica di Primo Ministro Lord Newcastle e Pitt venne nominato Segretario di Stato. Con questa carica si occup\u00f2 della vicende della Guerra dei sette anni. Maria Teresa d'Asburgo aveva firmato un'alleanza con la Francia dei Borboni e con la Russia dei Romanov, divenendo avversaria della Gran Bretagna. Giorgio II, in mancanza di alleati, decise di allearsi con la Prussia. In breve la scena militare europea si trovava ad essere divisa in due: da una parte la grande coalizione che comprendeva Francia, Russia, Austria, Svezia e Sassonia, dall'altra gli stati di Gran Bretagna, Prussia e Hannover. Il conflitto si estese sino nell'America del Nord.\nIl 25 ottobre del 1760, Giorgio II si spense per una dissezione dell'aorta. Fu sepolto assieme alla moglie Carolina nella abbazia di Westminster. A succedergli fu il nipote, figlio del defunto Federico, che prese il nome di Giorgio III.\nGiorgio III.\nAnche se l'ascesa di Giorgio III al trono inglese era stata in un primo tempo osannata dalla maggior parte dei capi partito della nazione, i primi anni del governo di Giorgio vennero contraddistinti da un'instabilit\u00e0 politica notevole, soprattutto originatasi a causa della partecipazione alla Guerra dei Sette anni. Giorgio era intenzionato a favorire il gruppo dei Tory, il che lo fece denunciare dagli Whigs come autocrate. L'ascesa di Giorgio, ad ogni modo, aveva portato a piccole entrate relative soprattutto dall'introduzione di alcune tasse. I debiti del regno, per\u00f2, ammontavano ad oltre 3.000.000 di sterline ed al pagamento provvide il Parlamento. La Biblioteca Reale venne aperta agli studenti e fu la base per la fondazione della National Library che ancora oggi sussiste come istituzione statale.\nNel maggio del 1762, il ministero del Whig Thomas Pelham-Holles, I Duca di Newcastle venne rimpiazzato dal Tory scozzese Lord Bute. Gli oppositori di Bute, tentarono di screditarlo con calunnie che coinvolsero la famiglia reale in quanto si sosteneva che il Lord avesse una relazione con la madre del Re, oltre a calcare il tasto sul tradizionale pregiudizio degli inglesi nei confronti degli scozzesi. John Wilkes, un membro del parlamento, pubblic\u00f2 \"The North Briton\", un romanzo infiammatore e diffamatorio nella sua condanna di Bute e del governo. Questi venne tra l'altro arrestato per altri sediziosi libelli, ma fugg\u00ec in esilio in Francia per scappare alla punizione, venendo inoltre espulso dalla Camera dei Comuni per blasfemia e libellaggio. Nel 1763, dopo la conclusione del Trattato di Parigi che pose fine alla guerra, Lord Bute diede le proprie dimissioni, permettendo agli Whigs di George Grenville di fare ritorno al potere. L'anno successivo, la Royal Proclamation pose un limite all'espansione verso ovest delle colonie inglesi in America settentrionale. La proclamazione costrinse i coloni a negoziare con i nativi americani, riducendo anche i costi di frontiera ed i conflitti di terra, anche se contribu\u00ec ad aumentare i motivi di contrasto tra i contadini americani (in cerca di sempre nuove terre per l'espansione agricola) ed il governo della madrepatria inglese. Inoltre le lamentele dei coloni americani erano sempre maggiori in quanto la madrepatria sembrava disinteressarsi della loro sicurezza dalle incursioni indiane o francesi, ma la realt\u00e0 era che la stessa Inghilterra non poteva permettersi spese cos\u00ec elevate per l'accurata difesa di quei territori tanto distanti dalla capitale. Nel 1765, Grenville introdusse lo Stamp Act, che stabiliva una tassa di bollo su ogni documento delle colonie americane, tassa che si estendeva anche ai giornali che erano tra le maggiori fonti di contrasto all'efferata tassazione inglese nelle colonie. Nel frattempo il Re era ormai stanco di sottostare allo strapotere del suo primo ministro, e tent\u00f2 pertanto di convincere William Pitt il Vecchio ad accettare l'incarico di primo ministro, ma senza successo. Dopo una breve malattia, Giorgio III pose a questo incarico Charles Watson-Wentworth, II Marchese di Rockingham, obbligando Grenville a dimettersi.\nLord Rockingham, col sostegno di Pitt e del Re, rese illegale lo Stamp Act di Grenville, ma il suo governo era debole e venne rimpiazzato nel 1766 da un nuovo governo retto direttamente dallo stesso Pitt, che Giorgio III cre\u00f2 Conte di Chatham. Gli sforzi di Lord Chatham e di Giorgio III per cercare di abolire lo Stamp Act ebbero grande risonanza in America ed entrambi vennero citati con lode negli statuti di New York. Lord Chatham si ammal\u00f2 nel 1767, e Augustus FitzRoy, III duca di Grafton prese le redini del governo, anche se non divenne primo ministro sino al 1768. Quell'anno, John Wilkes fece ritorno in Inghilterra, presentandosi come candidato alle elezioni, e divenne capo della costituente del Middlesex. La sua elezione port\u00f2 a delle rivolte a Londra, a causa soprattutto della sua cattiva amministrazione economica, e Wilkes venne nuovamente espulso dal parlamento. Wilkes venne rieletto e riespulso altre due volte prima che la Camera dei Comuni si risolse a dichiarare che la sua candidatura non poteva essere considerata valida, dichiarando il suo avversario principale Henry Luttrell, II conte di Carhampton vincitore. Il governo di Grafton si disintegr\u00f2 nel 1770, permettendo ai Tories di Frederick North, Lord North di tornare al potere.\nIl governo di Lord North, intanto, era nel frattempo accolto col disappunto maggiore dall'America. Le pressioni erano ormai fortissime e nel 1773, una nave carica di te (elemento immagine del colonialismo inglese), venne assaltata nel porto di Boston dai coloni americani nel cosiddetto Boston Tea Party. In madrepatria, l'opinione si scagli\u00f2 subito contro il gesto dei coloni americani. Col chiaro supporto del parlamento, Lord North introdusse misure chiamate Intolerable Acts contro i coloni: il Porto di Boston venne chiuso e la costituzione del Massachusetts venne alterata in quanto i membri della sua costituente vennero decisi dalla camera dei lord e dalla corona, anzich\u00e9 dai rappresentanti della camera dei comuni. Le reazioni del governo tra il 1763 ed il 1775 tesero dunque ad esonerare la figura di Giorgio III da qualunque responsabilit\u00e0 nello scoppio della Rivoluzione americana.\" Gli americani descrivevano Giorgio III come un tiranno, anche se in questi anni si pu\u00f2 dire che egli abbia agito come un vero monarca costituzionalista, supportando le iniziative dei suoi ministri.\nLe guerre della Rivoluzione americana iniziarono quando il conflitto armato tra le milizie inglesi e i gruppi armati dei coloni divenne pesante nel New England, a partire dall'aprile del 1775. Dopo un anno di combattimenti, le colonie dichiararono la loro indipendenza dalla corona inglese e si costituirono nel luglio del 1776 come una confederazione di stati indipendenti che fu alla base della fondazione dei moderni Stati Uniti, rifiutando al Re d'Inghilterra alcun tipo di legislazione sui territori americani. Tra le offese che vennero imputate a Giorgio III vi fu anche quella di aver saccheggiato le coste americane e di aver bruciato interi villaggi opposti al governo inglese, distruggendo le vite di molte persone: la rabbia fu tale che la statua di Giorgio III che si trovava a New York venne abbattuta. Gli inglesi ripresero possesso della citt\u00e0 nel 1776, ma il grande ed ambizioso piano di invadere il Canada fall\u00ec e si concluse con la resa del Luogotenente Generale inglese John Burgoyne nella Battaglia di Saratoga.\nDopo Saratoga, il parlamento e la popolazione inglese erano entrambi favorevoli alla prosecuzione della guerra. Con il fallimento delle operazioni americane, Lord North chiese di trasferire i poteri a Lord Chatham, che era reputato maggiormente capace, ma Giorgio III si rifiut\u00f2 di approvare tale scelta, suggerendo che Chatham prestasse invece servizio come ministro subordinato all'amministrazione di Lord North. Chatham si rifiut\u00f2 di cooperare, e mor\u00ec poco dopo. Nel 1778, la Francia (principale oppositrice dell'Inghilterra) sigl\u00f2 un trattato di alleanza coi coloni americani, il che costrinse la Gran Bretagna ad entrare in conflitto anche con la Francia e nel 1779 anche con la Spagna. Granville Leveson-Gower, I marchese di Stafford e Thomas Thynne, I marchese di Bath diedero entrambi le dimissioni dal vigente governo. Lord North fece nuovamente richiesta di potersi dimettere, ma l'insistenza di Giorgio III lo riconferm\u00f2 alla sua carica. Nel frattempo la popolazione si dimostrava sempre pi\u00f9 opposta ai crescenti costi della guerra ed a Londra scoppiarono alcune piccole rivolte.\nNel 1781, la notizia che Charles Cornwallis, I marchese Cornwallis aveva dovuto arrendersi all'Assedio di Yorktown raggiunse Londra; Lord North pretese a questo punto di dimettersi e l'anno successivo usc\u00ec dalla scena politica. Infine il Re si risolse a dover accettare la sconfitta in Nord America ed autorizz\u00f2 i negoziati di pace. La Pace di Parigi che venne siglata nel 1783 stabil\u00ec che l'Inghilterra riconoscesse ufficialmente l'indipendenza degli Stati Uniti d'America e che cedesse la Florida alla Spagna. Quando John Adams venne nominato ambasciatore in Inghilterra nel 1785, Giorgio III si oppose a nuove relazioni con il nuovo stato sorto sulle sue ex colonie.\nCon il collasso del ministero di Lord North nel 1782, il Whig Lord Rockingham divenne Primo Ministro per la seconda volta, ma mor\u00ec quello stesso mese. Il Re quindi nomin\u00f2 William Petty, II conte di Shelburne a rimpiazzarlo. Charles James Fox, ad ogni modo, si rifiut\u00f2 di servire sotto Shelburne, e propose la nomina di William Henry Cavendish-Bentinck, III duca di Portland. Nel 1783, la Camera dei Comuni forz\u00f2 Lord Shelburne a dimettersi dal suo incarico promuovendo la coalizione Fox-North. Il Duca di Portland divenne quindi Primo Ministro, con Fox e Lord North nelle cariche di Segretario degli Esteri e Segretario di Partito rispettivamente. Il Re odiava Fox intensamente, sia per la conduzione della sua politica, sua per il suo carattere e pensava inoltre a ragione che egli avesse un cattivo influsso sul Principe di Galles. Giorgio III, ad ogni modo, support\u00f2 l'operato del Duca di Portland il quale costitu\u00ec presto una solida maggioranza alla Camera dei Comuni, guadagnandosi stima presso la corte. Successivamente il governo introdusse nuove riforme per l'India che concernevano essenzialmente nel trasferire il potere politico dalla Compagnia delle Indie Orientali nelle mani dei commissari parlamentari. Anche se il Re parteggiava apertamente nella Compagnia nella quale aveva profuso ricchezze e fiducia, i commissari proposti era tutti alleati di Fox. Immediatamente dopo l'approvazione dell'atto da parte della Camera dei Comuni, Giorgio III autorizz\u00f2 George Nugent-Temple-Grenville, I marchese di Buckingham ad informare la Camera dei Lords che egli avrebbe punito severamente quanti avrebbero votato a favore dei suoi personali nemici politici e cos\u00ec facendo la Camera superiore rigett\u00f2 il decreto; tre giorni pi\u00f9 tardi il ministro Duca di Portland venne dimesso e William Pitt il Giovane venne nominato Primo Ministro con Lord Nugent-Temple-Grenville (detto anche semplicemente Lord Temple) quale suo Segretario di Stato. Il 17 dicembre 1783 il parlamento vot\u00f2 a favore di una mozione per condannare l'influenza del monarca sulle votazioni parlamentari come \"alto crimine\" e Lord Temple venne costretto a dimettersi. La partenza di Temple destabilizz\u00f2 il governo e tre mesi dopo la coalizione perse la sua maggioranza ed il parlamento si dissolse, portando alle elezioni del 1784 che confermarono Pitt quale detentore del mandato.\nAd ogni modo, la salute di Giorgio III andava a quell'epoca deteriorandosi, ma quelli pi\u00f9 gravi ebbero inizio nell'estate del 1788. Alla fine della sessione parlamentare, egli si rec\u00f2 a Cheltenham Spa per rimettersi in salute, ma le sue condizioni andarono peggiorando. Nel novembre di quello stesso anno le sue condizioni erano seriamente compromesse, e le memorie dell'epoca raccontano come egli passasse ore ed ore a parlare in discorsi senza senso, il che gli causava anche gravi problemi alla voce..\nFox e Pitt stabilirono i termini della reggenza. Entrambi erano concordi nel voler riconoscere il Principe di Galles come legittimo erede, ma Pitt temeva che senza l'approvazione del padre nelle scelte da portare avanti nell'interesse del governo, il futuro reggente l'avrebbe licenziato dal suo ruolo di Primo Ministro. Egli propose pertanto al parlamento di ridurre la sua autorit\u00e0 come reggente. Nel febbraio del 1789, il \"Regency Bill\", autorizzava de facto il Principe di Galles a riconoscersi Principe Reggente, ma poco dopo Giorgio III si riebbe discretamente.\nCol ritorno di Giorgio III, la sua popolarit\u00e0 e quella di Pitt continuarono a crescere alle spese di Fox e del Principe del Galles.\nLa Rivoluzione francese del 1789, nella quale la monarchia francese venne spodestata dal proprio trono, preoccupava notevolmente i proprietari terrieri inglesi. La Francia dichiar\u00f2 guerra all'Inghilterra nel 1793 dopo la decapitazione di Luigi XVI e nel tentativo di sostenere gli sforzi bellici, Giorgio III permise a Pitt di alzare le tasse e di aumentare il numero degli uomini sotto le armi, oltre a sospendere il diritto dell\"'habeas corpus\". La prima coalizione per opporsi alla Francia rivoluzionaria, che includeva in alleanza anche Austria, Prussia e Spagna, si ruppe nel 1795 quando Prussia e Spagna siglarono una pace separata con la Francia. La seconda coalizione, che includeva Austria, Russia ed Impero Ottomano, venne sconfitta nel 1800. Solo la Gran Bretagna rimase a combattere contro Napoleone Bonaparte, allora ancora primo console della Repubblica Francese.\nUn periodo di tregua nelle ostilit\u00e0 consent\u00ec a Pitt di concentrarsi sull'Irlanda, dove vi erano state delle rivolte e tentativi di sostenere un possibile sbarco di truppe francesi nel 1798. I parlamenti inglese ed irlandese approvarono quindi l'Act of Union, con il quale il 1\u00ba gennaio 1801, Gran Bretagna ed Irlanda venivano unite sotto un'unica nazione, conosciuta col nome di Regno Unito di Gran Bretagna ed Irlanda. Giorgio III colse anche l'occasione per avanzare le proprie pretese sul trono francese, che i sovrani inglesi reclamavano dall'epoca di Edoardo III. A Giorgio III, inoltre, venne suggerito di adottare il titolo di Imperatore delle Isole Britanniche, ma egli rifiut\u00f2. Come parte della politica irlandese, Pitt si propose di rimuovere certe divergenze coi cattolici locali. Giorgio III dal canto suo reclam\u00f2 che l'emancipazione dei cattolici avrebbe violato il suo giuramento d'incoronazione, secondo il quale il monarca si impegnava a mantenere il protestantesimo quale religione di Stato inglese. Incontrata questa insanabile resistenza nel Re, Pitt chiese di dimettersi. Quasi allo stesso tempo, il Re ebbe una ricaduta della sua malattia, che lasci\u00f2 insoluta la questione religiosa. Il 14 marzo 1801, Pitt venne formalmente rimpiazzato con lo speaker della Camera dei Comuni, Henry Addington, I Visconte Sidmouth. Addington si oppose all'emancipazione, abolendo alcune tasse e programmando il disarmo delle truppe per gli eccessivi costi dell'esercito. Nell'ottobre del 1801, egli sigl\u00f2 una pace con la Francia e nel 1802 firm\u00f2 il Trattato di Amiens.\nGiorgio dal canto suo non considerava reale la pace con la Francia; nella sua visione della politica quella firma era solo un \"esperimento\". Nel 1803, la guerra riprese ma l'opinione pubblica dissuase Addington dal guidare la nazione in una nuova guerra, favorendo invece Pitt. Un'invasione dell'Inghilterra da parte di Napoleone pareva ormai imminente e grandi masse di volontari si concentravano sulle coste inglesi nel tentativo di difendere la patria dalle incursioni francesi. Giorgio III raccolse 27.000 volontari ad Hyde Park tra il 26 ed il 28 ottobre 1803, con un insieme di 500.000 spettatori ad assistere alla passata in rassegna delle truppe da parte del Re. \"The Times\" descrisse l'evento cos\u00ec:\n\"... un giorno glorioso per la Vecchia Inghilterra. Qui \u00e8 spiegata la giovent\u00f9 della prima citt\u00e0 dell'universo, assemblata in squadroni militari attorno alla persona del loro beneamato e venerato sovrano, pronti a sacrificare se stessi sull'altare della patria\u00a0... L'entusiasmo della moltitudine andava oltre ogni espressione. quando sua entr\u00f2 nel Parco, un grido di esultanza usc\u00ec volontariamente dalla folla.\"\nGiorgio III si preparava a resistere a Napoleone, ma la possibilit\u00e0 di un'invasione venne resa impossibile dalla vittoria di Horatio Nelson nella vittoria della famosa Battaglia di Trafalgar contro la flotta francese.\nNel 1804, Giorgio III ebbe una nuova ricaduta della sua malattia; dopo il suo ricovero, Addington diede le proprie dimissioni e Pitt torn\u00f2 al potere. Pitt avrebbe voluto nominare Fox quale suo ministro, ma Giorgio III si rifiut\u00f2. William Wyndham Grenville, I barone Grenville vide in questo una personale ingiustizia del Re verso Fox, e si rifiut\u00f2 di aderire al nuovo ministero. Pitt si concentr\u00f2 in una coalizione con Austria, Russia e Svezia. La terza coalizione, ad ogni modo, incontr\u00f2 lo stesso fato delle sue predecessori, collassando nel 1805. Pitt mor\u00ec nel 1806, e si riapr\u00ec nuovamente la questione sul ruolo del futuro Primo Ministro. Lord Grenville gli successe a questa carica e la sua squadra incluse anche Fox. Il Re si dimostr\u00f2 conciliante verso Fox, dopo essere stato costretto dalla ragion di stato ad accettare la sua nomina. Dopo la morte di Fox nel settembre del 1806, il Re fu in conflitto aperto col ministero, ancora una volta con la religione come sfondo.\nPer i reclutamenti del 1807, infatti, alcuni ministri avevano proposto che i cattolici fossero abilitati a prestare servizio in tutti i ranghi militari, con la forte opposizione di Giorgio III che si rimandava al giuramento che aveva fatto alla sua nazione con l'atto di incoronazione. Il Re dimise pertanto il Primo Ministro e lo rimpiazz\u00f2 con il Duca di Portland, con il potere effettivamente detenuto dal Cancelliere dello Scacchiere, Spencer Perceval. Il parlamento venne sciolto e le elezioni del 1807 diedero al ministero una forte maggioranza alla Camera dei Comuni. Giorgio III non prese altre grandi posizioni politiche nel suo regno.\nAlla fine del 1810, al culmine della sua popolarit\u00e0 ma gi\u00e0 quasi cieco e pieno di reumatismi, Giorgio III divenne pericolosamente malato. Inoltre la morte della figlia minore, la sua favorita, la Principessa Amelia, lo prov\u00f2 ancora maggiormente. Egli dovette inoltre accettare la necessit\u00e0 di promulgare il Regency Act nel 1811, e dovette accettare anche che il Principe del Galles, suo figlio primogenito che egli reputava inadatto a tale ruolo, potesse succedergli. Dalla fine del 1811, Giorgio III divenne veramente grave e visse quasi recluso al Castello di Windsor sino alla sua morte.\nPerceval venne assassinato nel 1812 (l'unico Primo Ministro inglese ad aver subito un tale destino) e fu rimpiazzato da Robert Banks Jenkinson, II conte di Liverpool. Liverpool raccolse cos\u00ec la vittoria inglese sulle guerre napoleoniche e nel successivo Congresso di Vienna riusc\u00ec ad ottenere delle condizioni vantaggiose per l'Inghilterra sul territorio dell'Hannover, che venne elevato da Elettorato a Regno.\nNel frattempo la salute di Giorgio andava deteriorandosi e non fu nemmeno cosciente di essere stato dichiarato Re dell'Hannover nel 1814, o della morte della moglie nel 1818. Poco dopo il Natale del 1819, egli parl\u00f2 in maniera insensata per 58 ore, e per le ultime due settimane della sua vita non era in grado di camminare. Il 29 gennaio 1820, mor\u00ec nel Castello di Windsor.\nGiorgio IV.\nQuando Giorgio III mor\u00ec nel 1820, il Principe Reggente ascese al trono col nome di Giorgio IV, il che non fece altro che confermare una posizione che gi\u00e0 da tempo deteneva effettivamente.\nLe relazioni di Giorgio IV con la moglie Carolina andarono ancora pi\u00f9 deteriorandosi con questo atto. La coppia viveva separata dal 1796, ed entrambi vivevano relazioni segrete coi loro amanti. Nel 1814, Carolina lasci\u00f2 il Regno Unito per fare ritorno in Europa, tornando in Inghilterra solo in occasione dell'incoronazione del marito per accettare pubblicamente i suoi diritti di Regina Consorte. Ad ogni modo, Giorgio IV si rifiut\u00f2 di riconoscere Carolina come regina e chiese agli ambasciatori inglesi negli altri paesi del mondo di assicurarsi che tale volont\u00e0 sua venisse rispettata anche dagli altri monarchi. Per volere reale, il nome di Carolina venne omesso dal Book of Common Prayer, la liturgia ufficiale della chiesa anglicana. Il re voleva il divorzio, ma i suoi avvocati gli consigliarono di desistere dall'idea in quanto questo avrebbe voluto dire pubblicizzare le sue relazioni extraconiugali. Egli, ad ogni modo, peror\u00f2 al parlamento la concessione ufficiale col quale il suo matrimonio veniva annullato e Carolina veniva privata del titolo di regina. Questo documento, ad ogni modo, fu molto impopolare tra il pubblico inglese e venne rifiutato dal parlamento. Giorgio IV decise, ad ogni modo, di escludere la presenza di sua moglie alla sua incoronazione all'Abbazia di Westminster, il 19 luglio 1821. La stessa Carolina cadde vittima di una malattia quello stesso giorno e mor\u00ec il 7 agosto di quello stesso anno; durante la parte terminale della sua malattia, fu ella stessa a paventare l'idea che fosse stata avvelenata.\nL'incoronazione di Giorgio a Re d'Inghilterra fu un evento grandioso esteriormente ed anche nei prezzi dal momento che cost\u00f2 la bellezza di 243.000 sterline (a confronto, quella del padre era costata appena 10.000 sterline). Malgrado l'enorme costo, essa fu comunque un evento popolarissimo nel Paese ed in Europa. Nel 1821 il Re fu il primo monarca inglese a recarsi ufficialmente in visita in Irlanda dai tempi di Riccardo II. L'anno successivo egli visit\u00f2 Edimburgo con un soggiorno di una ventina di giorni La sua visita in Scozia, organizzata da Sir Walter Scott, fu la prima dai tempi di Carlo I che vi si era recato nel 1633.\nGiorgio IV trascorse gli ultimi anni di regno in reclusione al Castello di Windsor, ma continu\u00f2 ad interessarsi degli affari della politica del suo paese. In un primo momento si era creduto che egli fosse intenzionato a supportare l'emancipazione dei cattolici in Irlanda (intenzione gi\u00e0 data ad intendere dal 1797), ma le sue vedute anti-cattoliche divennero chiare nel 1813. Dal 1824 denunci\u00f2 l'emancipazione cattolica in pubblico come un atto inaccettabile da parte del governo inglese. Nel 1827, ad ogni modo, Lord Liverpool (fervente sostenitore dell'opposizione all'emancipazione cattolica) si ritir\u00f2 dalla scena politica e venne sostituito dal Tory George Canning che era a favore di questo decreto.\nCannin mor\u00ec per\u00f2 l'anno successivo, lasciando la propria carica a Frederick John Robinson, I Visconte Goderich che venne succeduto nel 1828 dal Duca di Wellington. Con grande difficolt\u00e0 il Duca di Wellington ottenne dal Re la realizzazione di un decreto di tolleranza nei confronti dei cattolici, siglato 29 gennaio 1829. Su pressione del fanatico anti-cattolico fratello, Ernesto Augusto, Duca di Cumberland, il Re si risolse infine a rigettare il suo proclama e per protesta il suo Gabinetto si dimise in massa il 4 marzo di quello stesso anno. Il giorno successivo il Re, ora per pressione politica, stabil\u00ec che il decreto rimanesse all'attivo. La sanzione regia per Il Catholic Relief Act fu finalmente concessa il 13 aprile.\nGiorgio IV conduceva nel frattempo uno stile di vita sempre sregolato, beveva molto e la sua salute iniziava a risentirne. Il suo piacere per i grandi banchetti e per le grandi quantit\u00e0 di bevande alcoliche, gli causarono una forte obesit\u00e0, rendendolo oggetto di gesti di scherno nelle rare occasioni in cui compariva in pubblico. Successivamente, egli soffr\u00ec di gotta, arteriosclerosi, cataratta e probabilmente anche di porfiria; egli trascorreva i suoi giorni a letto con frequenti spasmi che lo lasciavano quasi asfissiato. Egli mor\u00ec poco dopo le tre del mattino del 26 giugno 1830 al Castello di Windsor.\nLa sua unica figlia legittima, la Principessa Carlotta Augusta, era morta per delle complicazioni post-parto nel 1817, dopo aver dato alla luce un figlio nato morto. Il secondo figlio di Giorgio III, il duca di York ed Albany, era morto nel 1827 e pertanto Giorgio IV venne succeduto da un altro dei suoi fratelli, Guglielmo, Duca di Clarence, che sal\u00ec al trono col nome di Guglielmo IV.\nGuglielmo IV.\nQuando Giorgio IV mor\u00ec il 26 giugno 1830 senza figli legittimi sopravvissutigli, Guglielmo ascese al trono all'et\u00e0 di 64 anni col nome di Guglielmo IV, guadagnandosi anche il primato del re assurto al trono inglese in pi\u00f9 tarda et\u00e0 nella storia. A differenza del ben pi\u00f9 stravagante fratello, Guglielmo non accettava di buon grado le pompe e le cerimonie. In contrasto con Giorgio IV che tendeva a trascorrere le sue giornate al Castello di Windsor, Guglielmo era solito rimanere a Londra e passeggiare scortato per le vie, incontrando la gente e sentendo il parere del popolo, guadagnandosi in contemporanea la stima degli inglesi molto pi\u00f9 del fratello.\nIl Re si dimostr\u00f2 inoltre subito un lavoratore coscienzioso, intraprendendo un rapporto di vera cooperazione col Duca di Wellington suo 1\u00ba Primo Ministro. Guglielmo inoltre band\u00ec dall'esercito francesi e tedeschi voluti dal fratello, rimpiazzandoli con soldati esclusivamente inglesi, guadagnandosi l'approvazione del popolo. Egli don\u00f2 inoltre gran parte della collezione di quadri di Giorgio IV alla nazione. Se Giorgio IV aveva poi iniziato un capillare (e costoso) restauro di Buckingham Palace, suo fratello si rifiut\u00f2 categoricamente di abitarvi e lo sfrutt\u00f2 come caserma in un primo momento e poi come sede del parlamento quando la House of Parliament and\u00f2 distrutta in un incendio nel 1834. Egli prese residenza al Royal Pavilion di Brighton.\nAll'ascesa al trono, Guglielmo IV non si dimentic\u00f2 dei propri nove figli illegittimi, e li cre\u00f2 conti e contesse di Munster, anche se essi non poterono mai essere legittimati per non rovinare la sua immagine pubblica.\nCon la sconfitta dei Tories, successivamente, assurse alla carica di Primo Ministro Lord Grey che si preoccup\u00f2 di formare un nuovo governo. Una delle sue prime azioni fu quella di rinnovare il sistema elettorale, che non aveva subito cambiamenti sostanziali dal XV secolo. Esso era per\u00f2 pieno di iniquit\u00e0 ormai obsolete: ad esempio alcune citt\u00e0 di rilievo come Manchester o Birmingham non potevano eleggere dei loro rappresentanti di governo, mentre piccoli sobborghi o villaggi godevano anche di 7 rappresentanti perch\u00e9 magari vantavano una storia di maggior rilievo per la corona o erano possedimenti di \"landlords\" di rilievo nell'aristocrazia inglese.\nQuesto caus\u00f2 non pochi problemi ed una forte opposizioni dalle flange pi\u00f9 conservatrici del parlamento e della societ\u00e0 inglese. La crisi vide un piccolo interludio nelle celebrazioni per l'incoronazione del re l'8 settembre 1831, la quale per\u00f2 si svolse all'insegna di un certo risparmio (30.000 sterline contro le 240.000 spese dal fratello nel 1821), anche se molti giornali d'epoca parlarono di una \"mezza incoronazione\" che guardava al risparmio ed alle ristrettezze.\nLe rivolte ripresero quindi nell'ottobre del 1831, e questa volta il Re rese pubblica la propria opinione sulla riforma del voto, schierandosi contro il primo ministro, il quale per tutta risposta minacci\u00f2 di dimettersi con tutto il governo se il monarca non avesse accettato le nuove condizioni eque di voto. Pur col rischio di essere tacciato di tirannia, Guglielmo IV accett\u00f2 le dimissioni del ministro e tent\u00f2 nel contempo di restaurare alla carica di primo ministro il Duca di Wellington, il quale per\u00f2 non godeva di sufficiente supporto al momento e la popolarit\u00e0 del re continuava a scendere vertiginosamente. Il Re si risolse perci\u00f2 a dover riaccettare la candidatura di Lord Grey il che risolse il problema con l'approvazione dell'atto ed il re recuper\u00f2 parte del proprio credito pubblico.\nGuglielmo aveva dei pregiudizi sugli stranieri, in particolare sui francesi, e riteneva per tanto che la Gran Bretagna non dovesse interferire negli affari di altre nazioni, il che lo pose in conflitto con il Segretario degli Esteri, Lord Palmerston. Guglielmo support\u00f2 solo l'insurrezione dei belgi in quanto il reggente dello stato sarebbe divenuto il Principe Leopoldo di Sassonia-Coburgo-Gotha, vedovo di sua nipote Carlotta, che risult\u00f2 poi il candidato vincente.\nEgli invest\u00ec anche molto denaro per la costruzione del canale di Suez, mantenendo ottime relazioni con l'Egitto. Guglielmo IV ripar\u00f2 anche alla questione delle relazioni anglo-americane utilizzando tatto e moderazione e recuperando anche in America un certo credito che suo padre si era categoricamente rifiutato di accettare.\nPer il resto della sua vita, Guglielmo intervenne fortemente nella politica inglese una volta sola ancora, nel 1834, quando scelse il primo ministro autonomamente, al contrario della volont\u00e0 del parlamento. Al ritiro volontario di Lord Grey, lo segu\u00ec alla carica di primo ministro William Lamb, II visconte Melbourne, il quale era molto influente e godeva di ottimo credito in parlamento. Molti membri del governo, ad ogni modo, non piacevano al re.\nNel novembre del 1834, il capo della Camera dei Comuni e Cancelliere dello Scacchiere, John Spencer, III conte Spencer (antenato della Principessa Diana), eredit\u00f2 il titolo nobiliare e pass\u00f2 dalla Camera dei Comuni alla Camera dei Lords. Melbourne dovette pertanto nominare un nuovo Cancelliere dello Scacchiere a rimpiazzarlo e l'unico candidato che venne proposto fu Lord John Russell, che Guglielmo IV ed altri al governo ritenevano completamente incapace del nuovo ruolo conferitogli. Guglielmo pretese che il ministero corresse ai ripari riportando Lord Althorp ai propri precedenti incarichi. Lord Melbourne si dimise per protesta a queste angherie e Guglielmo scelse per la carica di primo ministro Sir Robert Peel il quale momentaneamente si trovava in Italia, ed il comando venne ripreso dal Duca di Wellington. Quando Peel fece ritorno in patria, prese le redini della sua nuova carica, ma vide l'impossibilit\u00e0 di governare a causa della maggioranza che gli Whig avevano alla Camera dei Comuni, sintomo che la sua nomina non era stata fatta per maggioranza, ma unicamente per preferenza regia. Come conseguenza, il parlamento venne sciolto e vennero richieste nuove elezioni. Lord Melbourne ritorn\u00f2 quindi al suo precedente incarico di Primo Ministro, rimanendolo per tutto il regno di Guglielmo IV ed il Re venne costretto ad accettare Russel come Capo della Camera dei Comuni.\nGuglielmo IV mor\u00ec d'infarto alle prime ore del 20 giugno 1837 al Castello di Windsor, dove venne anche sepolto. Non avendo avuto figli legittimi sopravvissutigli, alla sua morte la corona pass\u00f2 alla Principessa Vittoria di Kent, unica figlia legittima del fratello minore di Guglielmo. L'Inghilterra aveva abolito la Legge Salica dall'epoca di Elisabetta I, ma nell'Hannover essa vigeva ancora: la corona dello stato tedesco, pertanto, pass\u00f2 al fratello di Guglielmo IV, Ernesto Augusto, duca di Cumberland, il quale separ\u00f2 cos\u00ec le corone di Hannover ed Inghilterra per il resto della loro storia che era rimasta immutata dal 1714."}
{"id": "2815697", "revid": "6923", "url": "https://it.wikipedia.org/wiki?curid=2815697", "title": "Ferrari 640 F1 (F1-89)", "text": ""}
{"id": "2815700", "revid": "6923", "url": "https://it.wikipedia.org/wiki?curid=2815700", "title": "Ferrari 640", "text": ""}
{"id": "2815702", "revid": "6923", "url": "https://it.wikipedia.org/wiki?curid=2815702", "title": "Ferrari 641 F1 (F1-90)", "text": ""}
{"id": "2815710", "revid": "287204", "url": "https://it.wikipedia.org/wiki?curid=2815710", "title": "Mengoni", "text": ""}
{"id": "2815713", "revid": "339392", "url": "https://it.wikipedia.org/wiki?curid=2815713", "title": "C15TA Armoured Truck", "text": ""}
{"id": "2815718", "revid": "37401", "url": "https://it.wikipedia.org/wiki?curid=2815718", "title": "Ossido di rame", "text": "Il termine ossido di rame pu\u00f2 essere riferito alle seguenti sostanze:"}
{"id": "2815719", "revid": "6923", "url": "https://it.wikipedia.org/wiki?curid=2815719", "title": "Pancho Campo", "text": "Biografia.\nNel 1977 si \u00e8 trasferito in Spagna con la sua famiglia. Nel 1980, ha cominciato i suoi studi di medicina, conciliando lo studio con l'attivit\u00e0 sportiva. \u00c8 stato tennista professionista e durante gli anni novanta ha ottenuto il titolo di allenatore di tennis ed ha lavorato con giocatori professionisti nell'ATP Tour, capitanando anche la squadra femminile di tennis cileno nei Giochi Olimpici di Barcellona 1992.\nNel campo dell'organizzazione di eventi, Campo ha organizzato, tra il 1997 ed il 2002, eventi come la Coppa Davis di tennis o concerti d'illustri artisti come Pink Floyd, Sting od Enrique Iglesias. Durante la sua attivit\u00e0 di organizzatore di eventi a Dubai, Campo \u00e8 stato indagato per presunte fr\u00f3\u00f0i ammontanti a 600.000\u00a0\u20ac per cui ricever\u00e0 un mandato di arresto nel 2009.\nCarriera in campo vinicolo.\nDopo la sua attivit\u00e0 imprenditoriale come promotore, Campo ha iniziato la sua formazione nel settore del vino. Ha assistito a corsi di enologia, viticoltura e marketing presso l'Universit\u00e0 della California dal 2005 al 2007. per il quale . Difatti, Campo venne istruito personalmente dallo statunitense per entrare a far parte di \"The Climate Project\", dal 2007 al 2008. L'avvicinamento di Campo al cambio climatico ed al settore del vino, gli \u00e8 servito per essere considerato . Inoltre, .\nNel 2006 ha fondato il programma di promozione internazionale del vino spagnolo conosciuto come \"Spanish Wine Education\". Un programma che si dedica alla promozione dei vini spagnoli negli Stati Uniti, in Europa ed in Asia, con alle spalle oltre 75 seminari realizzati in pi\u00f9 di 25 citt\u00e0.\nNel 2008, Campo ha ricevuto la massima categoria esistente nel settore del vino, convertendosi cos\u00ec nel primo \"Master of Wine\" di nazionalit\u00e0 spagnola ad ottenere questo titolo.\nNel 2009, Pancho Campo ha creato, partendo dalla Wine Academy of Spain, \"Winefuture-Rioja\" '09, un congresso vinicolo che ha riunito in Spagna leader del settore quali Robert Parker, Jancis Robinson, Mel Dick, Steven Spurrier. .\nProblemi legali.\nNel 2009 Pancho Campo \u00e8 stato oggetto di un mandato di arresto partito da Dubai e ratificato dall'Interpol per una presunta frode. Campo si dimise dalla Spanish Wine Academy per potersi concentrare sulla propria difesa. L'anno seguente l'Interpol ritir\u00f2 il mandato.\nNel 2011 Campo fu coinvolto in uno scandalo che lo costrinse a dimettersi da Master of Wine, dopo che l'institute of Masters of Wine aveva iniziato un'indagine sul suo conto. Campo ha dichiarato che si sarebbe temporaneamente allontanato dall'enologia."}
{"id": "2815723", "revid": "64860", "url": "https://it.wikipedia.org/wiki?curid=2815723", "title": "Brunello Rondi", "text": "Biografia.\nIn una carriera ultratrentennale ha lavorato alla stesura di quasi 30 sceneggiature e alla direzione di oltre 10 film. \u00c8 stato anche autore drammatico: tra i suoi testi \"L'assedio\", rappresentato ad Assisi nel 1959 con la regia di Orazio Costa e l'interpretazione di Enrico Maria Salerno e \"Il capitano d'industria\", rappresentato dalla compagnia\n\"Attori Associati\" diretta da Giancarlo Sbragia ed Enrico Maria Salerno. \nSuo fratello, Gian Luigi Rondi, \u00e8 stato un noto critico cinematografico."}
{"id": "2815726", "revid": "767487", "url": "https://it.wikipedia.org/wiki?curid=2815726", "title": "Leidyosuchus canadensis", "text": "Il leidyosuco (Leidyosuchus canadensis) \u00e8 una specie estinta di coccodrillo, vissuto nel Cretaceo superiore (circa 80 milioni di anni fa). I suoi resti fossili sono stati ritrovati in Nordamerica (Alberta, Canada). \nDescrizione.\nL'aspetto di questo coccodrillo era molto simile a quello di un attuale caimano: il cranio era lungo circa 40 centimetri, relativamente snello e dotato di denti conici, dritti e appuntiti. Il corpo era robusto, le zampe piuttosto corte e la coda lunga e appiattita lateralmente. \nClassificazione.\nDescritto nel 1907 da Lawrence Lambe, questo animale \u00e8 stato subito considerato un parente prossimo dei coccodrilli. Al genere \"Leidyosuchus\" (il cui nome significa \"coccodrillo di Leidy\", dal famoso paleontologo Joseph Leidy) sono state ascritte in seguito numerose specie, tutte provenienti dal Nordamerica e vissute tra il Cretaceo superiore e l'Eocene medio. Numerose specie, per\u00f2, sono state in seguito ridescritte come appartenenti al nuovo genere \"Borealosuchus\", pi\u00f9 primitivo, e a \"Listrognathosuchus\"."}
{"id": "2815727", "revid": "36426", "url": "https://it.wikipedia.org/wiki?curid=2815727", "title": "Museo J. Paul Getty", "text": ""}
{"id": "2815728", "revid": "1649933", "url": "https://it.wikipedia.org/wiki?curid=2815728", "title": "Parrocchie della Dominica", "text": "La parrocchie della Dominica sono la suddivisione territoriale di primo livello del Paese e sono pari a 10."}
{"id": "2815747", "revid": "767487", "url": "https://it.wikipedia.org/wiki?curid=2815747", "title": "Joe Nunez", "text": "Biografia.\nEx batterista della band heavy metal Soulfly e attuale dei Stripping the Pistol.\n\u00c8 entrato nei Soulfly nel 2001 per lasciarli nel 2003 per unirsi ai Stripping the Pistol, ma nel 2005 ritorn\u00f2 anche nei Soulfly.\nHa suonato in 4 album dei Soulfly tutti pubblicati da Roadrunner Records.\nPer quanto riguarda i Stripping the Pistol ha suonato nel loro disco omonimo."}
{"id": "2815749", "revid": "287204", "url": "https://it.wikipedia.org/wiki?curid=2815749", "title": "Rio Comprido", "text": "Rio Comprido \u00e8 un quartiere (\"bairro\") della citt\u00e0 di Rio de Janeiro in Brasile.\nAmministrazione.\nRio Comprido fu istituito come \"bairro\" a s\u00e9 stante il 23 luglio 1981 come parte della omonima Regione Amministrativa III del municipio di Rio de Janeiro."}
{"id": "2815752", "revid": "712828", "url": "https://it.wikipedia.org/wiki?curid=2815752", "title": "Parrocchia di Saint Andrew (Dominica)", "text": "La parrocchia di Saint Andrew si trova nella parte settentrionale dell'isola della Dominica, di cui \u00e8 la parrocchia pi\u00f9 estesa e la seconda pi\u00f9 abitata, con 10.461 abitanti.\nConfina a ovest con Saint John e Saint Peter, a sud-ovest con Saint Joseph e a sud-est con Saint David.\nLocalit\u00e0.\nIl villaggio pi\u00f9 importante \u00e8 Marigot, con 2.676 abitanti. Tra le altre localit\u00e0 ci sono:"}
{"id": "2815753", "revid": "287204", "url": "https://it.wikipedia.org/wiki?curid=2815753", "title": "Barbara Janiszewska", "text": "Biografia.\nIl suo grande debutto avvenne agli Europei del 1958 a Stoccolma a 22 anni. In questa edizione riusc\u00ec ad imporsi nei 200 metri piani, mentre nella staffetta 4\u00d7100 metri (con le compagne di squadra Maria Chojnacka, Celina Jesionowska e Maria Bibro) riusc\u00ec a piazzarsi solamente al terzo posto.\nAi Giochi olimpici del 1960 a Roma vinse il bronzo nella staffetta 4\u00d7100 metri, (con Teresa Ciep\u0142y, Celina Jesionowska e Halina Richter).\nNel 1962 agli Europei di Belgrado, riesce a conquistare il suo primo titolo nella staffetta 4\u00d7100 metri, ma non riconferma l'oro della precedente edizione nei 200 metri, classificandosi terza.\n\u00c8 stata sposata con il saltatore in alto Piotr Sobotta."}
{"id": "2815765", "revid": "228587", "url": "https://it.wikipedia.org/wiki?curid=2815765", "title": "Maria Tasnady", "text": "Biografia.\nTransilvanica di nascita, di nazionalit\u00e0 ungherese, fece gli studi in patria e si laure\u00f2 in storia e letteratura tedesca all'Universit\u00e0 di Budapest. Nel 1931 fu eletta Miss Ungheria. \nBen presto si trasfer\u00ec a Berlino, dove nel 1932, ebbe il suo primo ruolo cinematografico nel film \"Durchlaucht am\u00fcsiert sich\". Si avvicin\u00f2 allo studio della recitazione prima al Teatro Nazionale di Oldenburg e di seguito al Teatro Schiller di Berlino. Nello stesso periodo lavor\u00f2 come corrispondente per Radio Free Europe. \nConobbe e spos\u00f2 il produttore cinematografico Bruno Duday. Interpret\u00f2 ruoli principali nei film tedeschi, tra cui il film di propaganda nazista \"Menschen ohne Vaterland\" del 1937, pellicola prodotta dallo stesso marito. Da questi si separ\u00f2 e fece ritorno in Ungheria, dove interpret\u00f2 ruoli primari per le pellicole nazionali e dove conobbe il regista G\u00e9za von Radv\u00e1nyi, che spos\u00f2 nel 1938.\nLavor\u00f2 anche per il cinema italiano, dove \u00e8 ricordata soprattutto per l'interpretazione nel film Bengasi del 1942, accanto ad attori come Amedeo Nazzari e Fosco Giachetti. Inoltre recit\u00f2 nei film italiani diretti dal marito, con il quale soggiorn\u00f2 per dei periodi in Italia.\nNel 1948, con il suo consorte lasci\u00f2 l'Ungheria, e si trasfer\u00ec prima in Italia, poi in Francia e dal 1954 si stabil\u00ec definitivamente in Germania. Nel dopoguerra ebbe ruoli secondari come nel film \"Enrico Caruso, leggenda di una voce\", del 1951, dove interpret\u00f2 la parte della madre del tenore italiano.\nVerso la fine degli anni cinquanta si ritir\u00f2 dalle scene. Mor\u00ec a Monaco di Baviera all'et\u00e0 di 90 anni."}
{"id": "2815773", "revid": "712828", "url": "https://it.wikipedia.org/wiki?curid=2815773", "title": "Parrocchia di Saint David (Dominica)", "text": "La parrocchia di Saint David si trova nella parte orientale dell'isola di Dominica e conta 6.789 abitanti.\nConfina a nord con Saint Andrew, a ovest con Saint Joseph, Saint Paul e Saint George e a sud con Saint Patrick.\nLocalit\u00e0.\nIl villaggio pi\u00f9 importante \u00e8 Castle Bruce, con 1.653 abitanti. Tra le altre localit\u00e0 ci sono:"}
{"id": "2815774", "revid": "339392", "url": "https://it.wikipedia.org/wiki?curid=2815774", "title": "Willem J. Kolff", "text": ""}
{"id": "2815776", "revid": "28057", "url": "https://it.wikipedia.org/wiki?curid=2815776", "title": "Mildred Harnack", "text": "Biografia.\nMildred Harnack era nata in una famiglia borghese del Wisconsin. Era la figlia minore di William C. Fish e Georgina Fish Hesketh. Frequent\u00f2 le scuole superiori (\"West High\") a Milwaukee, tranne l'ultimo anno alla \"Western High School\" di Washington D.C. Dopo essersi iscritta alla Georgetown University (1919), l'anno successivo si trasfer\u00ec alla University of Wisconsin-Madison dove consegu\u00ec una laurea in letteratura nel 1925. Rimase all'universit\u00e0 di Madison e nel 1926 conobbe Arvid Harnack, uno studente tedesco di economia, che si era gi\u00e0 laureato in legge all'Universit\u00e0 di Amburgo, ed era giunto nel 1926 all'universit\u00e0 del Wisconsin grazie a una borsa di studio della Fondazione Rockfeller.\nI coniugi Harnack si trasferirono a Berlino nel 1929. Dal 1932 al 1936 Mildred lavor\u00f2 come insegnante di lingua inglese al \"Berliner Abendgymnasium\", una scuola serale tedesca conosciuta ora come \"Peter A. Silbermann\". Consegu\u00ec il dottorato nel 1941 alla Ludwigs-Universit\u00e4t di Gie\u00dfen e dopo di allora lavor\u00f2 come docente e traduttrice alla \"Deutsche Hochschule f\u00fcr Politik\", un'universit\u00e0 privata di Berlino, e all'\"Heilsches Abendgymnasium\" di Sch\u00f6neberg.\nI coniugi Harnack erano avversi al nazismo ed ebbero contatti con diplomatici stranieri per fornire informazioni sulle condizioni politiche ed economiche della Germania nazista; in particolare, Mildred avviava quelli con l'ambasciata degli USA e Arvid con l'ambasciata dell'URSS. A partire dal 1939-40 presero contatti col circolo di resistenza al nazismo di Harro Schulze-Boysen, dedito soprattutto alla pubblicazione di scritti antifascisti, che sarebbe stato indicato dalla Gestapo come parte del gruppo di spionaggio \"Rote Kapelle\" (Orchestra Rossa).\nNel luglio del 1942, il Dipartimento di decrittazione dell'Oberkommando des Heeres riusc\u00ec a decodificare un messaggio dei sovietici indirizzato al gruppo di Trepper a Bruxelles in cui si accennava al gruppo berlinese.\nArvid e Mildred Harnack vennero arrestati il 7 settembre 1942. Arvid Harnack venne condannato a morte il 19 dicembre 1942 dalla corte marziale del Terzo Reich, e giustiziato tre giorni dopo nel carcere \"Pl\u00f6tzensee\" di Berlino. Il 19 dicembre Mildred era stata condannata a sei anni; ma poich\u00e9 Hitler in persona aveva chiesto la revisione del processo, Mildred venne condannata a morte in appello e ghigliottinata il 16 febbraio 1943.\nLa sua figura \u00e8 citata, assieme a quella del marito Arvid, nel libro di Erik Larson \"Il giardino delle bestie - Berlino 1934\"."}
{"id": "2815777", "revid": "55935", "url": "https://it.wikipedia.org/wiki?curid=2815777", "title": "Mildred Fish", "text": ""}
{"id": "2815779", "revid": "339392", "url": "https://it.wikipedia.org/wiki?curid=2815779", "title": "CasaPound Italia", "text": ""}
{"id": "2815785", "revid": "712828", "url": "https://it.wikipedia.org/wiki?curid=2815785", "title": "Parrocchia di Saint George (Dominica)", "text": "La parrocchia di Saint George si trova nella parte occidentale dell'isola di Dominica, di cui \u00e8 la parrocchia pi\u00f9 popolata, con 20.211 abitanti.\nConfina a nord con Saint Paul, a est con Saint David e Saint Patrick e a sud con Saint Luke.\nLocalit\u00e0.\nIl centro pi\u00f9 importante \u00e8 la capitale Roseau, con 14.847 abitanti. Tra le altre localit\u00e0 ci sono:"}
{"id": "2815786", "revid": "619191", "url": "https://it.wikipedia.org/wiki?curid=2815786", "title": "Char 2C", "text": ""}
{"id": "2815796", "revid": "486946", "url": "https://it.wikipedia.org/wiki?curid=2815796", "title": "L'Inghilterra dal 1701 al 1837", "text": ""}
{"id": "2815798", "revid": "1684799", "url": "https://it.wikipedia.org/wiki?curid=2815798", "title": "Justin Francis", "text": "Carriera.\nOltre a dirigere video musicali e spot pubblicitari, ha intrapreso progetti di fotografia in tutto il mondo.&lt;br&gt;\nHa fatto foto pubblicitarie per il gruppo musicale The Roots e per la promozione del loro album The Tipping Point. Le sue foto sono presenti su copertine di cd e manifesti distribuiti a livello internazionale.&lt;br&gt;\nHa diretto molti video musicali per artisti quali Alicia Keys, Mariah Carey, Modest Mouse, Amos Lee, Jaguar Wright, Timbaland, Obie Trice, Cashis, Stat Quo, Kill Hannah, Dropping Daylight, Busta Rhymes (co-diretto con Benny Boom), Nickelback.\nCo-regista di video per Eminem, 50 Cent, Gwen Stefani, The Black Eyed Peas, The Roots, The Hives, The Cure, Keane, Mobb Deep, Daddy Yankee, Young Buck, Zucchero Fornaciari, The Mars Volta, Nappy Roots."}
{"id": "2815800", "revid": "287204", "url": "https://it.wikipedia.org/wiki?curid=2815800", "title": "Curva di titolazione", "text": "Le curve di titolazione \"illustrano il progresso qualitativo di una titolazione. Permettono una rapida valutazione del metodo di titolazione. Viene fatta una distinzione tra curve di titolazione logaritmiche e curve di titolazione lineari. Sono considerate l\"a rappresentazione grafica della variazione di un parametro scelto per la soluzione in esame a seguito dell'aggiunta di un volume di soluzione titolante. Viene ottenuta in seguito a una titolazione.\nTitolazioni acido-base.\nNelle titolazioni acido-base, le curve sono i grafici che rappresentano la variazione di pH della sostanza titolata (ANALITA) in funzione della sostanza aggiunta (TITOLANTE). Sull'asse delle ascisse sono riportati i diversi valori di titolante aggiunto e sulle ordinate si trovano i corrispondenti valori di pH. \nLe reazioni di titolazione di una reazione acido base assumono un aspetto SIGMOIDE, vedi grafico accanto. Le curve di titolazione possono essere rappresentate tenendo conto di 3 istanti: \nPer PE si intende il PUNTO EQUIVALENTE, mentre il VOLUME TITOLANTE rappresenta la quantit\u00e0 di volume di titolante che deve essere aggiunta per far reagire completamente l'analita con il titolante.\nOltre a mostrare l'andamento del pH, le curve di titolazione acido-base permettono di determinare, studiando come varia il pH al punto equivalente, il giusto indicatore da adoperare per quel particolare tipo di reazione analizzato.\nI valori da riportare nel grafico si possono ricavare sperimentalmente, variando di volta in volta la quantit\u00e0 di titolante aggiunto, oppure anche per via teorica, tenendo conto che i procedimenti e i risultati cambiano a seconda della natura delle specie in soluzione e dei diversi equilibri acido-base stabilitisi nel sistema.\nNelle titolazioni potenziometriche, invece, sull'asse delle ordinate si trova il potenziale misurato per il volume di titolante aggiunto.\nIl punto di flesso della curva corrisponde al punto d'equivalenza (o punto equivalente).\nNel caso di acidi monoprotici (indicati con HA), il punto a met\u00e0 tra l'inizio della curva (prima \u00e8 stato aggiunto alcun titolante) e il punto di equivalenza \u00e8 significativo: in tali condizioni, le concentrazioni delle due specie (l'acido e la base coniugata) sono uguali. Pertanto, l'equazione di Henderson-Hasselbalch pu\u00f2 essere risolta in questo modo:\nRisulta quindi piuttosto facile il calcolo della pKa di un acido monoprotico di cui si conosce il pH al punto equivalente."}
{"id": "2815801", "revid": "324090", "url": "https://it.wikipedia.org/wiki?curid=2815801", "title": "Stephen Oswald", "text": "Biografia.\nOswald si \u00e8 formato presso la United States Naval Academy, dove si diploma nel 1973. Nell'anno successivo si abilita come aviatore di marina. Dal 1975 al 1977 si \u00e8 imbarcato sulla USS Midway. L'anno successivo riprende la propria formazione presso la U.S. Naval Test Pilot School e, terminata la scuola, entra nel Naval Air Test Center."}
{"id": "2815802", "revid": "297059", "url": "https://it.wikipedia.org/wiki?curid=2815802", "title": "Stephen S. Oswald", "text": ""}
{"id": "2815805", "revid": "799790", "url": "https://it.wikipedia.org/wiki?curid=2815805", "title": "Mini Pato", "text": " \u00e8 una serie \"spin off\" di tre cortometraggi ispirati alla saga di \"Patlabor\", realizzata nel 2002.\nContemporaneamente a \"WXIII - Patlabor The Movie 3\" venne realizzata \"Mini Pato\", una breve \"aniparo\" di \"Patlabor\" e altre serie robotiche in stile \"super deformed\". Questi tre cortometraggi furono creati appositamente per precedere la proiezione di \"Wasted XIII\" nei cinema giapponesi.&lt;br&gt;\nI tre episodi, di circa tredici minuti ciascuno, sono stati realizzati utilizzando una combinazione di bambole di carta e computer grafica, con una sequenza in claymation nel primo episodio.\nTrama.\nIl primo corto \u00e8 una breve introduzione sulle armi in dotazione del labor \"Ingram\", e sul come e perch\u00e9 del suo aspetto. Il secondo corto illustra il \"design\" e la manutenzione dell'\"Ingram 98 AV\" e critica il marketing che c'\u00e8 dietro. Il terzo, infine, \u00e8 l'unico che aggiunge qualcosa alla trama, rivelando altri dettagli sulla creazione della Seconda Sezione Veicoli speciali."}
{"id": "2815810", "revid": "1714743", "url": "https://it.wikipedia.org/wiki?curid=2815810", "title": "Sibilla di Barcellona", "text": "Origine.\nFiglia ultimogenita del conte di Barcellona, Berengario Raimondo I e di Gisela de Llu\u00e7a, figlia del Signore di Llu\u00e7a e Villanova, Sunifredo II e di sua moglie, Ermesinda di Balsareny.\nBiografia.\nSibilla molto probabilmente ebbe modo di conoscere il suo futuro marito, Enrico di Borgogna (1035 - ca. 1074) e il padre di quest'ultimo, il duca di Borgogna Roberto I, quando essi dalla Borgogna si recarono nella penisola iberica per combattere la crociata contro i Mori.\nNel 1056, Sibilla spos\u00f2 Enrico di Borgogna (1035 - ca. 1074), il figlio secondogenito del duca di Borgogna, Roberto I e di Helie di Semur, figlia di Dalmazio, signore di Semur.\nNon si conosce l'anno esatto della morte di Sibilla, si sa solo che l'ultima volta che viene citata in un documento \u00e8 il 6 luglio del 1074.Fu tumulata nella chiesa di Santo Stefano a Besan\u00e7on.\nFigli.\nSibilla a Enrico di Borgogna diede sette figli:"}
{"id": "2815815", "revid": "122742137", "url": "https://it.wikipedia.org/wiki?curid=2815815", "title": "Guardiano (DC Comics)", "text": "Guardiano (\"Guardian\"), il cui vero nome \u00e8 James Jacob \"Jim\" Harper, \u00e8 un personaggio dei fumetti, un supereroe della DC Comics, creato da Jack Kirby e Joe Simon. Comparve per la prima volta in \"Star-Spangled Comics\" n. 7 (aprile 1942). Il Guardiano somiglia ad una prima rappresentazione del grande Capitan America, sempre di Kirby e Simon, (pubblicato per la prima volta nel marzo 1941 dalla Marvel Comics) nel fatto che non ha nessun superpotere e che porta con s\u00e9 uno scudo indistruttibile.\nJim Harper.\nJim Harper era un ufficiale di polizia nella Suicide Slum di Metropolis che divenne un vigilante per trovare i delinquenti che la legge non riusciva a perseguire, descrivendosi come un guardiano della societ\u00e0 dai criminali. Fu aiutato nella sua impresa da un gruppo di ragazzi conosciuti come Newsboy Legion, di cui lui era letteralmente un guardiano. La Legion crebbe per diventare il capo del Progetto Cadmus, successivamente salvando la vita di Harper trasferendone la mente dal vecchio corpo morente in un clone pi\u00f9 giovane. Si scopr\u00ec pi\u00f9 avanti che Jim Harper era il nonno di Roy Harper, spalla di Freccia Verde soprannominato \"Arsenal\". Il giovane arciere avrebbe poi sorpassato il suo status di spalla facendosi conoscere correntemente sotto il nome di Freccia Rossa.\nAltri parenti includono sua nipote Roberta \"Famous Bobby\" Harper, che per un breve periodo fu un membro della Newsboy Legion, e Jamie Harper, una nipote afro-americana che lavora per il Dipartimento di Polizia di Gotham City. Quest'ultima lavor\u00f2 come contatto personale di Robin al GCPD, simile al ruolo che il Commissario di Polizia Jim Gordon ricopriva per Batman. Dopo aver aiutato Robin e Jason Bard a catturare due poliziotti corrotti, Jaime Harper fu promosso a Detective Specialista e da l\u00ec in poi si trasfer\u00ec alla polizia scientifica di Metropolis.\nPoteri e abilit\u00e0.\nJim fu allenato alla condizione di auto difesa dall'ex pugile Joe Morgan (lo stesso uomo che allen\u00f2 altri due inimitabili supereroi, entrambi membri della Justice Society of America, Wildcat e il primo Atomo).\nLo straordinario addestramento ricevuto da WildCat lo ha reso esperto nel combattimento corpo a corpo (dalle arti marziali a tutte le altre tecniche, passando per un suo personale stile), nell'uso di qualsiasi arma (da fuoco, esplosiva, da lancio o bianca che sia) e nella guida di qualsiasi veicolo (terrestre, marino o aereo che sia). \u00c8 anche un esperto nella strategia e nel comando.\nLa somma di tutte queste qualit\u00e0 sia fisiche che marziali rendono il Guardiano un nemico pi\u00f9 che temibile per chiunque gli si pari davanti, sia gente con poteri che non. In pi\u00f9 di un'occasione \u00e8 riuscito a tenere testa a eroi del calibro di Freccia Verde e a tenere a bada anche se con enorme fatica criminali potenti come Bane.\nJim fa sempre uso in combattimento di uno speciale scudo composto interamente da una speciale lega di Inertron e dai bordi taglienti. Questa sua composizione lo rende virtualmente indistruttibile. Col tempo, Jim \u00e8 divenuto esperto nel suo uso, sia come strumento difensivo che offensivo.\nGuardiano Dorato.\nIn \"Superman's Pal Jimmy Olsen\" n. 135 (gennaio 1975), Jack Kirby reinser\u00ec i Boys nell'adesso adulta Newsboy Legion come personaggi di supporto connessi al \"Progetto DNA\" (successivo Progetto Cadmus), un laboratorio di ricerca genetica. Uno degli esperimenti del Progetto fu un clone del fu Jim Harper, che prese il ruolo del suo predecessore, e divenne il Capo della Sicurezza del Progetto come Guardiano Dorato. Post-Crisi questo personaggio fu semplicemente noto come Guardiano.\nHarper rimase Capo della Sicurezza del progetto anche dopo lo scioglimento della Newsboy Legion. Infine, fu ucciso anche lui, sebbene fu creato un altro clone e subito invecchiato fino all'et\u00e0 adulta, mantenendo i ricordi dei suoi predecessori. Il Guardiano scomparve insieme al resto del Progetto Cadmus dopo un alterco con Amanda Waller e il Presidente Luthor, e il suo stato attuale \u00e8 sconosciuto.\nDopo \"Crisi infinita\".\nDopo \"Crisi infinita\", la storia del clone del Guardiano fu connessa retroattivamente. Come Dubbilex spieg\u00f2 a Jimmy Olsen, Jim Harper non fu ucciso nel compimento del suo dovere, ma gli fu sparato dal primo capo della sicurezza del Progetto Cadmus, , dopo che scopr\u00ec che il clone era gi\u00e0 stato creato.\nFu anche rivelato che il clone originale del Guardiano aveva lasciato il Progetto cadmus precedentemente, e viveva da un po' nella citt\u00e0 di Warpath nel confine messicano, dove assisteva lo sceriffo Greg Saunders. Comparse successive del Guardiano furono eseguite dai suoi vari cloni, ognuno dei quali mor\u00ec entro un anno.\nIl clone del Guardiano originale decise di andare a Metropolis con Gwen, la sua figlia adottiva, durante la storia di Nuova Krypton.\nI capi della squadra della Polizia Scientifica DuBarry e Daniels, insieme a numerose guardie carcerarie, furono uccisi durante gli eventi di Nuova Krypton, quando un gruppo di Kandoriani, guidati dal Comandante Gor, assaltarono l'Isola Stryker e domandarono in custodia il Parassita. Il Controllo della Polizia Scientifica \"Rachel\" fu incaricato di fare da tramite tra il Dipartimento di Polizia di Metropolis e una coalizione di supereroi, nel portare la giustizia per gli agenti di polizia e guardie carcerarie cadute in servizio. Dopo che i Kandoriani lasciarono la Terra, Il Guardiano fu promosso a Comandante in Campo della Polizia Scientifica, come rimpiazzo di DuBarr e Daniels, in parte a causa dei ricordi di Jim Harper come ufficiale di polizia e del Guardiano come supereroe. Gli fu chiesto da Superman di aiutare Mon-El, offrendogli un posto nella Polizia Scientifica e facendogli da mentore sul come diventare un eroe.\nIl numero recente di \"Detective Comics\" pubblicato durante l'evento di \"Un Anno Dopo\", rivel\u00f2 che Harper aveva una nipote di nome Jaime, ex detective del Dipartimento di Polizia di Gotham City ed ex socia del terzo Robin.\nSuccessivamente, il Guardiano viaggi\u00f2 fino alla Torre di Guardia della Justice League of America dopo aver trovato un dispositivo trasportante a Metropolis. Mentre era nella Torre di Guardia, gli eroi furono attaccati da Prometeo, che accec\u00f2 il Guardiano. Dopo l'attacco, Guardiano e Mon-El furono reclutati da Kimiyo Hoshi nella Justice League.\nMal Duncan.\nIn \"Teen Titans\" n. 43 (novembre 1976), il Titan Mal Duncan, precedentemente senza costume, prese il nome del Guardiano, indossando il costume dell'originale ed un esoscheletro per l'incremento della forza. I due Guardiani infine si incontrarono in \"Superman Family\" n. da 191 a 193 (settembre 1978 - febbraio 1979), quando Mal aiut\u00f2 a salvare il clone di Harper da Adam, un clone malvagio creato utilizzando materiale genetico sia da Harper che da Dubbilex che prese controllo del Progetto Cadmus.\nLa Crisi sulle Terre infinite rimosse la carriera di Duncan come Guardiano.\nJake Jordan.\nNel 2005, la megaserie \"Seven Soldier\" di Grant Morrison introdusse un nuovo personaggio basato sul Guardiano originale, Jake Jordan, Manhattan Guardian.\nMilleverse Guardian.\nNel romanzo a fumetti di Frank Miller \"Batman: The Dark Knight Strikes Again\", il Guardiano \u00e8 uno dei supereroi uccisi da Dick Grayson."}
{"id": "2815818", "revid": "767487", "url": "https://it.wikipedia.org/wiki?curid=2815818", "title": "Moran of the Marines", "text": "Moran of the Marines \u00e8 un film muto del 1928 diretto da Frank R. Strayer, con Richard Dix. Nel film fa una piccola apparizione anche Jean Harlow, qui al suo secondo film. \u00c8 uscito negli Stati Uniti il 13 ottobre 1928.\nTrama.\nDopo aver fatto a botte con un ubriaco, Mike Moran viene diseredato dalla zio. Senza soldi e senza lavoro, Moran si arruola nei Marines. Ben presto, finisce anche l\u00ec nei guai quando bacia Vivian Marshall, la figlia di un generale. L'unit\u00e0 di Mike viene mandata in missione in Cina dove Vivian, che \u00e8 partita insieme al padre, viene catturata da un bandito cinese. Salvata da Mike, deve per\u00f2 correre in suo aiuto con un gruppo di marine quando anche lui \u00e8 catturato. Mike e Vivian possono iniziare la loro storia d'amore e lo zio lo perdona, rinunciando alla sua decisione di diseredarlo.\nProduzione.\nProdotto dalla Paramount Famous Lasky Corporation.\nDistribuzione.\nIl copyright del film, richiesto dalla Paramount Famous Lasky Corp., fu registrato il 15 ottobre 1928 con il numero LP25715.\nDistribuito dalla Paramount Pictures, il film usc\u00ec nelle sale il 13 ottobre 1928 dopo essere stato presentato in prima a New York. In Australia, il film fu distribuito nel 1929; il 28 ottobre di quell'anno, fu distribuito anche in Finlandia. In Austria, prese il titolo \"Abenteuer im fernen Osten\"."}
{"id": "2815819", "revid": "547034", "url": "https://it.wikipedia.org/wiki?curid=2815819", "title": "Stupefacente", "text": "Uno stupefacente \u00e8 una sostanza psicoattiva capace di modificare lo stato psico-fisico di un soggetto e di indurre uno stato di \"stupor\", cio\u00e8 di ridotto stato di coscienza e responsivit\u00e0, e di provocare fenomeni di dipendenza. Nei paesi di lingua inglese gli stupefacenti sono chiamati \"narcotic drugs.\" Essendo gli stupefacenti in gran parte oppioidi, la categoria si sovrappone quasi integralmente a quella degli analgesici narcotici.\nPer via della loro attivit\u00e0 sul sistema nervoso centrale gli stupefacenti sono impiegati in tutti i continenti da millenni per fini rituali, religiosi, spirituali, culturali, medico-terapeutici e, soprattutto negli ultimi secoli a scopo ricreativo. \nNella definizione dell'Organizzazione mondiale della sanit\u00e0, gli stupefacenti sono tutte quelle sostanze in grado di causare tolleranza (la capacit\u00e0 dell'organismo di sopportare a dosi gradualmente pi\u00f9 elevate la tossicit\u00e0 delle sostanze), assuefazione (il degradare dell'effetto, soprattutto psichico, della medesima dose, con conseguente necessit\u00e0 di aumentare la dose per produrre lo stesso effetto) e dipendenza (necessit\u00e0 di assumere tali sostanze per evitare crisi di astinenza), e che vennero iscritte nelle tabelle della Convenzione Unica sugli stupefacenti (1961), modificata da un Protocollo del 1972.\nIn applicazione del trattato derivato dalla Convenzione Unica sugli stupefacenti del 1961 sono state istituite all'interno dell'ONU delle autorit\u00e0 sovranazionali: l'Organo internazionale per il controllo degli stupefacenti (INCB) con l'incarico di \"sforzarsi di limitare la coltivazione, la produzione, la fabbricazione e l'uso di stupefacenti a una quantit\u00e0 adeguata richiesta per scopi medici e scientifici, per assicurarne la disponibilit\u00e0 a tali scopi e per prevenire la coltivazione, la produzione e la fabbricazione illecite e il traffico e l'uso illeciti di stupefacenti\" e la Commissione delle Nazioni Unite sugli stupefacenti (CND, dall'inglese \"Commission of Narcotic Drugs\") con l'incarico di aggiungere, rimuovere o riclassificare gli stupefacenti secondo le 4 categorie definite dal trattato.\nLa classificazione degli stupefacenti \u00e8 pi\u00f9 legale che farmacologica: anche alcune sostanze classificate come psicotrope che non inducono dipendenza sono state inserite nelle tabelle I e II dopo la Convenzione sulle sostanze psicotrope del 1971, mentre l'etanolo che pu\u00f2 indurre \"stupor\" e dipendenza non \u00e8 classificato tra gli stupefacenti.\nLe diverse applicazioni delle disposizioni di controllo delle sostanze stupefacenti da parte delle diverse legislazioni nazionali hanno reso disomogenea la classificazione. In Bolivia e Per\u00f9 le foglie di coca non sono sostanze controllate cos\u00ec come anche per la cannabis la classificazione e legislazione nazionale pu\u00f2 essere diversa tra i diversi paesi che hanno sottoscritto Convenzione Unica sugli stupefacenti che sostanzialmente considerava stupefacenti gli oppioidi, la coca e la cannabis, come nella precedente Convenzione internazionale sull'oppio del 1925. \nNarcotici.\nSono le sostanze con cui si instaura pi\u00f9 velocemente una dipendenza, quelli il cui nome viene usato il pi\u00f9 delle volte per riferirsi agli oppiacei. Si intende con questo nome molecole affini a un principio attivo ricavato dal papavero da oppio: la morfina. La principale caratteristica di questa sostanza \u00e8 la sua forte affinit\u00e0 molecolare con enzimi naturali prodotti dall'organismo umano, le endorfine, che hanno un effetto di regolazione sul sistema nervoso centrale.\nI narcotici sono sostanze dotate di propriet\u00e0 analgesiche, sedative, miorilassanti ed euforizzanti. Agiscono non solo sul cervello ma anche su tutto il sistema nervoso centrale, su ricettori specifici centrali e periferici dei sistemi deputati alla trasmissione del dolore, come sulla emotivit\u00e0 e la sfera degli istinti. Rientrano in questa categoria la morfina e i suoi derivati la cui forma pi\u00f9 nota \u00e8 l'eroina (o pi\u00f9 correttamente \"diacetil-morfina\") e gli oppiacei di sintesi (metadone, ossicodone, fentanyl, buprenorfina, ciclozina e altri).\nPossono indurre forte dipendenza fisica e psichica per la rapidit\u00e0 di assuefazione, cio\u00e8 per la velocit\u00e0 con cui l'organismo si abitua a queste sostanze, regolandosi su dosi via via maggiori. La dipendenza da queste sostanze pu\u00f2 portare al bisogno compulsivo di auto-somministrazione ripetuta della sostanza, per sperimentare nuovamente l'effetto psichico o anche solo per ripristinare una percezione di normalit\u00e0 quando l'organismo soffre a causa della sindrome d'astinenza. L'assuefazione psicofisica comporta reazioni patologiche anche gravi alla sospensione dell'uso della sostanza, dette appunto sindrome o crisi d'astinenza.\nLa dipendenza fisica, dovuta ai condizionamenti neurobiologici correlati alle endorfine, \u00e8 difficilmente superabile per semplice iniziativa spontanea del paziente. \u00c8 pi\u00f9 facilmente risolvibile con programmi di intervento farmacologico, efficaci nel coprire gli effetti dell'astinenza. La terapia pi\u00f9 comune per \"svezzare\" dalla dipendenza consiste nel sostituire la morfina con un altro oppiaceo, che abbia minore effetto psicotropo e maggiore effetto somatico, a dosi via via minori. Queste procedure risolvono solo gli effetti organici dell'assuefazione. La dipendenza psichica invece, difficile punto nodale della tossicodipendenza, richiede lenti, complessi, multicausali interventi psicoterapeutici.\nUna dose eccessiva di oppiacei pu\u00f2 essere letale, a causa del loro effetto depressivo del sistema cardio-circolatorio e sui centri della respirazione. L'overdose da oppiacei pu\u00f2 portare a scompenso respiratorio, shock e collasso cardiocircolatorio. Tutti gli oppiacei, bench\u00e9 siano sostanze estremamente pericolose, non sono per\u00f2 tossiche a livello cellulare o tissutale: il danno fisico provocato dall'uso di queste sostanze \u00e8 collegato alle sostanze da taglio inserite nelle droghe di strada. Perci\u00f2 a differenza di altre sostanze stupefacenti non provocano danni permanenti all'organismo. Nonostante le numerose controindicazioni, gli oppiacei sono tutt'oggi una classe di farmaci insostituibili in medicina, per via della loro potente funzionalit\u00e0 analgesica.\nOppioidi.\nGli oppiacei sono composti estratti dai semi di papavero. Queste sostanze hanno aperto la strada alla scoperta del sistema oppioide endogeno del cervello. Il termine \u00aboppioidi\u00bb include anche composti semisintetici e sintetici con propriet\u00e0 simili a quelle degli oppiacei. La prova dell'esistenza dei recettori degli oppioidi si basava sull'osservazione di come gli oppiacei (ad esempio eroina e morfina) interagiscono con specifici siti di legame nel cervello. La prima prova dell'esistenza di pi\u00f9 recettori oppioidi fu riportata nel 1976, e studi farmacologici hanno portato alla classificazione dei siti di legame degli oppioidi in tre classi di recettori denominate recettori mu, delta e kappa. Successivamente, gli studi hanno rivelato che esistono diversi sottotipi di ciascuna classe di recettori. L'esistenza di recettori oppioidi ha suggerito che questi siti recettoriali potrebbero essere il bersaglio di molecole simili agli oppiacei che esistono naturalmente nel cervello. Nel 1975, sono stati scoperti due peptidi che agiscono sui recettori degli oppiacei. Poco dopo, sono stati identificati altri 18 peptidi oppioidi endogeni.\nMeccanismo d'azione.\nI tre recettori oppioidi (mu, delta e kappa) mediano le attivit\u00e0 degli oppioidi esogeni e dei peptidi oppioidi endogeni. Rappresentano quindi gli attori chiave nella comprensione dell'azione degli oppioidi. I recettori oppioidi appartengono alla superfamiglia delle proteine G. Il legame dell'agonista a questi recettori alla fine provoca l'inibizione dell'attivit\u00e0 neuronale. I recettori e i peptidi oppioidi sono fortemente espressi nel sistema nervoso centrale. Oltre al suo coinvolgimento nella trasmissione del dolore, il sistema oppioide \u00e8 ampiamente rappresentato nel cervello nelle aree coinvolte nelle risposte alle sostanze psicoattive, come il nucleus accumbens . I peptidi oppioidi sono coinvolti in un'ampia variet\u00e0 di funzioni che regolano le risposte allo stress, l'alimentazione, l'umore, l'apprendimento, la memoria e le funzioni immunitarie.\nEffetti.\nL'iniezione endovenosa di oppioidi produce un arrossamento della pelle e sensazioni descritte dagli utenti come una \u201cbotta\u201d o un \"flash\"; tuttavia, la prima esperienza, anche con gli oppiacei, pu\u00f2 essere sgradevole e pu\u00f2 comportare nausea e vomito. Gli oppioidi hanno effetti euforogenici, analgesici, sedativi e respiratori effetti depressivi. \nNumerosi esperimenti sugli animali che utilizzano composti oppioidi selettivi hanno mostrato che gli agonisti del recettore mu, iniettati sia periferici sia direttamente nel cervello, hanno propriet\u00e0 rinforzanti. I delta agonisti, come cos\u00ec come le encefaline endogene, sembrano produrre ricompensa, sebbene ad una misura minore rispetto ai mu agonisti. Un rinforzo dovuto a mu e delta agonisti \u00e8 stato rilevato in diversi modelli comportamentali, \u00c8 stato dimostrato che l'inattivazione genetica dei recettori mu inibisce l'azione analgesica e la dipendenza dovute alla morfina, nonch\u00e9 ad altri oppioidi. Ci\u00f2 ha dimostrato che i recettori mu sono fondamentali per tutti gli effetti clinici benefici e dannosi degli oppiacei. Gli studi molecolari hanno evidenziato che i recettori mu sono i responsabili per l'analgesia, la tolleranza e dipendenza degli oppioidi.\nCocaina.\nLa cocaina \u00e8 un potente stimolante del sistema nervoso che pu\u00f2 essere assunto per via nasale, iniettato per via endovenosa o fumato. L'uso di cocaina da parte di molti culture diverse risalgono a secoli fa. La cocaina si trova nelle foglie di Erythroxylon coca, cespugli originari della Bolivia e del Per\u00f9.\nMeccanismo d'azione.\nNel cervello, la cocaina agisce come un bloccante del trasportatore delle monoamine, con affinit\u00e0 per i trasportatori della dopamina, della serotonina e della noradrenalina. \u00c8 ampiamente accettato che la capacit\u00e0 della cocaina di fungere da rinforzo \u00e8 dovuta in gran parte alla sua capacit\u00e0 di bloccare la ricaptazione della dopamina. Gli effetti rinforzanti degli psicostimolanti sono associati ad aumenti della dopamina cerebrale e dell'occupazione dei recettori D2 nell'uomo come notato negli studi PET . Tuttavia, entrambi i recettori D1 e D2 sono stati implicati negli effetti rinforzanti della cocaina. Utilizzando la PET per indagare sul ruolo della dopamina negli effetti rinforzanti della cocaina negli esseri umani \u00e8 stato dimostrato che \u00e8 la velocit\u00e0 con cui la cocaina entra nel cervello e blocca il trasportatore della dopamina a produrre lo \"sballo\" e non solo al presenza del farmaco nel cervello. Nonostante l'evidenza indichi un meccanismo dopaminergico per la ricompensa da cocaina , la dopamina potrebbe non essere l'unico mediatore delle sue propriet\u00e0 rinforzanti. Il sistema serotoninergico pu\u00f2 influenzare le propriet\u00e0 rinforzanti della cocaina, visto che la cocaina facilita anche la trasmissione della serotonina nel nucleo accumbens.\nEffetti.\nLa cocaina aumenta la vigilanza, le sensazioni di benessere ed euforia, l'energia e attivit\u00e0 motoria, sentimenti di competenza e sessualit\u00e0. Sono frequenti anche ansia, paranoia e irrequietezza. Le prestazioni atletiche possono essere migliorate negli sport in cui sono richieste attenzione e resistenza sostenute. Con dosaggio eccessivo si possono avere tremori, convulsioni e aumento della temperatura corporea. In concomitanza con gli effetti comportamentali si ha l'attivazione del sistema nervoso simpatico.Con l' overdose di cocaina possono verificarsi tachicardia, ipertensione, infarto del miocardio ed emorragie cerebrovascolari. Quando gli effetti della cocaina si attenuano, l'utente si sente disforico, stanco, irritabile e leggermente depresso, cosa che pu\u00f2 portare al successivo uso di stupefacenti per riguadagnare l'esperienza precedente \nCannabinoidi.\nL'utilizzo della \"cannabis\" ha una storia millenaria condivisa da molte culture nel mondo. I derivati della cannabis sono le droghe illecite pi\u00f9 utilizzate al mondo . La cannabis \u00e8 stata inscritta dalla Convenzione sugli stupefacenti del 1961 tra gli stupefacenti che possono costituire un grave problema di salute pubblica e sociale, giustificando l'immissione della sostanza sotto controllo internazionale assieme a quelle con le maggiori restrizioni sulla produzione, commercio e possesso. L'esistenza parallela della Convenzione sugli stupefacenti del 1961 della Convenzione sulle sostanze psicotrope del 1971 ha portato ad alcuni effetti illogici come il fatto che la pianta (cannabis) contenente al massimo il 3% di delta-9-tetraidrocannabinolo (THC) \u00e8 trattata pi\u00f9 severamente della sostanza pura al 100% .\nSolo da dicembre 2020 la Commissione sugli stupefacenti dell'ONU ha declassificato la cannabis passandola dalla tabella IV alla I.\nNella pianta sono state identificate oltre 750 diverse sostanze di cui 113 con struttura analoga ai principali cannabinoidi, alcuni dei quali con azioni contrapposte.\nTra tutti i cannabinoidi contenuti nella Cannabis sativa, il delta-9-tetraidrocannabinolo (THC) \u00e8 la principale sostanza chimica con effetti psicoattivi e viene metabolizzato in un altro composto attivo, 11-OH-delta-9-THC. I cannabinoidi vengono generalmente inalati con il fumo, ma possono anche essere ingeriti. Diversi studi hanno dimostrato effetti terapeutici dei cannabinoidi, ad es. nel controllare la nausea e il vomito in alcuni tipi di cancro e malati di AIDS. Ci\u00f2 ha portato a una discussione controversa in merito al potenziali effetti benefici della cannabis stessa in determinate condizioni.\nMeccanismo d'azione.\nI recettori cannabinoidi e i loro ligandi endogeni insieme costituiscono quello che oggi viene chiamato \"sistema endocannabinoide\".\nI cannabinoidi si legano a specifici recettori (recettori CB, di tipo 1 e 2) nel sistema endocannabinoide, un sistema legato alla presenza di cannabinoidi endogeni o endocannabinoidi. I recettori CB1 e CB2 sono distribuiti in maniera molto differente, con i CB1 sostanzialmente concentrati nel sistema nervoso centrale (talamo e corteccia, ma anche altre strutture) ed i CB2 sostanzialmente nelle cellule del sistema immunitario. Il legame dei cannabinoidi ai recettori CB1 causa una inibizione presinaptica del rilascio di vari neurotrasmettitori (in particolare NMDA e glutammato), ed una stimolazione delle aree della sostanza grigia periacqueduttale (PAG) e del midollo rostrale ventromediale (RVM), che a loro volta inibiscono le vie nervose ascendenti del dolore. A livello del midollo spinale il legame dei cannabinoidi ai recettori CB1 causa una inibizione delle fibre afferenti a livello del corno dorsale, ed a livello periferico il legame dei cannabinoidi con i recettori CB1 e CB2 causa una riduzione della secrezione di vari prostanoidi e citochine proinfiammatorie, la inibizione di PKA e C e del segnale doloroso. I recettori CB1 situati alle terminazioni nervose sopprimono il rilascio neuronale di alcuni neurotrasmettitori, tra cui: acetilcolina, noradrenalina, dopamina, 5-idrossi-triptamina, GABA, glutammato e aspartato.\nEffetti.\nIl picco di intossicazione da fumo viene raggiunto entro 15-30 minuti e il gli effetti durano 2-6 ore. I cannabinoidi rimangono nel corpo per lunghi periodi e si accumulano dopo un uso ripetuto. I cannabinoidi possono essere trovati nelle urine per 2-3 giorni dopo aver fumato una sola sigaretta e fino a 6 settimane dopo il ultimo utilizzo in utilizzatori assidui. \nLa percezione del tempo \u00e8 rallentata e ci sono sensazioni di rilassamento e di distensione con una maggiore consapevolezza sensoriale. La percezione di una maggiore fiducia in se stessi e una maggiore creativit\u00e0 non \u00e8 accompagnata da prestazioni migliori e vi \u00e8 una compromissione della memoria a breve termine e della coordinazione motoria. Analgesia, azione antiemetica e antiepilettica e aumento dell'appetito sono effetti centrali talvolta descritti come di rilevanza clinica. I derivati della cannabis producono chiare risposte motivazionali soggettive, portando a comportamenti di ricerca di droghe e uso ripetuto di droghe. Studi sugli animali hanno dimostrato che i cannabinoidi soddisfano la maggior parte del caratteristiche comuni attribuite a sostanze con propriet\u00e0 rinforzanti. Studi sugli animali hanno anche rivelato che i cannabinoidi interagiscono con i circuiti di ricompensa del cervello e condividono con altre sostanze psicoattive alcune caratteristiche biochimiche (es. interazione con recettori della dopamina e degli oppioidi ) che sono stati direttamente correlati alle loro propriet\u00e0 di rinforzo. Questi risultati biochimici supportano chiaramente la capacit\u00e0 di indurre la dipendenza da cannabinoidi che \u00e8 stata segnalata in molti studi.\nClassificazione ONU: le tabelle INCB.\nIl trattato internazionale sottoscritto con la Convenzione unica sugli stupefacenti del 1961 prevede quattro tabelle continuamente aggiornate che limitano possibilit\u00e0 di produzione, commercio e possesso degli stupefacenti in funzione del loro livello di pericolosit\u00e0. Queste limitazioni diminuiscono dalla tabella I alla tabella III. La tabella IV costituisce un sottoinsieme della tabella I con uno \"status\" speciale; le sostanze in essa elencate non sono generalmente commerciabili. \nL'ordine delle tabelle e la distribuzione degli stupefacenti al loro interno, definite dal CND e INCB, non hanno corrispondenza con l'ordine e distribuzione nelle diverse leggi nazionali sul controllo degli stupefacenti; pertanto uno stupefacente in tabella I per l'ONU pu\u00f2 trovarsi nella tabella II nella legge italiana.\nL'ordine delle tabelle dalla pi\u00f9 restrittiva a quella meno restrittiva \u00e8:\nTabella IV \u2192 Tabella I \u2192 Tabella II \u2192 Tabella III"}
{"id": "2815820", "revid": "6923", "url": "https://it.wikipedia.org/wiki?curid=2815820", "title": "Ferrari 642 F1 (F1-91)", "text": ""}
{"id": "2815823", "revid": "111433", "url": "https://it.wikipedia.org/wiki?curid=2815823", "title": "Samuel Durrance", "text": ""}
{"id": "2815824", "revid": "297059", "url": "https://it.wikipedia.org/wiki?curid=2815824", "title": "Samuel T. Durrance", "text": ""}
{"id": "2815833", "revid": "439868", "url": "https://it.wikipedia.org/wiki?curid=2815833", "title": "Bibbia di Borso d'Este", "text": "La Bibbia di Borso d'Este \u00e8 un manoscritto miniato in due volumi; le miniature, opera di Taddeo Crivelli e altri, furono realizzate tra il 1455 e il 1461. L'opera \u00e8 conservata nella Biblioteca Estense di Modena con la collocazione Ms. Lat. 422-423.\nNel 1937 la Bibbia di Borso d'Este \u00e8 stata riprodotta in tiratura limitata dalla Bestetti Edizioni d'Arte.\nStoria.\nLa \"Bibbia\" di Borso d'Este, una delle pi\u00f9 mature espressioni della miniatura rinascimentale, fu eseguita su pergamena nell'arco di sei anni da una squadra di artisti, diretta da Taddeo Crivelli e da Franco dei Russi. Seguendo le sorti della casata, fu portata da Ferrara a Modena nel 1598, dove rimase fino alla fine del ducato nel 1859. In quell'occasione venne presa da Francesco V d'Asburgo-Este sulla via dell'esilio, assieme ai tesori pi\u00f9 preziosi della casata. Portata fuori dall'Italia, venne recuperata durante la prima guerra mondiale, quando a Parigi fu acquistata all'asta, per 5 milioni di lire, dal senatore Giovanni Treccani, che nel 1923 la don\u00f2 alla biblioteca modenese.\nDescrizione e stile.\nOgni pagina della \"Bibbia\" \u00e8 decorata da un'elegante cornice di girali e altri ornamenti, con il testo organizzato su due colonne. Nella cornice si trovano scene figurate, soprattutto nella parte inferiore, dove si notano spesso ambientazioni in prospettiva, aggiornate alle conquiste della pittura coeva. Si trovano scene anche tra le colonne di testo, magari accanto alle lettere maiuscole figurate o istoriate. Nelle volute agli angoli si trovano spesso animali, rappresentati con vivace spirito di osservazione, che ricorda il gusto cortese, sovente legati a riferimenti araldici a Borso e alla sua casata.\nRiproduzioni.\nNel 1925 l'imprenditore bresciano Giovanni Treccani acquist\u00f2 a Parigi, per l'enorme cifra di 5 milioni di lire, la Bibbia di Borso d'Este, che stava per essere venduta a un collezionista americano, e la don\u00f2 al Regno d'Italia. Per iniziativa e mandato dello stesso donatore Giovanni Treccani, di tale opera sono state eseguite alcune preziose riproduzioni, numerate e in tiratura limitata, dalla Bestetti Edizioni d'Arte a Milano nel 1937, in collaborazione con l'Editore Emilio Bestetti, che sono divenute una delle opere di collezionismo pi\u00f9 preziose della tipografia italiana.\nNel 1996 \u00e8 stata effettuata la riproduzione in facsimile integrale di soli 750 esemplari numerati, da parte della Franco Cosimo Panini Editore, specializzata in edizioni pregiate e in collaborazione con l'Istituto della Enciclopedia Italiana, ."}
{"id": "2815835", "revid": "326822", "url": "https://it.wikipedia.org/wiki?curid=2815835", "title": "Beck Mongolian Chop Squad", "text": ""}
{"id": "2815837", "revid": "339392", "url": "https://it.wikipedia.org/wiki?curid=2815837", "title": "Biblioteca Estense", "text": ""}
{"id": "2815839", "revid": "110785946", "url": "https://it.wikipedia.org/wiki?curid=2815839", "title": "Gruppo degli Altipiani", "text": "Il Gruppo degli Altipiani \u00e8 una parte delle Prealpi Vicentine nelle Prealpi Venete, in Provincia di Vicenza (Veneto) e Provincia di Trento (Trentino-Alto Adige) e composto dall'Altopiano di Folgaria, dall'Altopiano di Lavarone e dall'Altopiano di Asiago.\nClassificazione.\nSecondo la SOIUSA il Gruppo degli Altipiani \u00e8 un supergruppo alpino con la seguente classificazione:\nDelimitazioni.\nRuotando in senso orario i limiti geografici del Gruppo degli Altipiani sono: Sella di Pergine (Val di Sella), Valsugana, Canale di Brenta, Bassano del Grappa, Piana di Schio, Val d'Astico, Valle Posina, Passo della Borcola, Val Terragnolo, fiume Adige, Trento, Sella di Pergine.\nSuddivisione.\nSecondo la SOIUSA il Gruppo degli Altipiani \u00e8 suddiviso in tre gruppi e dieci sottogruppi:\nAd ovest si trova l'Altopiano di Folgaria. Andando verso est oltre la linea Val d'Astico e Sella di Carbonare si trova l'Altopiano di Lavarone. Infine oltre la linea Val d'Astico, Val d'Assa, Passo di Vezzena si trova l'Altopiano di Asiago.\nVette principali.\nLe montagne principali sono:"}
{"id": "2815844", "revid": "141558", "url": "https://it.wikipedia.org/wiki?curid=2815844", "title": "\u0394-1", "text": ""}
{"id": "2815850", "revid": "6923", "url": "https://it.wikipedia.org/wiki?curid=2815850", "title": "Classe 80", "text": "La Classe 80 \u00e8 stata una delle classi del Motomondiale. Si disput\u00f2 dal 1984 al 1989, rappresentando la categoria di minor cilindrata in competizione.\nIl contesto.\nIdeata dalla FIM come sostituta della classe 50, la 80 rispondeva all'interesse creatosi per questa cilindrata in alcuni Paesi europei (Germania Ovest, Austria, Francia, Spagna, Paesi Bassi). Inoltre, la stessa FIM aveva introdotto nel 1981 una classe \u201c80 cc\u201d nel Campionato Europeo Regolarit\u00e0.\nIl regolamento tecnico prevedeva, come gi\u00e0 per la 50, motore monocilindrico e cambio con al massimo 6 rapporti. Rispetto alla categoria che andava a sostituire, le 80 da Gran Premio, equipaggiate di propulsori a 2 tempi, si dimostrarono pi\u00f9 grandi e pesanti, con ruote di maggiore sezione, oltre ad essere pi\u00f9 potenti: ci\u00f2 imponeva anche un cambiamento nello stile di guida, ora pi\u00f9 simile a quello delle 125.\nLa prima stagione per la nuova categoria fu il 1984, con il debutto al Gran Premio motociclistico delle Nazioni, seconda tappa del calendario di quell'anno: dopo otto prove, in quella stagione il titolo fu vinto dallo svizzero Stefan D\u00f6rflinger, campione uscente della 50, in sella ad una Z\u00fcndapp, davanti al compagno di squadra Hubert Abold; terzo Pier Paolo Bianchi, vincitore dei primi due GP della stagione, sull'artigianale HuVo-Casal, costruita in Olanda con motore di origine portoghese.\nD\u00f6rflinger si riconferm\u00f2 iridato anche nel 1985, questa volta su Krauser, secondo lo spagnolo Jorge Mart\u00ednez con la Derbi; durante questo secondo anno le prove disputate furono solo 7 sui 12 Gran Premi mondiali disputati. Mart\u00ednez romper\u00e0 l'egemonia del pilota svizzero nel 1986, mantenendo il titolo anche nelle stagioni 1987 e 1988. Nelle tre ultime stagioni le prove valide furono rispettivamente 9, 10 e 7.\nIl 1988 segn\u00f2 l'inizio della fine della 80: il fatto che a partire da quell'anno il regolamento della 125 imponesse l'uso di motori monocilindrici rese questa classe un \u201cdoppione\u201d della ottavo di litro. L'ultima stagione della classe 80 fu il 1989: a vincere il titolo (senza per\u00f2 vincere neanche un GP) fu lo spagnolo, gi\u00e0 scudiero di Mart\u00ednez, Manuel Herreros su Derbi.\nA fine stagione la 80 fu soppressa, senza essere sostituita e dall'anno successivo, la minor cilindrata in competizione divenne la Classe 125.\nStatistiche.\nNei cinque anni di esistenza vennero in totale disputate 47 prove valide per l'assegnazione dei titoli mondiali. Il pilota pi\u00f9 vittorioso nella categoria fu lo spagnolo Jorge Mart\u00ednez che si impose in 22 occasioni, precedendo in questa classifica Stefan D\u00f6rflinger con 9 successi; furono in totale solo 10 i piloti di 6 nazionalit\u00e0 diverse che iscrissero il loro nome dell'albo d'oro della classe, con netta predominanza degli spagnoli che ottennero 27 successi.\nAnche tra le case motociclistiche la pi\u00f9 vittoriosa fu la spagnola Derbi con 25 successi, precedendo la tedesca Krauser con 12 e altre quattro case."}
{"id": "2815853", "revid": "1543377", "url": "https://it.wikipedia.org/wiki?curid=2815853", "title": "Provincia di Mantova (Lombardia austriaca)", "text": "La provincia di Mantova era una provincia della Lombardia austriaca, esistita dal 1786 al 1791.\nCapoluogo era la citt\u00e0 di Mantova.\nStoria.\nLa provincia fu creata nel 1786 all'atto della suddivisione della Lombardia austriaca in 8 province, create nel clima delle riforme giuseppine. \nIl territorio provinciale corrispondeva a quello del vecchio Ducato di Mantova, gi\u00e0 indipendente sotto i Gonzaga e dall'inizio del XVIII secolo associato allo Stato di Milano nella Lombardia austriaca governata dagli Asburgo, decurtato di quei comuni gi\u00e0 cremonesi nel Medioevo e che l'esercito ducale aveva conquistato nel Rinascimento.\nSuddivisione amministrativa all'atto dell'istituzione (1786).\nLa decima delegazione assorbiva la liquidata Contea di Rolo.\nLa riforma di Leopoldo II del 1791.\nNel 1791, con l'ascesa al trono di Leopoldo II, la suddivisione provinciale della Lombardia austriaca fu nuovamente modificata, annullando molte delle riforme di Giuseppe II. Il territorio mantovano, in particolare, recuper\u00f2 i comuni occidentali e riacquist\u00f2 l'indipendenza formale dallo Stato di Milano, restando tuttavia parte della Lombardia austriaca, con il nome di Stato del Mantovano. Le novit\u00e0 in tema di legislazione comunale sul modello meneghino vennero invece mantenute."}
{"id": "2815869", "revid": "407690", "url": "https://it.wikipedia.org/wiki?curid=2815869", "title": "She-Hulk Rossa", "text": ""}
{"id": "2815871", "revid": "767487", "url": "https://it.wikipedia.org/wiki?curid=2815871", "title": "Sedeh Lanjan", "text": "Sedeh Lanj\u0101n (farsi \u0633\u062f\u0647 \u0644\u0646\u062c\u0627\u0646) \u00e8 una citt\u00e0 dello shahrest\u0101n di Lenjan, circoscrizione Centrale, nella Provincia di Esfahan. Aveva, nel 2006, una popolazione di 17.335 abitanti."}
{"id": "2815873", "revid": "1873126", "url": "https://it.wikipedia.org/wiki?curid=2815873", "title": "Il linguaggio di Dio", "text": "Il linguaggio di Dio. Alla ricerca dell'armonia tra scienza e fede \u00e8 un saggio del 2006 dello scienziato statunitense Francis Collins (gi\u00e0 direttore del Progetto Genoma Umano), in cui egli introduce la sua personale visione del mondo. Essa \u00e8 definibile come \"evoluzionismo teista\" ed \u00e8 ben rappresentata dal neologismo \"BioLogos\", coniato dall'autore, dall'unione di due parole greche: \"bios\", \u00abvita\u00bb, e \"logos\", \u00abparola, ragione\u00bb. Il suo intento \u00e8 conciliare le visioni scientifica e spirituale del mondo.\nGli scopi.\nNella sua visione Collins propone una sintesi tra scienza e fede che si basi essenzialmente su due argomentazioni: il cosiddetto principio antropico e l'esistenza della legge morale. Secondo Collins, da un punto di vista fisico si osserva una sorprendente convergenza verso la vita delle costanti fisiche fondamentali dell'Universo; una leggera variazione delle costanti che definiscono le propriet\u00e0 della materia e dell'energia dell'universo renderebbe impossibile il permanere o l'apparire della vita. Inoltre, secondo Collins, l'evoluzionismo di stampo darwiniano \u00e8 insufficiente a spiegare l'esistenza di valori come l'altruismo. Queste tesi, secondo l'autore, dovrebbero dimostrare l'esistenza di una causa prima, Dio, che abbia strutturato l'universo in maniera tale da convergere verso la vita e che sia intervenuto nella creazione dell'anima, sede della legge morale.\nBioLogos esprime la credenza che Dio sia la fonte di tutta la vita e che la vita sia una manifestazione della sua volont\u00e0. Il Biologos non cerca di inserire Dio a forza nelle lacune della nostra comprensione del mondo naturale; piuttosto propone Dio come risposta a questioni che, secondo Collins, la scienza non \u00e8 mai stata deputata ad affrontare (\"Com'\u00e8 nato l'universo?\", \"Qual \u00e8 il senso della vita?\", \"Che cosa ne \u00e8 di noi dopo la morte?\"). Secondo Collins, la verit\u00e0 pu\u00f2 essere verificata solo dalla logica spirituale del cuore, della mente e dell'anima. La posizione di Collins si offre come alternativa sia al Creazionismo sia al Disegno Intelligente all'interno del panorama cristiano statunitense in cui la teoria dell'evoluzione \u00e8 ancora oggi malvista.\nLa visione del mondo.\nIl teismo evoluzionista sostiene che l'universo ebbe origine dal nulla circa 14 miliardi di anni fa e che le sue caratteristiche sembrano essere state elaborate apposta per consentire la vita, nonostante altissime probabilit\u00e0 contrarie.\nAnche se non si conosce precisamente il meccanismo dell'origine della vita, il processo di evoluzione e selezione naturale avrebbe permesso in un arco di tempo molto ampio lo sviluppo della diversit\u00e0 e della complessit\u00e0 biologica. L'evoluzione, una volta avviata, non avrebbe necessitato nessun particolare intervento soprannaturale.\nL'essere umano sarebbe parte di questo processo, poich\u00e9 tutti gli esseri umani avrebbero un antenato in comune con le scimmie antropomorfe, ma si distinguerebbe per alcune caratteristiche uniche e proprie, non spiegabili con l'evoluzionismo. Queste caratteristiche come \"la legge morale\", la cognizione del bene e del male, la ricerca di Dio, sarebbero comuni a tutte le civilt\u00e0 della terra e sottolineerebbero la natura spirituale dell'uomo.\nLa visione che questa dottrina ha di Dio \u00e8 che egli non sarebbe limitato nello spazio e nel tempo, e avrebbe creato l'universo e stabilito le leggi naturali che lo governano.\nDio avrebbe scelto il meccanismo dell'evoluzione, (giustificando cos\u00ec l'aggettivo di \"evoluzionista\") per creare ogni tipo di essere vivente, dalle creature invisibili ad occhio nudo come microbi sino alle piante ed ai mammiferi . \nDio avrebbe dato vita a speciali creature, gli esseri umani, dotate di intelligenza, cognizione del bene e del male e libero arbitrio, desiderose di cercare una comunicazione con lui. Dio, onnisciente, avrebbe anche previsto che queste creature avrebbero scelto di disobbedire alla legge morale.\nEdizioni.\nFrancis Collins, \"Il linguaggio di Dio. Alla ricerca dell'armonia tra scienza e fede\", Sperling &amp; Kupfer, 2007, ISBN 8820042819"}
{"id": "2815874", "revid": "104458", "url": "https://it.wikipedia.org/wiki?curid=2815874", "title": "Valerij Borisovi\u010d Charlamov", "text": ""}
{"id": "2815889", "revid": "339392", "url": "https://it.wikipedia.org/wiki?curid=2815889", "title": "Evgenja Radanova", "text": ""}
{"id": "2815894", "revid": "1745361", "url": "https://it.wikipedia.org/wiki?curid=2815894", "title": "Valle Riviera", "text": "La Valle Riviera \u00e8 una vallata dell'Arco Alpino nella sezione delle Alpi Lepontine nel Canton Ticino, Svizzera. \u00c8 percorsa dal fiume Ticino.\nA monte il Ticino forma la Val Leventina; a valle si trova il Piano di Magadino.\nOrografia.\nLa valle scavata dal fiume Ticino inizia alla confluenza con l'affluente Brenno e termina alla confluenza con la Moesa. La sponda sinistra \u00e8 costituita dalla catena montuosa che la separa dalla Valle Calanca ad est e dalla Val Pontirone a nord. Principali vette il Torrone Alto (2.948\u00a0m) a settentrione e il Pizzo di Claro (2.727\u00a0m) a meridione.\nLa sponda destra \u00e8 formata dalla catena montuosa che la separa dalla Valle Verzasca a ovest e dalla Val d'Ambra a nord. Principali vette Poncione Rosso (2.505\u00a0m) a settentrione e Cima dell'Uomo (2.390\u00a0m) a meridione. Su entrambi i fianchi della valle si aprono profonde e abbastanza estese vallate laterali, di cui le pi\u00f9 estese sono: la valle di Osogna (Osogna) sulla sponda sinistra e quella della valle di Lodrino (Lodrino) sulla sponda destra. Sulla sponda destra ci sono inoltre le valli laterali di Iragna e Moleno.\nIl versante destro della vallata a sud di Preonzo in faccia a Claro \u00e8 noto per la sua instabilit\u00e0 e la presenza della frana del Valegion."}
{"id": "2815895", "revid": "124818678", "url": "https://it.wikipedia.org/wiki?curid=2815895", "title": "Sindaci di New York", "text": "Il seguente \u00e8 un elenco cronologico dei sindaci di New York dal 1665, anno dell\u2019insediamento dell\u2019amministrazione inglese della citt\u00e0. \nNei suoi primi quarant\u2019anni il governo cittadino, era stato invece olandese.\nElenco.\nSindaci post consolidamento.\nIl mandato 1898-1901 fu della durata di quattro anni. La Carta della Citt\u00e0 venne modificata per rendere il mandato del sindaco della durata di due anni a partire dal 1902, ma poi venne nuovamente riportata a quattro anni a partire dal 1906."}
{"id": "2815897", "revid": "131539", "url": "https://it.wikipedia.org/wiki?curid=2815897", "title": "Walter Funk", "text": ""}
{"id": "2815902", "revid": "1573940", "url": "https://it.wikipedia.org/wiki?curid=2815902", "title": "Varnam-e Khvast", "text": "Varn\u0101mkhv\u0101st o Varn\u0101m-e Khv\u0101st (farsi \u0648\u0631\u0646\u0627\u0645\u062e\u0648\u0627\u0633\u062a) \u00e8 una citt\u00e0 dello shahrest\u0101n di Lenjan, circoscrizione Centrale, nella Provincia di Esfahan. Aveva, nel 2006, una popolazione di 15.294 abitanti. "}
{"id": "2815907", "revid": "287204", "url": "https://it.wikipedia.org/wiki?curid=2815907", "title": "Mahmud al-Mabhuh", "text": "Biografia.\nAl-Mab\u1e25\u016b\u1e25 \u00e8 stato trovato morto in una stanza d'albergo nel gennaio 2010. Il capo della polizia di Dubai dichiar\u00f2 che era quasi certo che l'agenzia di spionaggio israeliano Mossad fosse dietro l'omicidio.\nAl-Mab\u1e25\u016b\u1e25 - che era stato tra i fondatori del braccio armato di \u1e24am\u0101s, le Brigate \u02bfIzz al-D\u012bn al-Qass\u0101m e loro comandante - era coinvolto in numerose azioni armate che avevano avuto come obiettivo Israele, incluso il sequestro e l'uccisione di due soldati israeliani nel 1989. In anni pi\u00f9 recenti, al-Mab\u1e25\u016b\u1e25 aveva assunto un ruolo fondamentale nel procurare armi alle Brigate \u02bfIzz al-D\u012bn al-Qass\u0101m. Nel 2010, i giornalisti israeliani Yossi Melman e Dan Raviv affermarono che al-Mab\u1e25\u016b\u1e25 aveva giocato segretamente un ruolo-chiave nello sviluppo dei collegamenti tra il governo di \u1e24am\u0101s a Gaza e la Forza al-Quds del Corpo delle Guardie della rivoluzione islamica (i Pasdaran) in Iran. \nAl-Mab\u1e25\u016b\u1e25 fu assassinato con un \"omicidio mirato\" nell'hotel a cinque stelle \"Al Bustan\" (Il Giardino) di Dubai il 19 gennaio del 2010, dopo essere arrivato in mattinata con un aereo nella citt\u00e0 di Dubai (Emirati Arabi Uniti), proveniente dalla Siria sotto nome falso, usando svariati passaporti.\nCultura di massa.\nLa serie televisiva \"False Flag\" \u00e8 basata sul suo omicidio avvenuto a Dubai nel 2010."}
{"id": "2815909", "revid": "1573940", "url": "https://it.wikipedia.org/wiki?curid=2815909", "title": "Zayandeh Rud", "text": "Z\u0101yandeh R\u016bd (farsi \u0632\u0627\u064a\u0646\u062f\u0647 \u0631\u0648\u062f) \u00e8 una citt\u00e0 dello shahrest\u0101n di Lenjan, circoscrizione Centrale, nella Provincia di Esfahan. Aveva, nel 2006, una popolazione di 9.891 abitanti. "}
{"id": "2815910", "revid": "113831115", "url": "https://it.wikipedia.org/wiki?curid=2815910", "title": "Chi ha ucciso mia figlia?", "text": "Chi ha ucciso mia figlia? (\"A Killer Among Friends\") \u00e8 un film per la televisione drammatico statunitense del 1992, diretto da Charles Robert Carner. Il film \u00e8 ispirato alla vera storia dell'omicidio di Michele Avila \"Missy\", assassinata dalle sue migliori amiche, Karen Severson e Laura Doyle, nell'ottobre 1985 in California.\nTrama.\nJenny Monroe \u00e8 una giovane e bellissima adolescente, amata dalla sua famiglia e ben vista da tutto il suo quartiere. Come tutte le cose belle che durano poco viene uccisa. Dopo tante ricerche si scopre che furono le sue invidiose amiche ad ucciderla. La madre ed il detective donna della citt\u00e0 non si arrendono, fino a quando scoprono la macabra realt\u00e0 e che dietro ad una amicizia si cela invidia e cattiveria."}
{"id": "2815917", "revid": "307923", "url": "https://it.wikipedia.org/wiki?curid=2815917", "title": "Giuseppe Avitrano", "text": "Biografia.\nProveniente da una famiglia di musicisti, Giuseppe Antonio Avitrano fu violinista presso l'orchestra della corte di Napoli dalla fine degli anni 1690 fino alla sua morte.\nLe sue prime opere sono due serie di dieci sonate da chiesa a tre voci op. 1 e 2, che Avitrano dedic\u00f2 \u00e0 Marzio Carafa duca di Maddaloni (1650 - 1703).\nAvitrano \u00e8 conosciuto soprattutto per le sue sonate a quattro per tre violini e basso op. 3, pubblicate nel 1713, che si basano sul modello sviluppato a Napoli alla fine del Seicento da compositori come Pietro Marchitelli (1643 - 1729) e Giancarlo Cail\u00f2 (ca 1659 - 1722). Con queste sonate, Avitrano ha contribuito in maniera significativa a questa forma maggiore di musica per violino. Nell'op. 3, le sonate pi\u00f9 note sono la n\u00ba 1 \"L'aurora\", la n\u00ba 2 \"L'Aragona\", la n\u00ba 8 \"La Columbrano\" e la n\u00ba 10 \"La Maddaloni\".\nLe 12 sonate dell'op. 3 sono dedicate a Carlo Pacecco Carafa, e ognuna delle sonate porta il nome di una persona o di una famiglia imparentata con i Carafa o, comunque, socialmente o politicamente vicina, ad esempio Sanseverino, Barberini, Borromini, Colubrano (ovv. Columbrano o Colobrano), Maddaloni o Pacecco."}
{"id": "2815918", "revid": "33689", "url": "https://it.wikipedia.org/wiki?curid=2815918", "title": "Fuck you", "text": ""}
{"id": "2815921", "revid": "287204", "url": "https://it.wikipedia.org/wiki?curid=2815921", "title": "488 (numero)", "text": "Quattrocentottantotto (488) \u00e8 il numero naturale dopo il 487 e prima del 489."}
{"id": "2815922", "revid": "26630", "url": "https://it.wikipedia.org/wiki?curid=2815922", "title": "Jessica Hynes", "text": "Vive attualmente a Londra con il marito Adam Hynes, che ha sposato nel 2002 e dal quale ha avuto tre figli.\nBiografia.\nNata a Lewisham, Londra, il 15 novembre 1972, Jessica Hynes \u00e8 cresciuta a Brighton, dove ha frequentato la scuola secondaria Dorothy Stringer. Da adolescente ha iniziato a recitare nella compagnia teatrale \"National Youth Theatre\", ed ha debuttato professionalmente nel 1993, nel film di Peter Greenaway \"The Baby of M\u00e2con\", nel quale ha interpretato la prima levatrice. Per i primi quattordici anni della sua carriera, Jessica ha utilizzato il suo cognome di nascita, Stevenson. All'inizio della sua stessa carriera, ha creato un duo comico chiamato \"The Liz Hurleys\" insieme alla futura co-star di \"Spaced\" Katy Carmichael, ed \u00e8 apparsa in due produzioni allo Sheffield's Crucible Theatre. Poco dopo ha recitato nella serie televisiva medica \"Staying Alive\" (1995-1997) e nelle brevi serie di sketch comici \"Six Pairs of Pants\", \"(Un)natural Acts\" ed \"Asylum\", dove ha incontrato per la prima volta altri due futuri colleghi di \"Spaced\", Simon Pegg ed Edgar Wright. Nel 1997, inoltre, Jessica ha fatto un'apparizione da ospite nell'episodio pilota della serie \"Midsomer Murders\".\nDal 1998 al 2000, ha recitato nel ruolo di supporto di Cheryl nella sitcom \"The Royle Family\", ruolo che ha ripreso per due episodi speciali nel 2006 e nel 2009. Nel 1999 ha recitato in \"Spaced\", serie televisiva che ha anche collaborato a scrivere. Nel 2004 ha interpretato un ruolo minore, il personaggio di Yvonne, nella commedia horror \"Shaun of the Dead\", lavorando ancora con i colleghi di \"Spaced\" Pegg e Wright. Nello stesso anno \u00e8 stata scelta per interpretare Magda, amica della protagonista, nell'hollywoodiano \"Che pasticcio, Bridget Jones!\", sequel di \"Il diario di Bridget Jones\". Nel 2005 ha interpretato il ruolo della protagonista nella serie della BBC One \"According to Bex\", tuttavia in un'intervista ha dichiarato che la serie stessa era abbastanza scadente, e l'attrice ha addirittura licenziato il suo agente per averle fatto ottenere il ruolo. Successivamente ha recitato nella commedia britannica \"Confetti\", insieme a Jimmy Carr, Martin Freeman e Mark Heap.\nAll'inizio del 2007, l'attrice ha ottenuto il ruolo della protagonista nel film \"Magicians\", nel quale ha recitato insieme al duo comico composto da David Mitchell e Robert Webb. Pi\u00f9 tardi quello stesso anno ha recitato in \"Learners\", film tv tragicomico il quale Jessica ha anche contribuito a scrivere, andato in onda sul canale BBC One. Il 2007, inoltre, ha visto la sua partecipazione al colossal \"Harry Potter e l'Ordine della Fenice\", nel quale ha prestato la voce per Mafalda Hopkirk.\nSempre nel medesimo proficuo anno, ha interpretato Joan Redfern negli episodi \"Human Nature\" e \"The Family of Blood\" della serie televisiva \"Doctor Who\", e successivamente \u00e8 apparsa nel secondo episodio di \"The End of Time\" nel ruolo di Verity Newman. \u00c8 apparsa inoltre nella puntata \"Invaders from Mars\" del serial radiofonico \"Eighth Doctor\", prodotto dalla Big Finish Productions, insieme al collega di \"Spaced\" Simon Pegg.\nInfine, nel 2007 ha recitato, accreditata come Jessica Stevenson, in \"Son of Rambow\" nel ruolo di Mary Proudfoot, zia del protagonista Bill Milner.\nHynes ha collaborato alla stesura del programma \"Phoo Action\", basato sui cartoni di Jamie Hewlett, trasmesso dalla BBC Three all'inizio del 2008.\nNello stesso anno, Hynes \u00e8 apparsa nel film \"Faintheart\" ed in una ripresa dello spettacolo teatrale \"The Norman Conquest\" di Alan Ayckbourne, rappresentata al teatro Old Vic. Il 2009 \u00e8 stato l'anno del suo debutto a Broadway, nella trasferta di quest'ultimo spettacolo. Grazie alla sua esibizione in esso, \u00e8 stata nominata per un Tony Award.\nNel 2009, l'attrice \u00e8 tornata a teatro con lo spettacolo \"The Priory\", di Michael Wynne.\nNell'ultimo periodo della sua carriera, l'attrice ha espresso la volont\u00e0 di dare avvio ad una carriera solista come monologhista comica, ed ha inoltre pubblicato un libro per bambini intitolato \"Ants in the Marmalade\".\nPremi.\nJessica ha vinto due riconoscimenti ai British Comedy Awards, \"Miglior Donna Emergente in Commedia\" nel 1999 e \"Miglior Attrice Televisiva di Commedia\" nel 2001, entrambi per il suo ruolo in \"Spaced\". Nel 2000, \u00e8 stata nominata per un BAFTA televisivo per la partecipazione al programma per lo pi\u00f9 improvvisato \"Tomorrow La Scala\", e nel 2003 per un Laurence Olivier Award per il suo personaggio nello spettacolo \"The Night Heron\" in 2003.\nNel 2009 \u00e8 stata nominata per il \"Tony Award for Best Featured Actress in a Play\", ma ha perso contro Angela Lansbury."}
{"id": "2815925", "revid": "61051", "url": "https://it.wikipedia.org/wiki?curid=2815925", "title": "Sport Club LUwin.ch", "text": "Lo Sport Club LUwin.ch fu una societ\u00e0 di calcio femminile di Lucerna (Svizzera), fondata il 1\u00ba luglio 2004, ereditando i titoli del settore femminile del Sursee.\nDopo dieci stagioni del campionato svizzero di calcio femminile, disputando i campionati di prime e secondo livelli, rispettivamente Lega Nazionale A e Lega Nazionale B, la societ\u00e0 si fonde con la sezione femminile del Kriens dando origine al Fussball Club Luzern Frauen."}
{"id": "2815928", "revid": "287204", "url": "https://it.wikipedia.org/wiki?curid=2815928", "title": "Vjaceslav Fetisov", "text": ""}
{"id": "2815929", "revid": "287204", "url": "https://it.wikipedia.org/wiki?curid=2815929", "title": "Sergej Fedorov", "text": ""}
{"id": "2815931", "revid": "30204408", "url": "https://it.wikipedia.org/wiki?curid=2815931", "title": "Fondazione per il Libro, la Musica e la Cultura", "text": ""}
{"id": "2815933", "revid": "43204", "url": "https://it.wikipedia.org/wiki?curid=2815933", "title": "SC LUwin.ch", "text": ""}
{"id": "2815936", "revid": "1372005", "url": "https://it.wikipedia.org/wiki?curid=2815936", "title": "Herbert Backe", "text": "Nato a Batumi, nell'Impero Russo il 1 maggio 1896, Backe ricopriva il grado di SS-Obergruppenf\u00fchrer. Nel 1933 \u00e8 Segretario di Stato sotto Richard Walther Darr\u00e9 presso il Ministero dell'Alimentazione e presso l'Ufficio per la Politica Agraria. Nel 1942 commissaria entrambi i ministeri, divenendo ufficialmente Ministro dell'Alimentazione e dell'Agricoltura nell'aprile del 1944. Backe sarebbe restato ai suoi dicasteri lungo l'effimero governo guidato dall'Ammiraglio Karl D\u00f6nitz sul finire della Seconda guerra mondiale, conformemente alla volont\u00e0 espressa nel Testamento di Adolf Hitler.\nDurante la guerra, fu proposto da Alfred Rosenberg come amministratore nell'ambito del Reichskommissariat dell'Ucraina. Diversamente da Darr\u00e9, Backe - che dal 1936 era responsabile per l'esecuzione del piano quadriennale, cerc\u00f2 di concretizzare gli ideali dell'autarchia nell'ambito dell'Agraria e della politica agraria. Fu tra gli ideatori del piano Hunger, un piano per ridurre alla fame decine di migliaia di prigionieri di guerra sovietici, pazienti psichiatrici, israeliti e milioni di slavi per garantire approvvigionamenti al popolo ed alle truppe tedeschi.\nCatturato dagli alleati, fu imputato al cosiddetto processo ai ministri, ma prefer\u00ec suicidarsi impiccandosi nella sua cella di Norimberga il 6 aprile 1947 piuttosto che comparire davanti alla corte. Secondo lo storico Gesine Gerhard, Backe fu responsabile della morte di due milioni di cittadini sovietici. Forse proprio perch\u00e9 si dedic\u00f2 a lavori d'ufficio, Backe \u00e8 uno degli assassini di massa meno conosciuti."}
{"id": "2815944", "revid": "745179", "url": "https://it.wikipedia.org/wiki?curid=2815944", "title": "Compendio del Catechismo della Chiesa cattolica", "text": ""}
{"id": "2815961", "revid": "149727", "url": "https://it.wikipedia.org/wiki?curid=2815961", "title": "Quistello con Nuvolato, San Giovanni del Dosso, Segnate, Segnatine, Gaidella, Santa Lucia e Gabbiana", "text": ""}
{"id": "2815966", "revid": "149727", "url": "https://it.wikipedia.org/wiki?curid=2815966", "title": "Revere con Ronchi, Pieve, Mulo, Quingentole, Sabbioncello, Schivenoglia", "text": ""}
{"id": "2815969", "revid": "767487", "url": "https://it.wikipedia.org/wiki?curid=2815969", "title": "Mobarakeh", "text": "Mob\u0101rakeh (farsi \u0645\u0628\u0627\u0631\u06a9\u0647) \u00e8 il capoluogo dello shahrest\u0101n di Mobarakeh, circoscrizione Centrale, nella Provincia di Esfahan. Aveva, nel 2006, una popolazione di 62.454 abitanti. \nIn direzione nord-est (32\u00b0 24' N 51\u00b0 33' E), e a nord del villaggio di Hassanabad, si trova il complesso di grotte e sito archeologico di \"Qaleh Bozi\"."}
{"id": "2815971", "revid": "149727", "url": "https://it.wikipedia.org/wiki?curid=2815971", "title": "Gonzaga con Ronchi, Polesine, Fornace e Bondanello", "text": ""}
{"id": "2815978", "revid": "149727", "url": "https://it.wikipedia.org/wiki?curid=2815978", "title": "Suzzara con Tabellano, Riva, Sailetto, Brusatasso, Villa Inferiore e Superiore, Roncobonoldo e San Prospero", "text": ""}
{"id": "2815981", "revid": "339392", "url": "https://it.wikipedia.org/wiki?curid=2815981", "title": "Oligominerale", "text": ""}
{"id": "2815983", "revid": "287204", "url": "https://it.wikipedia.org/wiki?curid=2815983", "title": "Zygis Sestokas", "text": ""}
{"id": "2815988", "revid": "486946", "url": "https://it.wikipedia.org/wiki?curid=2815988", "title": "Borgoforte con Scorzarolo, Bocca di Ganda, Romanore, San Gattaldo e San Nicol\u00f2", "text": ""}
{"id": "2815993", "revid": "339392", "url": "https://it.wikipedia.org/wiki?curid=2815993", "title": "Classe Gem", "text": ""}
{"id": "2816000", "revid": "126257", "url": "https://it.wikipedia.org/wiki?curid=2816000", "title": "Louis Braille", "text": "Biografia.\nSuo padre, Simon-Ren\u00e9 Braille, era un sellaio; all'et\u00e0 di tre anni il piccolo Louis si infortun\u00f2 all'occhio sinistro nell'officina paterna. A causa dell'estendersi dell'infezione perse la vista anche all'occhio destro e divenne cieco. A 10 anni vinse una borsa di studio alla \"Institution des Jeunes Aveugles\" (Istituto per giovani ciechi) a Parigi. Si trattava di uno dei primi centri specializzati per persone non vedenti, ma le condizioni di vita non erano delle migliori.\nAlle persone venivano insegnati diversi mestieri (come ad esempio impagliatore di sedie), ma venivano continuamente maltrattati dal personale. Ai ragazzi della scuola veniva insegnato a leggere con il metodo di Valentin Ha\u00fcy che consisteva nel leggere attraverso il tatto i caratteri della stampa in nero, ma messi in risalto da un filo di rame posto sull'altro lato del foglio. Questo metodo per\u00f2 non permetteva alle persone di scrivere. Fin da ragazzo dimostr\u00f2 di essere un abile suonatore di organo e suonava nelle cerimonie religiose. Nel 1827 divenne professore presso lo stesso istituto dove era ricoverato. Braille mor\u00ec nel 1852, a Coupvray, di tubercolosi. Dal 1952 \u00e8 sepolto presso il Pantheon a Parigi.\nL'invenzione.\nNel 1821 venne ispirato da una visita a scuola da parte di un militare, Charles Barbier de la Serre, che descrisse un metodo basato su dodici punti per scrivere messaggi in rilievo, metodo da lui proposto alle forze armate per i dispacci notturni. Braille invent\u00f2 il metodo basato su sei punti che porta ancora il suo cognome: Braille.\nIl beneficio pi\u00f9 rilevante rispetto al metodo Ha\u00fcy era che permetteva sia di leggere sia di scrivere, anche se la scrittura implicava un livello di difficolt\u00e0 superiore alla lettura. Il codice Braille infatti deve venire scritto sulla faccia opposta della pagina, invertendo non soltanto la disposizione dei caratteri (da destra verso sinistra) ma anche la forma dei caratteri (con collocazione dei punti speculare rispetto a quella della lettura).\nPi\u00f9 tardi ide\u00f2 un'estensione del metodo per la matematica (Nemeth Braille) e per le note musicali (Codice musicale Braille)."}
{"id": "2816002", "revid": "287204", "url": "https://it.wikipedia.org/wiki?curid=2816002", "title": "Sei gegr\u00fc\u00dfet, Jesu g\u00fctig", "text": "Partite diverse sopra il corale \"Sei gegr\u00fc\u00dfet, Jesu g\u00fctig\" (\"Salute a te, buon Ges\u00f9\") BWV 768 \u00e8 un'opera per organo di Johann Sebastian Bach.\nStoria.\nL'opera si compone di un corale e di undici brevi variazioni scritte su di esso. Questa rappresenta una delle prime opere di Bach, databile intorno al 1705, quando il giovane compositore era influenzato dallo stile delle partite di Georg B\u00f6hm, organista della Johanniskirche di L\u00fcneburg, dove Bach era studente. Dietrich Buxtehude \u00e8 un'altra probabile fonte d'ispirazione.\nLe variazioni sono basate sull'antico inno luterano \"Sei gegr\u00fc\u00dfet, Jesu g\u00fctig\". L'esecuzione del corale e delle undici variazioni necessita obbligatoriamente di un organo con pedaliera.\nBach compose il corale iniziale prendendo l'antica melodia tradizionale di \"Sei gegr\u00fc\u00dfet, Jesu g\u00fctig\", presentando poi una serie di variazioni secondo stili ognuno diverso dall'altro. Cinque delle undici variazioni rendono necessaria l'esecuzione su un organo con pedaliera. In tutte le melodia dell'inno \u00e8 quasi sempre facilmente identificabile nella parte del soprano.\nL'ultima variazione non \u00e8 un pezzo brillante, la struttura a cinque voci ne sottintende un andamento adatto per far sentire le cinque voci.\nStruttura.\nL'esecuzione del corale e delle undici variazioni dura circa venti minuti."}
{"id": "2816004", "revid": "149727", "url": "https://it.wikipedia.org/wiki?curid=2816004", "title": "Castellucchio con Sarginesco, porzione dell'Ospitaletto e di Gabbiana", "text": ""}
{"id": "2816006", "revid": "149727", "url": "https://it.wikipedia.org/wiki?curid=2816006", "title": "Curtatone con Levata, Grazie e Montanara, Buscoldo, San Silvestro e Borgo Pradella", "text": ""}
{"id": "2816007", "revid": "149727", "url": "https://it.wikipedia.org/wiki?curid=2816007", "title": "Castel Goffredo con Bocchere", "text": ""}
{"id": "2816008", "revid": "149727", "url": "https://it.wikipedia.org/wiki?curid=2816008", "title": "Ceresara con Sammartino Gusnago", "text": ""}
{"id": "2816009", "revid": "106990", "url": "https://it.wikipedia.org/wiki?curid=2816009", "title": "BWV 768", "text": ""}
{"id": "2816010", "revid": "287204", "url": "https://it.wikipedia.org/wiki?curid=2816010", "title": "Sei gegrusset, Jesu gutig", "text": ""}
{"id": "2816011", "revid": "287204", "url": "https://it.wikipedia.org/wiki?curid=2816011", "title": "Rytis Vaisvila", "text": ""}
{"id": "2816012", "revid": "149727", "url": "https://it.wikipedia.org/wiki?curid=2816012", "title": "Piubega con San Cassiano", "text": ""}
{"id": "2816013", "revid": "287204", "url": "https://it.wikipedia.org/wiki?curid=2816013", "title": "Sergej Michajlovic Makarov", "text": ""}
{"id": "2816019", "revid": "149727", "url": "https://it.wikipedia.org/wiki?curid=2816019", "title": "Cavriana con Castel Grimaldo, San Giacomo, Campagnola, Bande e San Cassiano", "text": ""}
{"id": "2816020", "revid": "149727", "url": "https://it.wikipedia.org/wiki?curid=2816020", "title": "Guidizzolo con Birbesi, Rebecco e Salvarizzo", "text": ""}
{"id": "2816027", "revid": "149727", "url": "https://it.wikipedia.org/wiki?curid=2816027", "title": "Rodigo con Rivalta", "text": ""}
{"id": "2816028", "revid": "149727", "url": "https://it.wikipedia.org/wiki?curid=2816028", "title": "Volta con Cereta", "text": ""}
{"id": "2816031", "revid": "117154464", "url": "https://it.wikipedia.org/wiki?curid=2816031", "title": "Sicurezza dei sistemi operativi", "text": "La sicurezza dei sistemi operativi riveste un ruolo chiave nella nostra societ\u00e0: infatti con la diffusione in tutti gli ambiti dei calcolatori \u00e8 aumentata la necessit\u00e0 di proteggere la loro integrit\u00e0. Le grandi aziende in ambito commerciale, finanziario, sociale, sanitario e via dicendo hanno una mole di dati importanti da tenere al sicuro da frodi e concorrenti interessati a tali informazioni.\nNei moderni sistemi operativi, grazie all'implementazione della multiprogrammazione, pi\u00f9 utenti possono alternarsi nell'accesso al sistema e nell'utilizzo delle applicazioni. La protezione dei programmi e dei dati di ciascun utente diventa un problema primario di questi sistemi. La protezione deve essere sia verso gli altri utenti locali, che verso utenti remoti, verso programmi malevoli di vario genere e verso eventi inaspettati.\nProtezione.\nOggetti Protetti.\nIl suo scopo principale \u00e8 il rafforzamento della protezione degli oggetti del sistema operativo, quali:\nLa base della protezione \u00e8 la separazione, vale a dire la capacit\u00e0 di mantenere gli oggetti di un utente separati da quelli di un altro utente, la separazione tra utenti pu\u00f2 essere ottenuta in vari modi :\nQuesti sono solo i principali tipi di separazione di processi, ma volendo si possono usare anche tecniche miste, che ne combinano due o pi\u00f9 per garantire maggior sicurezza.\nMetodi di protezione dei Sistemi Operativi.\nSeparazione fisica e temporale sono efficaci, ma anche rigide, tantoch\u00e9 possono portare ad un uso poco efficiente delle risorse di sistema; ecco perch\u00e9 \u00e8 conveniente scaricare gli oneri della protezione al sistema operativo stesso, in modo da consentire l'esecuzione contemporanea di processi aventi esigenze diverse.\nUna delle prime cose da fare \u00e8 quella di separare gli utenti e i loro oggetti, ma in alcuni casi bisogna anche essere in grado di fornire la condivisione per alcuni di questi oggetti. Per esempio, due utenti con livelli di protezione diversi possono voler invocare il medesimo algoritmo di ricerca, o eseguire una chiamata alla stessa funzione, quindi gli utenti devono essere in grado di condividere gli algoritmi e le funzioni senza compromettere la stabilit\u00e0 del sistema.\nLa protezione da parte del sistema operativo pu\u00f2 avvenire in vari modi:\nProtezione Hardware.\nAlcuni tipi di protezione possono essere incorporati tramite meccanismi hardware che controllano l'utilizzo efficiente della memoria, questi hanno il vantaggio di garantire una protezione robusta senza costi aggiuntivi. Il problema che la protezione hardware \u00e8 chiamata a risolvere, \u00e8 il confinamento delle azioni di ciascun programma alla propria area di memoria.\nI metodi hardware pi\u00f9 usati si basano sulla protezione degli indirizzi e della memoria e sono i seguenti: recinto, riposizionamento, registri di base e di confine, architettura etichettata, segmentazione e paginazione.\nRecinto.\n\u00c8 il modo pi\u00f9 semplice per implementare un meccanismo di protezione in memoria, la sua funzione principale \u00e8 quella di impedire ad un programma malevolo o difettoso di intaccare la parte di memoria dove risiedono i processi del sistema operativo.\nIl recinto non fa altro che confinare gli utenti all'esterno dell'area di memoria adibita al sistema operativo. Esistono diverse implementazioni del recinto.\nIn un tipo di implementazione questa prevedeva l'uso di un indirizzo di memoria predefinito, cosicch\u00e9 il sistema operativo risiedeva da una parte mentre l'utente sta in un'altra. Il grande svantaggio di questo tipo di implementazione \u00e8 il fatto che al sistema sar\u00e0 sempre assegnata una quantit\u00e0 di spazio di memoria predefinita a causa dell'indirizzamento fisso, che esso la usi o meno. \nUn altro tipo di implementazione si basa sull'uso di un registro hardware detto registro recinto, questo registro contiene l'indirizzo di memoria in cui finisce il sistema operativo. Con l'uso del registro per il recinto si elimina lo svantaggio precedente, cos\u00ec la posizione del recinto pu\u00f2 essere cambiata dinamicamente.\nPoich\u00e9 il registro protegge solo in una direzione, non \u00e8 in grado di proteggere un utente dagli eventuali danni arrecati dai processi di un altro utente, ecco perch\u00e9 questo tipo di protezione pu\u00f2 essere usata solo per i sistemi operativi monoutente.\nRiposizionamento.\nQuesta tecnica di protezione \u00e8 detta anche \"relocation\". Il riposizionamento \u00e8 il processo che consente di fingere che un processo inizi dall'indirizzo 0 e permette la modifica di tutti gli indirizzi, in modo tale da riflettere l'indirizzo effettivo in cui si trova il programma in memoria. Questa tecnica comporta semplicemente l'aggiunta di un incremento costante ad ogni indirizzo del programma. \nIl riposizionamento viene di solito usato insieme al registro recinto, poich\u00e9 quest'ultimo pu\u00f2 costituire un dispositivo di riposizionamento hardware. Il contenuto del registro recinto viene sommato all'indirizzo di ogni cella del programma e questo fa in modo di riposizionare l'indirizzo iniziale, cos\u00ec facendo, ci si assicura che nessun processo possa accedere a porzioni di memoria con indirizzi inferiori a quella dell'indirizzo recinto.\nRegistri di base e di confine.\nQuesta tecnica \u00e8 un'estensione del riposizionamento, e risulta essere molto utile negli ambienti multiutente. In questo tipo di sistemi operativi la macchina non pu\u00f2 conoscere a priori in quale parte di memoria sar\u00e0 caricato il programma che poi dovr\u00e0 essere eseguito, a questo punto interviene il registro di riposizionamento che risolve il problema fornendo un indirizzo di base, d'ora in poi tutti gli indirizzi all'interno di un programma sono offset rispetto a quell'indirizzo di base. Un registro recinto variabile viene anche detto registro di base. Per conoscere la quantit\u00e0 di spazio allocato e anche utile creare un secondo registro recinto variabile, che a differenza del primo sar\u00e0 chiamato registro di confine, mentre il primo ha il compito di fornire un confine inferiore il secondo ne delimita uno superiore. Cos\u00ec facendo gli indirizzi di un programma vengono confinati, all'interno dello spazio compreso tra i registri base e di confine. Grazie a questa tecnica \u00e8 possibile garantire gli indirizzi di un programma dalle modifiche apportate da un altro utente. Quando avviene un cambio utente, il sistema operativo apporta un cambiamento nei contenuti dei registri di base e di confine per riflettere il reale spazio di indirizzamento dell'utente. Il termine commutazione di contesto sta a indicare l'insieme delle operazioni che il sistema deve eseguire per effettuare un cambio utente.\nArchitettura Etichettata.\nI registri di base e di confine sono gi\u00e0 una protezione pi\u00f9 che sufficiente, ma forniscono un servizio di condivisione tutto o niente, cio\u00e8 o un programma permette l'accesso e la modifica a tutti i suoi dati oppure lo nega, in taluni casi per\u00f2 \u00e8 conveniente proteggere solo alcuni valori e non tutti. \nLa maniera pi\u00f9 semplice che consente una condivisione parziale del contenuto di un programma \u00e8 lo spostamento, degli indirizzi interessati in uno spazio contiguo, ma questo modo di procedere non \u00e8 realizzabile quando gli elementi da spostare sono troppi, come il contenuto di un array, grandi record o strutture. \nL'architettura etichettata rappresenta in queste situazioni un'alternativa, in questa tecnica ogni cella della memoria possiede uno o pi\u00f9 bit aggiuntivi, che permettono l'identificazione dei diritti di accesso a quella parola. Questi bit aggiuntivi possono essere impostati solo da particolari istruzioni privilegiate e ogni volta che si accede a tali indirizzi si va a controllare lo stato dei bit aggiunti. Cos\u00ec facendo si possono avere diversi permessi alle varie parti di un programma, ad es. una posizione di memoria pu\u00f2 avere dei diritti per l'esecuzione, un'altra pu\u00f2 essere accessibile per la sola modifica e cos\u00ec via. \nOrmai questa tecnica \u00e8 sempre pi\u00f9 in disuso poich\u00e9 comporterebbe modifiche radicali a quasi tutto il codice del sistema operativo, alcuni dei pc che usano questo tipo di protezione sono l'Intel I960 e l'IBM System/38.\nSegmentazione.\nSi basa sulla suddivisione del programma in parti separate, ogni segmento \u00e8 un'unit\u00e0 logica (una struttura dati, un sottoprogramma, ecc.). La segmentazione permette la divisione di un programma in segmenti separati, con diritti di accesso differenti.\nInoltre i segmenti sono riallocabili e questo permette una gestione pi\u00f9 efficiente della memoria. Ogni elemento di codice interno al segmento di memoria \u00e8 individuabile mediante una coppia di valori: nome e offset, il primo costituisce il nome del segmento che contiene gli elementi, il secondo contiene invece lo scostamento dall'inizio del segmento. \nCon la segmentazione \u00e8 anche possibile parlare di virtualizzazione della memoria, essa consiste nel trasferimento in memoria di massa, di segmenti di codice non in uso.\nPaginazione.\nLa paginazione o paging, rappresenta una valida alternativa alla segmentazione ed \u00e8 molto usata nei sistemi operativi per realizzare la multiprogrammazione. Con questa tecnica il programma viene diviso in parti uguali chiamate \"quadri di pagina\". Ogni elemento del quadro di pagina cos\u00ec come per la segmentazione viene individuato mediante un indirizzo composto da due parti, pagina e offset. La paginazione \u00e8 molto simile alla segmentazione, l'unica differenza \u00e8 che i blocchi in cui viene diviso il programma sono blocchi a dimensione fissa, che di solito \u00e8 una potenza di 2.\nMeccanismi di protezione.\nDomini di protezione.\n\u00c8 necessario definire un modo, per proibire ai processi di accedere a quegli oggetti per cui non sono stati autorizzati. Ma prima di discutere i vari meccanismi di protezione \u00e8 bene definire il concetto di \"dominio\", per dominio si intende una coppia formata da oggetto e diritto. \nUn diritto in questo caso \u00e8 il permesso che l'utente ha di poter eseguire un'azione o meno su di un oggetto, a seconda che esso sia permesso o no dal sistema. \nDi solito un dominio \u00e8 associato ad un singolo utente, ma non \u00e8 sempre cos\u00ec, volendo il concetto di dominio \u00e8 generalizzabile a pi\u00f9 utenti, purch\u00e9 questi facciamo tutti parte dello stesso gruppo.\nUn principio essenziale nel creare un dominio \u00e8 quello del principio dell'autorit\u00e0 minima, detto anche POLA (principle of least authority), questo stabilisce che un dominio \u00e8 pi\u00f9 sicuro quando \u00e8 stato creato col numero minimo di oggetti e privilegi che gli permettono il normale funzionamento.\nIn ogni momento ciascun processo pu\u00f2 potenzialmente essere eseguito in un qualche dominio di protezione, volendo durante l'esecuzione \u00e8 anche possibile che un processo passi da un dominio all'altro.\nAd esempio in ambiente Unix il dominio di un processo \u00e8 visto da un UID (ID utente) o da un GID (ID di gruppo). Quando l'utente si connette il sistema carica l'UID o il GID contenuti nella sua voce nel file delle password. Se si hanno a disposizione tutti i domini ovvero tutte le combinazioni di UID e GID \u00e8 possibile elencare tutti gli oggetti a cui si pu\u00f2 accedere e con quali diritti per ognuno di loro. Pu\u00f2 anche capitare che esistano due processi con lo stesso dominio ci\u00f2 significa che entrambi i processi potranno essere visti dal medesimo oggetto e avranno entrambi gli stessi diritti (lettura, scrittura, esecuzione).\nUn aspetto importante \u00e8 come il sistema tiene traccia degli oggetti appartenenti a un determinato dominio, sebbene sia usata raramente \u00e8 possibile pensare che il sistema elenca in una tabella detta matrice estesa tutti i suoi domini, con i rispettivi diritti per ogni oggetto.\nLe righe specificano i domini e le colonne gli oggetti, quindi ogni quadrato della tabella elenca i diritti che quell'oggetto ha per quel particolare dominio.\nLista Controllo Accessi.\nPoich\u00e9 la maggior parte dei domini non ha accesso alla maggior parte degli oggetti, si incontrano alcuni problemi nella creazione della matrice, in quanto memorizzare una matrice che \u00e8 per la maggior parte vuota \u00e8 controproducente per il consumo di risorse del sistema.\nQuindi si usano due approcci diversi, la memorizzazione per righe e quella per colonne.\nLa memorizzazione per colonne \u00e8 detta \"Access Control List\" (ACL), questa tecnica consiste nell'associare ciascun oggetto a una lista (ordinata) contenente tutti i domini a cui \u00e8 consentito accedervi e delle operazioni lecite.\nSupponiamo che esistano tre processi: A, B e C e tre file F1, F2 ed F3, per evitare complicazioni si suppone che a ogni dominio corrisponde un utente, quindi abbiamo tre utenti che sono A, B e C.\nPer ogni file viene quindi creata una ACL, non \u00e8 detto che questa al suo interno faccia riferimento a un solo utente, ad esempio il file F1 pu\u00f2 avere benissimo due voci che si riferiscono agli utenti B e C con diritti di accesso differenti. Qualsiasi accesso al file da parte di utenti che non sono inclusi nella sua ACL viene automaticamente negato dal sistema. Infine \u00e8 da notare che i diritti di accesso non sono assegnati al processo, bens\u00ec ai singoli utenti.\nFino ad ora abbiamo supposto che ad ogni processo fosse assegnato un singolo utente UID, ma volendo \u00e8 possibile anche introdurre gruppi di utenti GID. Ogni qual volta viene fatta una richiesta di accesso ad un oggetto, si controlla se nell'ACL \u00e8 presente l'UID o il GID del chiamante, se questo \u00e8 presente si permette l'accesso, altrimenti lo si nega.\nCon l'ACL \u00e8 possibile introdurre il concetto di \"wildcard\", per esempio se un utente fa parte di pi\u00f9 gruppi avr\u00e0 accesso a tutti i suoi oggetti, indipendentemente dal gruppo con cui l'utente \u00e8 connesso, questo tipo di approccio per\u00f2 ha lo svantaggio di creare un ambiente poco circoscritto.\nInfine nel caso in cui si voglia revocare o modificare l'accesso a un file, da parte di un utente o gruppo, basta modificare la lista controllo accessi relativa a quel file.\nCapability.\nUn altro modo per trattare la matrice estesa \u00e8 memorizzarne gli elementi per riga, cos\u00ec facendo a ogni processo \u00e8 associato un elenco di oggetti a cui si pu\u00f2 accedere rispettando i diritti di acceso che sono memorizzati nel dominio.\nQuesto modo di vedere la matrice \u00e8 detto \"lista delle capability\" o semplicemente \"C-list\", invece i singoli elementi che fanno parte del dominio sono detti capability.\nAd ogni soggetto \u00e8 associata una lista che contiene gli oggetti accessibili dallo stesso e i suoi relativi diritti di accesso.\nOgni capability garantisce al proprietario determinati diritti di accesso su alcuni oggetti presenti nel suo dominio.\nVolendo si pu\u00f2 fare in modo che le liste delle capability per ogni proprietario siano esse stesse degli oggetti e come tali possono essere puntate da altre liste di capability.\nNaturalmente si deve evitare la manomissione delle liste e la loro protezione pu\u00f2 essere implementata secondo tre modalit\u00e0 diverse.\nLa prima richiede l'utilizzo di un'architettura etichettata che \u00e8 stata trattata precedentemente e consiste in una riprogettazione hardware della memoria, dove ogni cella ha un bit extra che indica se la parola puntata contiene o meno una capability.\nUn altro metodo si basa sul tenere traccia delle C-list all'interno del sistema operativo. Per fare riferimento alle capability si specifica ogni volta la loro posizione nella lista capability.\nInfine l'ultimo metodo consiste nel criptare la C-list e tenerla all'interno dello spazio utente. Quando un processo cliente manda il segnale di accesso al computer remoto, il server crea l'oggetto e genera un numero lungo casuale detto campo di controllo che viene associato all'oggetto stesso. Il campo di controllo non viene mai rimandato all'utente in maniera cos\u00ec trasparente, quello che l'utente riceve \u00e8 la capability, questa contiene l'ID del server, il numero dell'oggetto per cui si tenta l'accesso e i suoi diritti, infine nelle capability c'\u00e8 un ultimo campo composto dalla concatenazione dell'oggetto, dei diritti e del campo di controllo, tramite una funzione monodirezionale di sicurezza criptografica. Se l'utente vuole accedere all'oggetto deve passare al server la capability, da questa ne estrae il numero dell'oggetto, dopodich\u00e9 estrae l'ultimo campo e lo decripta, solo se il campo decriptato di quell'oggetto corrisponde a quello che il server ha memorizzato nella sua capability si permette l'accesso.\nTuttavia questa implementazione non permette una cancellazione selettiva delle capability, ma a differenza dell'ACL non serve nessun controllo all'accesso, infatti con le ACL potrebbe rendersi necessaria anche una lunga ricerca all'interno della lista di controllo accessi.\nSicurezza Multilivello.\nQuesta sicurezza viene implementata in ambiti particolari, dove \u00e8 necessario un controllo obbligatorio degli accessi, per assicurare che le politiche di sicurezza siano garantite dal sistema, l'ente definisce delle regole in merito a chi pu\u00f2 accedere a che cosa e queste regole non possono essere modificate dai singoli utenti.\nI modelli di sicurezza multilivello pi\u00f9 usati sono due: il modello Bell-La Padula e il modello Biba.\nModello Bell-La Padula.\nQuesto \u00e8 il modello pi\u00f9 usato, inizialmente fu progettato per scopi militari, ma successivamente ha trovato applicazioni anche in altri ambiti. Data una gerarchia con diversi livelli di sicurezza, questo modello fa s\u00ec che i processi possano leggere solo verso il basso della gerarchia e scrivere verso l'alto e mai il viceversa.\nIl modello Bell-La padula ha delle regole ferree su come le informazioni possono circolare, queste sono principalmente due:\nSi pu\u00f2 dimostrare che se il sistema applica rigorosamente queste due propriet\u00e0, nessuna informazione riesce a fuoriuscire da un livello superiore verso uno inferiore, ma naturalmente il suo comportamento deve essere garantito dal sistema operativo. \nUn modo con cui il sistema operativo pu\u00f2 garantire il suo corretto funzionamento \u00e8 assegnando ad ogni utente un livello di sicurezza e una volta che quest'ultimo si \u00e8 connesso, la shell ne acquisisce i diritti e li eredita a tutti i suoi figli. Cos\u00ec facendo nel caso in cui un processo in esecuzione al livello k tenta di accedere ad oggetti con un livello superiore il sistema deve negare la richiesta.\nIl modello Bell-La Padula non \u00e8 stato fatto per garantire l'integrit\u00e0 dei dati, ma per mantenere i segreti, ovvero evitare che le informazioni presenti in un livello alto della gerarchia possano essere lette a livelli inferiori.\nModello Biba.\nIl modello Biba \u00e8 stato pensato per l'esatto opposto del modello Bell-La Padula ovvero garantire l'integrit\u00e0 dei dati, per far questo servono altre propriet\u00e0, in particolare due, che sono l'esatto opposto di quelle precedenti:\nOttenere su una macchina entrambi i modelli Bell-La Padula e Biba \u00e8 davvero difficile, poich\u00e9 le propriet\u00e0 che ha un modello sono l'opposto dell'altro.\nAutenticazione.\nL'identit\u00e0 dell'utente che possiamo pensarla come una combinazione tra permessi e privilegi, viene spesso determinata da un login che utilizza una parola d'ordine .\nI principali metodi di autenticazione sono:\nAutenticazione Classica con password.\nQuesto meccanismo \u00e8 basato su un file di parole d'ordine, che contiene la lista delle password di accesso al sistema, le password al suo interno sono solitamente cifrate con algoritmi quali LM hash o DES . Quando un utente inserisce una parola d'ordine, il sistema si occupa di confrontarla con quelle contenute nel file delle password e se riscontra una password uguale l'utente pu\u00f2 avere accesso al sistema, altrimenti no. Solitamente al momento del login in sistemi operativi unix non vengono visualizzati i caratteri, mentre in sistemi windows si utilizzano caratteri particolari per mascherare la visualizzazione, e in caso di esito negativo danno un numero limitato di informazioni.\nAutenticazione Challenge-response.\nUna variante all'uso delle password \u00e8 l'utilizzo dell'autenticazione challenge-response.\nL'utente quando si autentica prende un algoritmo ad esempio x\u00b2. Al momento del login il server invia all'utente un parametro per esempio 5 e in quel caso l'utente digita 25, l'algoritmo \u00e8 soggetto a cambiamenti col passare del tempo. Se il dispositivo dell'utente pu\u00f2 elaborare dati come un computer, una smart-card o un telefono cellulare, si pu\u00f2 usare una forma challenge-response pi\u00f9 potente dove l'utente seleziona in anticipo una chiave segreta che \u00e8 presente sia sul server, sia come copia (criptata) nel computer dell'utente. Al momento del login il server invia un numero casuale alla macchina dell'utente, il quale elaborata la funzione lo rimanda indietro.\nIl vantaggio pi\u00f9 significativo del challenge-response \u00e8 che anche se qualcuno intercettasse il traffico fra client e server non ricaverebbe nulla di utile per il prossimo login.\nAutenticazione tramite oggetto posseduto.\nDiversi sistemi o servizi consentono di effettuare l'accesso attraverso l'utilizzo di una scheda o tessera con l'immissione del rispettivo codice (per evitare i casi di furto dell'oggetto). \nDistinguiamo due tipologie di schede:\nAutenticazione tramite tecniche biometriche.\nUna variante all'uso delle parole d'ordine per l'autenticazione \u00e8 quella di utilizzare tecniche biometriche, utilizzate spesso per preservare l'accesso ad ambienti come centri di elaborazione dati.\nQuando parliamo di tecniche biometriche dobbiamo fare una distinzione tra:\nPer far s\u00ec che il sistema non incorra in errore la caratteristica da memorizzare deve essere abbastanza singolare . Ad esempio un parametro poco efficiente \u00e8 quello di memorizzare il colore dei capelli poich\u00e9 troppe persone hanno lo stesso colore, analogamente anche il timbro della voce pu\u00f2 mutare a causa di un raffreddore o altro cos\u00ec come un viso pu\u00f2 cambiare per i segni dell'et\u00e0, la presenza di barba o un trucco differente. Spetta ai progettisti decidere quale caratteristica immagazzinare nel database.\nLa tecnica della rilevazione dell'impronta digitale \u00e8 la tecnica pi\u00f9 consolidata, i primi sistemi furono sviluppati nel 1950 dall'FBI .\nEssa consta essenzialmente di alcuni passi:\nDi particolare interesse \u00e8 il sistema eurodac basato su un archivio centralizzato di impronte digitali .\nGli strumenti pi\u00f9 frequentemente utilizzati sono ad esempio rilevatori dell'impronta del dito e dell'intera mano. Questi lettori confrontano i parametri memorizzati nei loro archivi, con quelli rilevati. I parametri contengono solitamente una mappa della temperatura, la lunghezza o larghezza delle dita e le linee presenti nella mano.\nUn altro sistema biometrico diffuso \u00e8 il riconoscimento dell'iride. Non esistono due individui che l'abbiano uguale quindi pu\u00f2 considerarsi efficiente come quello delle impronte digitali, tra l'altro dal punto di vista della singolarit\u00e0 l'iride ha un numero di caratteristiche sei volte pi\u00f9 alto di quello delle impronte digitali. Questo sistema funziona nel modo seguente:\nAutenticazione Multifattoriale.\nQuesti metodi di autenticazione sopra citati possono essere utilizzati insieme, portando risultati migliori. Questa tecnica \u00e8 chiamata autenticazione multifattoriale, un esempio di tale metodo \u00e8 un sistema di autenticazione che utilizzi il collegamento di un dispositivo USB per accedere al sistema, l'inserimento di un Codice PIN e la lettura di impronte digitali. Anche se non pu\u00f2 garantire la sicurezza dell'identit\u00e0 poich\u00e9 le sessioni possono essere sfruttate da intrusi, l'autenticazione multifattoriale \u00e8 utilizzata per raggiungere un grado di sicurezza, nettamente superiore all'utilizzo singolare delle tecniche di autenticazione.\nSistemi operativi Trusted.\nLa progettazione di sistemi operativi \u00e8 gi\u00e0 di per s\u00e9 complessa e l'aggiunta al sistema della responsabilit\u00e0 di protezione ne aumenta notevolmente la complessit\u00e0. Tuttavia \u00e8 stato appurato che \u00e8 meglio progettare la protezione all'inizio, che introdurla a fine progetto. La sicurezza \u00e8 una parte essenziale di un progetto iniziale di un sistema operativo \"trusted\". La protezione deve essere considerata in ogni aspetto della progettazione e deve esistere un'associazione chiara dei requisiti di protezione alla struttura, in modo tale che tutti gli sviluppatori possano comprenderla. Inoltre, dopo la progettazione di una sezione del sistema operativo, \u00e8 necessario controllare che il grado di protezione che la sezione dovrebbe imporre sia stato progettato correttamente. Esistono diversi principi di progettazione essenziali al fine di una corretta realizzazione di un sistema operativo trusted, fra questi si ricordano:\nOgni sistema operativo trusted utilizza particolari funzioni che riguardano la sicurezza del computer. Ad esempio un sistema operativo si occupa dell'autenticazione degli utenti, della protezione della memoria, dell'allocazione e del controllo degli accessi agli oggetti generici e alle periferiche di I/O, della sincronizzazione e della comunicazione tra processi e della protezione dei dati di protezione del sistema . A differenza dei sistemi operativi normali, la progettazione di un sistema trusted coinvolge la selezione di un insieme appropriato e coerente di funzionalit\u00e0 insieme ad un grado di fiducia appropriato, relativo al fatto che le funzionalit\u00e0 siano state assemblate e implementate correttamente. Inoltre in un sistema operativo trusted gli oggetti sono accompagnati e circondati da un meccanismo di controllo degli accessi, che offre una protezione maggiore rispetto a quella dei sistemi operativi convenzionali. La memoria risulta essere separata dagli utenti, mentre le librerie dei programmi e i dati controllano la condivisione e la separazione . I difetti tipici di un sistema operativo riguardano essenzialmente quattro campi:\nA fronte di queste potenziali vulnerabilit\u00e0 del sistema, \u00e8 possibile applicare alcune tecniche di garanzia per attenuarle o eliminarne gli effetti. Sicuramente le principali tecniche di garanzia sono tre: il collaudo, la verifica e la convalida . Alcuni esempi di sistemi operativi trusted:\nNel sistema operativo Unix un dominio \u00e8 associato all'utente, quindi il cambio del dominio corrisponde al cambio temporaneo dell'identificatore dell'utente. Questo cambio avviene tramite file system e ad ogni file sono associati un identificatore di proprietario e un bit di dominio (detto setuid bit). Tale meccanismo \u00e8 utilizzato in quasi tutti i sistemi, dato che rende possibile a tutti gli utenti una funzione che richiede diversi privilegi. Il problema che si pone con questo metodo \u00e8 che se un utente riesce a creare un file con identificatore root e il setuid bit posto a on, pu\u00f2 assumere l'identit\u00e0 di root e fare qualsiasi operazione sul sistema. Proprio per questo motivo in altri sistemi operativi si utilizza un metodo alternativo che prevede l'inserimento dei programmi privilegiati in una directory speciale. In questo caso il sistema operativo \u00e8 progettato in modo da cambiare, al momento dell'esecuzione, l'identificatore dell'utente di ogni programma residente in questa directory, rendendola equivalente a root o all'identificatore dell'utente del proprietario della directory.\nMicrosoft Windows XP \u00e8 un sistema operativo progettato per disporre di una variet\u00e0 di caratteristiche e metodi di sicurezza. Il modello di sicurezza si basa sulla nozione di utente accreditato del sistema. Esso infatti permette la creazione di un numero arbitrario di utenti del sistema. L'accesso agli oggetti del sistema si pu\u00f2 poi consentire o negare secondo i modi desiderati. Il sistema identifica gli utenti per mezzo di un identificatore di sicurezza unico. Infatti quando un utente accede al sistema, si crea un contrassegno d'accesso di sicurezza, che include l'identificatore di sicurezza dell'utente, gli identificatori di sicurezza per tutti i gruppi dei quali l'utente \u00e8 membro e una lista di tutti i permessi speciali di cui gode.\nL'autenticazione, di solito, avviene rispetto a un nome utente e a una parola d'ordine, anche se la struttura del sistema Windows XP permette lo sviluppo di mezzi di autenticazione specifici, come l'analizzatore elettronico dell'impronta della retina.\nIl sistema Windows XP usa l'idea del soggetto per far s\u00ec che i programmi eseguiti per conto di un utente non ottengano modi d'accesso al sistema meno restrittivi di quelli dell'utente stesso. Un soggetto si usa per identificare e gestire i permessi relativi a ogni programma eseguito per conto di un utente, ed \u00e8 composto dal contrassegno d'accesso e dal modello client-server, per controllare gli accessi si usano due classi di soggetti.\nIl sistema Windows XP \u00e8 dotato di un sistema di verifica e permette il controllo di molte comuni minacce per la sicurezza del sistema.\nGli attributi di sicurezza di un oggetto del sistema Windows XP sono descritti da un descrittore di sicurezza, contenente l'identificatore di sicurezza del proprietario dell'oggetto, una lista di controllo discrezionale degli accessi che stabilisce quali utenti o gruppi abbiano o non abbiano possibilit\u00e0 d'accesso e una lista di sistema di controllo degli accessi che controlla quali messaggi di verifica saranno generati. Una lista di controllo degli accessi contiene elementi composti dell'identificatore di sicurezza dell'individuo e della maschera d'accesso che definisce tutte le azioni permesse sull'oggetto insieme con un valore convenzionale d'accesso consentito o d'accesso negato per ogni azione. Inoltre questo sistema operativo classifica gli oggetti come \"contenitori\" e \"non contenitori\". Gli oggetti contenitori possono contenere in senso logico altri oggetti. Quando si crea un oggetto all'interno di un oggetto contenitore, il nuovo oggetto eredita i permessi dell'oggetto genitore. Gli oggetti non contenitori non ereditano nessun altro permesso.\nUn punto di forza del sistema Windows XP \u00e8 la disponibilit\u00e0 di strumenti che aiutano a fornire un ambiente informatico sicuro."}
{"id": "2816033", "revid": "124123", "url": "https://it.wikipedia.org/wiki?curid=2816033", "title": "Joachim Lottmann", "text": "Biografia.\nJoachim Lottmann \u00e8 un esponente di rilievo della Popliteratur tedesca. La sua opera prima \"Mai, Juni, Juli\", pubblicata nel 1987, fu allora stroncata dalla critica e ristampata solo nel 2003, dopo che l'edizione domenicale del Frankfurter Allgemeine Zeitung ne fece una recensione positiva.\nLa caratteristica che pi\u00f9 colpisce della prosa di Lottmann \u00e8 l'utilizzo dell'elogio funebre in chiave ironica, un'eccentricit\u00e0 che gli ha attirato le critiche di colleghi ed \u00e8 da ricollegare all'uso fattone anche da Christian Kracht. \u00c8 stato per breve tempo collaboratore della redazione culturale dello Spiegel nel 2005/2006."}
{"id": "2816039", "revid": "287204", "url": "https://it.wikipedia.org/wiki?curid=2816039", "title": "Bialski Klub Sportowy", "text": "Il Bialski Klub Sportowy \u00e8 una societ\u00e0 pallavolistica femminile polacca, appartenente all'omonima polisportiva, con sede a Bielsko-Bia\u0142a e militante nel massimo campionato polacco, la Liga Siatk\u00f3wki Kobiet.\nStoria.\nLa squadra del Bialski Klub Sportowy viene fondata nel 1951 a seguito di un fiorire di discipline sportive nella omonima polisportiva: a quel tempo il Bialski Klub Sportowy contava squadre di ben 22 sport, tra cui le pi\u00f9 importanti erano calcio, ciclismo ed atletica leggera. La squadra di pallavolo femminile partecip\u00f2 subito al campionato polacco, vincendo anche diverse coppe, ma ben presto, gi\u00e0 nel 1958 entr\u00f2 in crisi e partecip\u00f2 a campionati minori.\nDopo il buio totale negli anni sessanta e quasi tutti i settanta la formazione torna alla ribalta nel 1979, partecipando al massimo campionato polacco e vincendo per la prima volta la coppa di Polonia. L'inizio degli anni ottanta passano quasi inosservati ma dal 1988 al 1990 BKS Stal Bielsko-Bia\u0142a diventa il dominatore assoluto delle competizioni polacche vincendo tre scudetti di fila e tre Coppe di Polonia di fila.\nGli anni novanta sono segnati da uno scudetto nel 1996 e diversi secondi posti sia in campionato che in Coppa di Polonia. Anche gli anni duemila vede la formazione di Bielsko-Bia\u0142a con la vittoria in campionato nel 2003 e 2004, altre tre vittorie in Coppa di Polonia, diventando la squadra con maggior successi in questa competizione, ben sette, e nel 2006 anche la Supercoppa polacca.\nIl Bialski Klub Sportowy pur partecipando a diverse competizioni in ambito europeo non hai mai raggiunto risultati di rilievo. Nella stagione 2009-10 torna a vincere il campionato polacco."}
{"id": "2816051", "revid": "149727", "url": "https://it.wikipedia.org/wiki?curid=2816051", "title": "Sustinente con Sacchetta", "text": ""}
{"id": "2816053", "revid": "123421383", "url": "https://it.wikipedia.org/wiki?curid=2816053", "title": "Bloody Mary (folclore)", "text": "Bloody Mary \u00e8 un personaggio del folclore del mondo occidentale. A seconda delle diverse versioni della storia pu\u00f2 venire rappresentata come fantasma o strega, ed evocata per rivelare il futuro o terrorizzare e talvolta uccidere l'evocatore.\nLa leggenda racconta che attraversa gli specchi per arrivare dagli umani.\nGeneralmente si dice che si presenti sporca di sangue.\nPanoramica.\nNel folclore \"Bloody Mary\" \u00e8 un gioco in cui l'omonimo spirito appare se evocato di fronte a uno specchio nel corso di uno specifico rituale che differisce a seconda delle versioni.\nLe prime testimonianze di questa forma di catottromanzia risale agli inizi del XX secolo, quando tra le giovani si diffonde l'usanza di osservare uno specchio nella notte con la sola luce di una candela per poter vedere il volto del futuro marito. Tuttavia sarebbe stato possibile anche \nil volto di una strega o della morte personificata, simbolo di sventura.\nL'attuale versione pi\u00f9 accreditata della storia prevede invece che il nome del personaggio debba essere invocato un numero specifico di volte di fronte a uno specchio in una stanza illuminata solo da candele (anche qui il numero pu\u00f2 cambiare), di solito a mezzanotte.\nSecondo alcuni la donna nello specchio predice il futuro o il giorno della morte dell'evocatore; quasi tutte le varianti avvertono di non guardare mai Bloody Mary direttamente e di interagire solo attraverso il suo riflesso. Di solito, chi rompe questo taboo viene ucciso dall'apparizione.\nLe leggende pi\u00f9 popolari su di lei sono quelle dell'America del Nord, le quali si riferiscono a Mary come una ragazza morta in un incidente d'auto, o una ragazza sepolta viva dai suoi stessi genitori.\nIn alcune storie Bloody Mary viene descritta come una bambina-assassina che ha vissuto nella citt\u00e0 dove la leggenda \u00e8 nata anni fa; altre versioni riportano il dettaglio dell'apparizione come donna in stato di gravidanza o accompagnata da un neonato.\nNel corso del tempo la figura leggendaria ha incorporato elementi storici della figura di Maria I d'Inghilterra, divenuta regina dopo la morte del fratello Edoardo VI, che fu cos\u00ec soprannominata per il suo violento tentativo di riportare l'Inghilterra tra le nazioni cattoliche; anche il legame con la gravidanza e/o la maternit\u00e0 potrebbe riportare a questa comunanza con il personaggio storico, la cui vita \u00e8 stata accompagnata da aborti spontanei e false gravidanze.\nSpiegazione scientifica.\nSecondo un articolo pubblicato da Giovanni Caputo il fenomeno \u00e8 dovuto all'illusione di estraneit\u00e0 provocata dall'osservazione prolungata di un volto allo specchio in condizioni di scarsa illuminazione. Le caratteristiche facciali possono \"fondersi, distorcersi, sparire e ruotare, mentre possono apparire altri elementi allucinatori, come volti estranei o animaleschi\". Secondo Caputo questo fenomeno \u00e8 una conseguenza del \"dissociative identity effect\", che fa s\u00ec che il sistema di riconoscimento facciale del cervello sbagli secondo meccaniche ancora non identificate. Altre possibili spiegazioni includono illusioni attribuite in parte all'effetto Troxler o a episodi di autoipnosi. \nRiferimenti culturali.\nLa leggenda di Bloody Mary \u00e8 servita come ispirazione per film e serie televisive che trattavano il soprannaturale. Per esempio: "}
{"id": "2816059", "revid": "300067", "url": "https://it.wikipedia.org/wiki?curid=2816059", "title": "Lamarcus Aldridge", "text": ""}
{"id": "2816061", "revid": "767487", "url": "https://it.wikipedia.org/wiki?curid=2816061", "title": "Dizicheh", "text": "D\u012bz\u012bcheh (farsi \u0645\u0628\u0627\u0631\u06a9\u0647) \u00e8 una citt\u00e0 dello shahrest\u0101n di Mobarakeh, circoscrizione Centrale, nella Provincia di Esfahan. Aveva, nel 2006, una popolazione di 17.966 abitanti. \nA nord-est (32\u00b0 24' N 51\u00b0 33' E) si trova il complesso di grotte e sito archeologico di \"Qaleh Bozi\" ."}
{"id": "2816067", "revid": "88740", "url": "https://it.wikipedia.org/wiki?curid=2816067", "title": "Atlanta Nights", "text": "Atlanta Nights (in italiano \"Le notti di Atlanta\") \u00e8 un romanzo del 2004 scritto in collaborazione da un gruppo di scrittori di fantascienza e di fantasy statunitensi, con lo scopo dichiarato di produrre un'opera di qualit\u00e0 pessima, per verificare se la casa editrice a pagamento PublishAmerica, divenuta in seguito America Star Books, l'avrebbe accettata lo stesso: venne infatti accettata, ma, dopo che lo scherzo venne rivelato, l'editore ritir\u00f2 l'offerta.\nL'obiettivo principale dell'iniziativa era mettere alla prova l'affermazione della PublishAmerica di essere una \"casa editrice tradizionale\" che accetta solo manoscritti di alta qualit\u00e0. I suoi critici invece da tempo sostenevano che PublishAmerica fosse in effetti una casa editrice a pagamento (in inglese \"vanity press\"), che non prestava particolare attenzione alle possibilit\u00e0 di vendere i libri pubblicati, poich\u00e9 la maggior parte dei guadagni veniva dagli autori, piuttosto che dai lettori. La PublishAmerica, inoltre, aveva fatto delle osservazioni altamente denigratorie sugli autori di fantascienza e di fantasy, poich\u00e9 molti dei suoi critici appartenevano infatti a quei gruppi; tali giudizi influenzarono la decisione di mettere alla prova pubblicamente in quel modo originale le dichiarazioni della PublishAmerica.\nOrigini.\nLa PublishAmerica, ora America Star Books, si definiva una \"casa editrice tradizionale\", che accettava di pubblicare solo materiale di qualit\u00e0: nel suo sito internet affermava di ricevere pi\u00f9 di settanta manoscritti al giorno, e di cestinarne la maggior parte.\nA un certo punto, la PublishAmerica pubblic\u00f2, sul suo sito AuthorsMarket, degli articoli che, fra le altre cose, dicevano:\nPreparazione.\nIn risposta a questi attacchi, un gruppo di scrittori di fantascienza e di fantasy, sotto la direzione di James D. Macdonald, ha collaborato a un lavoro di qualit\u00e0 deliberatamente bassa, pieno di palesi errori grammaticali, passaggi senza senso, e completamente privo di un intreccio coerente e logico. Lo sforzo fu parzialmente ispirato a un'altra burla letteraria frutto di una collaborazione, \"Naked Came the Stranger\": infatti, il titolo provvisorio di \"Atlanta Nights\" era \"Naked Came the Badfic\".\nTra i difetti pi\u00f9 macroscopici di \"Atlanta Nights\", differenti capitoli scritti da due autori diversi sullo stesso segmento di trama (13 e 15), un capitolo mancante (21), due capitoli identici parola per parola (4 e 17), due capitoli diversi con lo stesso numero (12 e 12) e un capitolo \"scritto\" da un software che generava testo in modo casuale basandosi sui \"pattern\" trovati nei capitoli precedenti (34). I personaggi cambiano di genere e di etnia, muoiono e poi ricompaiono senza alcuna spiegazione. L'ortografia e la grammatica sono errate e la formattazione \u00e8 variabile. Le iniziali dei personaggi citati nel libro formano la frase \"PublishAmerica is a vanity press\" (\"la PublishAmerica \u00e8 una casa editrice a pagamento\").\nDietro il suggerimento di Macdonald, nel finale viene rivelato che tutti gli avvenimenti precedentemente narrati non sono altro che un sogno, ma poi il romanzo prosegue ancora per svariati capitoli.\nPresentazione, accettazione, quindi rifiuto.\nIl manoscritto ultimato venne offerto alla PublishAmerica da una persona rimasta anonima e accettato per la pubblicazione il 7 dicembre 2004.\nGli autori della beffa esaminarono il contratto con i loro legali, e decisero di non proseguire oltre la frode fino alla effettiva pubblicazione del libro: il 23 gennaio 2005 rivelarono tutto pubblicamente. Il giorno dopo, 24 gennaio, la PublishAmerica ritir\u00f2 il suo assenso alla pubblicazione, affermando che, dopo \"ulteriori esami\", il romanzo non aveva raggiunto i loro requisiti minimi.\nPubblicazione.\nGli autori pubblicarono allora il libro attraverso la casa editrice on demand Lulu.com, dietro lo pseudonimo di \"Travis Tea\", devolvendo tutti i profitti allo Science Fiction and Fantasy Writers of America Emergency Medical Fund. La presentazione del romanzo redatta dalla Lulu.com recita: \"\"Atlanta Nights\" \u00e8 un libro che non potrebbe che essere stato prodotto da un autore molto ben versato nel concepire trame credibili, ambientato in condizioni attualissime, con personaggi perfettamente credibili. Accettato da una Casa Editrice Tradizionale, di sicuro far\u00e0 scalpore fra il pubblico\".\nAutori.\nGli autori dei vari capitoli sono:"}
{"id": "2816080", "revid": "1543377", "url": "https://it.wikipedia.org/wiki?curid=2816080", "title": "Stabilimento Fiat di Termini Imerese", "text": "Lo stabilimento di Termini Imerese, aperto nel 1970, \u00e8 stato uno stabilimento per la produzione di autoveicoli di piccola cilindrata dei marchi FIAT e, negli ultimi anni, Lancia. Fu dismesso definitivamente dalla Fiat Spa il 31 dicembre 2011.\nStoria.\nNascita di Sicilfiat.\nNel 1967 nacque la \"Sicilfiat\", una societ\u00e0 a partecipazione pubblica, di cui la FIAT deteneva il pacchetto di maggioranza con il 60% delle azioni e la Regione Siciliana il restante 40% , tramite la So.Fi.S prima e poi tramite l'ESPI (Ente siciliano per la promozione industriale). Lo stabilimento fu completato nel 1970 nel territorio comunale di Termini Imerese, grazie ad un consistente contributo della Regione erogato al gruppo Fiat per ottenerne la localizzazione nel territorio, con un'occupazione iniziale di 350 addetti.\nNel 1977 la Fiat acquis\u00ec la totalit\u00e0 delle azioni, per cui lo stabilimento divenne uno dei tanti del gruppo con una forza lavoro che era in quel momento di circa 1500 addetti.\nGli anni '80 e '90.\nLa fabbrica di Termini Imerese, come riconosceva anche Sergio Marchionne, era divenuta un modello produttivo; con 1.500 dipendenti nel 1979 all'avvio della produzione della Panda e lavoro articolato su tre turni. Nella seconda met\u00e0 degli anni ottanta a Termini erano occupati 3.200 operai con almeno 1.200 nell'indotto. \nNel 1993 inizi\u00f2 la crisi del settore auto in concomitanza con l'inizio della produzione della Tipo e si verific\u00f2 la prima ristrutturazione aziendale; ebbe cos\u00ec inizio la cassa integrazione. Il numero di occupati continu\u00f2 a scendere fino ai 1900 dell'ultimo periodo di vita in seguito alle ripetute riorganizzazioni della forza-lavoro.\nIn conseguenza del calo delle vendite di Fiat Auto lo stabilimento di Termini Imerese venne inserito tra quelli economicamente poco competitivi secondo i piani aziendali, in quanto buona parte della componentistica per l'assemblaggio delle vetture era prodotta nel Nord Italia e ci\u00f2 faceva aumentare i costi a causa del trasporto. Tra il 1991 e il 2001 il numero di addetti occupati si ridusse di 1.134 unit\u00e0.\nCome motivo sfavorevole all'impianto venne addotto il fatto che, producendo un solo modello per volta, fosse rimasto strettamente legato nel calcolo produttivo al successo commerciale dell'auto prodotta. Per questi motivi venne inserito tra gli stabilimenti \"da chiudere\" secondo il piano approntato dall'amministratore delegato del gruppo, Sergio Marchionne.\nLa crisi e la chiusura.\nNel 2002 furono licenziati 223 dipendenti. Si prospett\u00f2 la chiusura. Iniziarono le lotte sindacali che sembrarono salvare la fabbrica. Ma la forza lavoro scese a 1.536 unit\u00e0 con il calo anche dell'indotto a circa 800. \nNel giugno 2009 la Fiat, per bocca del suo CEO Marchionne confermava la produzione della Lancia Ypsilon fino al 2011 e, rispetto al tema scottante delle sorti dello stabilimento che intendeva mantenerlo ma \"con produzioni diverse da quella automobilistica\" e per questo, aggiungeva, \"si dovr\u00e0 rivedere l'accordo di programma\".\nNel gennaio 2010, durante il suo intervento all'Automotive News World Congress organizzato al Renaissance Center di Detroit l'amministratore delegato della Fiat, Sergio Marchionne, affermava categoricamente l'irrevocabilit\u00e0 dei piani di chiusura della fabbrica siciliana . \nIl 26 novembre 2011 venne ufficializzata la chiusura della trattativa sulla parte economica riguardante gli incentivi alla mobilit\u00e0 per gli ultimi lavoratori dello stabilimento, e dismesso definitivamente dalla Fiat il 31 dicembre 2011.\nLa riconversione.\nLe tante ipotesi sul salvataggio dell'importante struttura rimasero prive di riscontri oggettivi. Tra le tante ipotesi di riconversione, poi non realizzatesi, una prevedeva che lo stabilimento venisse acquistato dal gruppo italiano DR Motor Company.\nDal 1\u00ba gennaio 2015 lo stabilimento pass\u00f2 alla newco Blutec, societ\u00e0 del gruppo Metec (Stola) per la produzione di componenti per auto, con il sostegno di finanziamenti erogati da Invitalia . Contestualmente il viale principale del sito venne rinominato Viale 1\u00ba maggio.\nLo stesso anno vennero riassunti novanta operai, gi\u00e0 in cassa integrazione, ma solo per una preparazione operativa dei futuri lavori. Con l'acquisto e l'arrivo dei macchinari e le necessarie modifiche degli impianti lo stabilimento sarebbe dovuto tornare a produrre auto, ma di nuovo tipo: ibride ed elettriche.\nIl programma tuttavia non \u00e8 di fatto decollato e sono sorti problemi relativi al finanziamento Invitalia. Nonostante i propositi e i programmi.nessuna attivit\u00e0 concreta ha avuto inizio. Nel marzo 2019 il vertice di Blutec (il presidente Roberto Ginatta e l'amministratore delegato Cosimo Di Cursi) \u00e8 finito agli arresti domiciliari per malversazione ai danni dello Stato. La Guardia di Finanza ha sequestrato anche la fabbrica e 16 milioni.."}
{"id": "2816083", "revid": "300067", "url": "https://it.wikipedia.org/wiki?curid=2816083", "title": "Aleksandar Cuic", "text": ""}
{"id": "2816085", "revid": "1573940", "url": "https://it.wikipedia.org/wiki?curid=2816085", "title": "Korkavand", "text": "Korkavand o Karkevand (farsi \u06a9\u0631\u06a9\u0648\u0646\u062f) \u00e8 una citt\u00e0 dello shahrest\u0101n di Mobarakeh, circoscrizione Centrale, nella Provincia di Esfahan. Aveva, nel 2006, una popolazione di 7.002 abitanti. "}
{"id": "2816089", "revid": "270833", "url": "https://it.wikipedia.org/wiki?curid=2816089", "title": "Ostwind", "text": ""}
{"id": "2816090", "revid": "767487", "url": "https://it.wikipedia.org/wiki?curid=2816090", "title": "Talkhuncheh", "text": "T\u0101lkh\u016bncheh (farsi \u0637\u0627\u0644\u062e\u0648\u0646\u0686\u0647) \u00e8 una citt\u00e0 dello shahrest\u0101n di Mobarakeh, circoscrizione Centrale, nella Provincia di Esfahan. Aveva, nel 2006, una popolazione di 9.307 abitanti."}
{"id": "2816096", "revid": "123878497", "url": "https://it.wikipedia.org/wiki?curid=2816096", "title": "Commemorazione dei defunti", "text": "La commemorazione di tutti i fedeli defunti (in latino: \"Commemoratio Omnium Fidelium Defunctorum\"), comunemente detta giorno dei morti, \u00e8 una ricorrenza della Chiesa latina celebrata il 2 novembre di ogni anno, il giorno successivo alla solennit\u00e0 di Tutti i Santi.\nDescrizione.\nSecondo il calendario liturgico romano \u00e8 considerata alla stregua di una solennit\u00e0 e ha precedenza sulla domenica; prima della riforma liturgica, invece, quando il 2 novembre cadeva di domenica la commemorazione dei defunti veniva spostata al giorno successivo, luned\u00ec 3 novembre. Non \u00e8 annoverata fra le feste di precetto.\nLa ricorrenza \u00e8 preceduta da un tempo di preparazione e preghiera in suffragio dei defunti della durata di nove giorni: la cosiddetta novena dei morti, che incomincia il giorno 24 ottobre. Alla commemorazione dei defunti \u00e8 connessa la possibilit\u00e0 di acquistare un'indulgenza, parziale o plenaria, secondo le indicazioni della Chiesa cattolica. In Italia, bench\u00e9 molti lo considerino come un giorno festivo, la commemorazione dei defunti non \u00e8 mai stata ufficialmente istituita come festivit\u00e0 civile.\nIl colore liturgico di questa commemorazione \u00e8 il violaceo o il nero.\nStoria.\nL'\"Encyclop\u00e6dia Britannica\" (1910) dice: \u00abGiorno dei morti... giorno riservato nella Chiesa cattolica romana alla commemorazione dei fedeli defunti. La celebrazione si basa sulla dottrina che le anime dei fedeli che alla morte non si sono purificate dai peccati veniali, o non hanno espiato le colpe passate, non possano raggiungere la Visione Beatifica, e che possano essere aiutate a conseguirla mediante la preghiera e il sacrificio della messa... Alcune credenze popolari relative al Giorno dei morti sono di origine pagana. Cos\u00ec i contadini di molti paesi cattolici credono che quella notte i morti tornino nelle loro case precedenti e si cibino degli alimenti dei \"vivi\"\u00bb. (Vol. I, p.\u00a0709.)\nL'idea di commemorare i defunti in suffragio nasce su ispirazione di un rito bizantino che celebrava infatti tutti i morti, il sabato prima della domenica di Sessagesima, all'incirca in un periodo compreso tra la fine di gennaio e il mese di febbraio. Nella chiesa latina il rito viene fatto risalire all'abate benedettino sant'Odilone di Cluny nel 998: con la riforma cluniacense si stabil\u00ec infatti che le campane dell'abbazia fossero fatte suonare con rintocchi funebri dopo i vespri del 1\u00ba novembre per celebrare i defunti, e il giorno dopo l'eucaristia sarebbe stata offerta \"pro requie omnium defunctorum\"; successivamente il rito venne esteso a tutta la Chiesa cattolica. Ufficialmente la festivit\u00e0, chiamata originariamente \"Anniversarium Omnium Animarum\", appare per la prima volta nell'\"Ordo Romanus\" del XIV secolo.\nLa Solennit\u00e0 \u00e8 collegata alla verit\u00e0 di fede nella comunione dei santi, nella remissione dei peccati e nella resurrezione della carne come affermati sin dai tempi del Credo Apostolico. La biografia di Odilone curata da san Pier Damiani riferisce che un monaco nativo di Rodi, di ritorno a Gerusalemme, si ferm\u00f2 nell'Isola di Vulcano dove un eremita gli rifer\u00ec eventi soprannaturali vissuti dalle anime tormentate da demoni e della loro liberazione interceduta dalle orazioni ed elemosine degli abati cluniacensi. Il racconto del monaco influenz\u00f2 l'iniziativa dell'abate Odilone.\nIl culto dei morti ha origini fin dalla preistoria umana come attestato dalle Incisioni rupestri della Val Camonica.\nA proposito di queste origini, il libro \"Il culto dei morti\" di J. Garnier afferma:\nPerci\u00f2 queste celebrazioni iniziarono in effetti in onore di persone che Dio aveva distrutto per la loro cattiveria ai giorni di No\u00e8 ()\".\nQueste feste che onorano le \"anime dei defunti\" come se fossero vive in un altro reame sono del tutto coerenti con la visione del mondo propria delle religioni cosiddette pagane (si pensi al Valallah, al Tartaro o ai Campi Elisi) ma contrarie secondo alcuni alle concezioni ricollegabili alla Bibbia, che ad esempio nel libro del \"Qoelet\" suggerisce che gli uomini morti non siano in grado di percepire nulla.\nL'idea di una vita oltre alla morte, da sempre presente in ogni gruppo umano e di cui vi sono tracce fin da epoche preistoriche e da cui secondo molti ha originato il concetto stesso di religione, faceva ad ogni modo parte, ovviamente, anche della visione tradizionale abramitica sul \"mondo a venire\", pur se in tale religione queste concezioni, diversamente da quanto non fosse nel paganesimo e non sar\u00e0 poi nel cristianesimo, erano poste in posizione non centrale.\nSi trattava in ogni caso di un \"oltre vita\" eminentemente fisico laddove permanevano contraddizioni evidenti circa la possibile esistenza attuale e \"nel presente\" (prima cio\u00e8 del Giudizio Universale) degli spiriti dei morti, visione a sua volta legata a un concetto di anima particolare, controverso nella visione occidentale ma da taluni ritenuto invece centrale in alcune tradizioni orientali giunte in occidente per il tramite dell'orfismo e che influenzarono notevolmente la filosofia platonica e in epoche pi\u00f9 recenti la neo-platonica e la gnostica, nelle quali l'uomo e visto essenzialmente come uno spirito trascendente e immortale \"imprigionato\" provvisoriamente (e per uno scopo) nel mondo corporeo e materiale, dal quale si libera con la morte.\nL'idea di anima immortale proveniente dall'Oriente e che perme\u00f2 di s\u00e9 parte della filosofia occidentale, in particolare quella di matrice platonica, and\u00f2 pi\u00f9 tardi a influenzare la concezione stessa di anima come intesa dai cristiani oggi e probabilmente influenz\u00f2 anche la stesura di alcuni libri biblici veterotestamentari (i Deuterocanonici) e di parte del Nuovo Testamento (Vangelo di Giovanni e Lettere paoline). Tuttavia la concezione dell'anima che sopravvive in seguito alla morte del corpo fu secondo alcuni solo una spiegazione razionale successiva per tentare di giustificare e comprendere quella risurrezione dei morti da sempre annunciata dalle scritture ebraiche, e ribadita nel cristianesimo, concetto probabilmente poco comprensibile per certa (materialistica) cultura occidentale, nella quale infatti per molto tempo tale resurrezione fu intesa primariamente in senso fisico e quindi come resurrezione materiale e corporea in un'epoca a venire e che poteva quindi fare tranquillamente a meno di spiriti e spiritismo.\nPreghiere per i morti, siano essi in grado di interagire coi viventi (posto che sia consentita una tale interazione) e a prescindere dal fatto che essi possano trarne giovamento immediato o solo al momento della resurrezione e del Giudizio finale, sono ad ogni modo presenti in vari punti della Bibbia. Riferimenti espliciti si possono trovare ad esempio nei libri dei Maccabei (), testo per\u00f2 non riconosciuto dalla tradizione ebraica, o in alcuni libri se, altrove, ad esempio nel colloquio tra Saul ed il defunto Samuele, sembra rinvenibile una concezione di altro tipo, cio\u00e8 che gli spiriti dei morti \"vivano\" da qualche parte, ferma restando l'immoralit\u00e0 del tentativo di parlare con loro e il divieto esplicito della \"Bibbia\" in tal senso, sostenuto del resto, pur se poi tradito, dallo stesso primo re di Israele.\nArte e letteratura.\nAlla \"Commemorazione\" sono dedicate alcune opere, fra cui la pi\u00f9 celebre \u00e8 \"Le jour des morts\" (\"Il giorno dei morti\") di William-Adolphe Bouguereau, olio su tela realizzata nel 1859 e oggi esposta al Mus\u00e9e des Beaux-Arts di Bordeaux, in Francia.\nIl poeta italiano Giovanni Pascoli inser\u00ec nella raccolta \"Myricae\" un suo elaborato intitolato \"Il giorno dei morti\"; nella stessa raccolta si trova la poesia \"Novembre\", in cui si citano l'estate di San Martino e la commemorazione dei defunti.\nTradizioni.\nIn America Centrale.\nNei paesi dell'America Centrale \u00e8 consuetudine, oltre a visitare i cimiteri, addobbare le tombe con fiori, oltre che depositare sulle stesse giocattoli (nel caso in cui il defunto sia un bambino) o alcolici.\nIn Messico, in alcune abitazioni, \u00e8 ancora consuetudine preparare l'\"altare dei morti\": tale manufatto viene arricchito con immagini del defunto, una croce, un arco e incenso. Ci\u00f2 in quanto il credo popolare pensa che, durante tale giorno, lo spirito dei defunti venga a trovare i loro cari. Questo altare servirebbe a favorire tale ritorno.\nNelle Filippine.\nIn questo paese asiatico \u00e8 consuetudine abbellire le tombe dei propri cari, oltre che offrire preghiere per tutti i defunti.\nIn Francia.\nNella citt\u00e0 di Tours era diffusa la credenza di un ritorno violento e burrascoso delle anime dal Purgatorio al mondo dei viventi durante quella che sarebbe poi divenuta la notte di \"Halloween\". Il loro nome francese (\"le roi Huguet\") sarebbe all'origine della parola Ugonotti associata ai Protestanti nel XVI secolo.\nIn Italia.\n\u00c8 consuetudine, nel giorno dedicato al ricordo dei defunti, visitare i cimiteri locali e portare in dono fiori (tradizionalmente crisantemi) e lumini sulle tombe dei propri cari.\nIn molte localit\u00e0 italiane \u00e8 diffusa l'usanza di preparare alcuni dolciumi, chiamati \"dolci dei morti\", per celebrare la giornata. \nNelle province di Lodi e di Cremona (Lombardia) \u00e8 diffuso un piatto tipico della solennit\u00e0 dei defunti chiamato nel dialetto locale \"Fasul\u00ecn de l'\u00f6c cun le c\u00f9deghe\" e composto, come il nome suggerisce, da fagioli dall'occhio e cotenne di maiale cucinati in umido; tale pietanza viene servita pubblicamente in una manifestazione gastronomica dedicata che si svolge proprio tra la fine di ottobre e l'inizio di novembre a Pizzighettone (provincia di Cremona). \nIn Sicilia e nella provincia di Reggio Calabria, la credenza vuole che durante la notte di Ognissanti i defunti della famiglia lascino dei regali per i bambini insieme alla frutta di Martorana, ai pupi di zucchero (statue realizzate in zucchero, rappresentanti in origine dame e cavalieri della Storia dei Paladini di Francia o personaggi tipici siciliani ed oggi anche cartoni animati) e ad altri dolci caratteristici detti \"ossa dei morti\" (biscotti secchi a base di albume, zucchero, cannella e chiodi di garofano).\nNella provincia di Massa-Carrara la giornata \u00e8 l'occasione del \"b\u00e8n d'i morti\", con il quale in origine gli estinti lasciavano in eredit\u00e0 alla famiglia l'onore di distribuire cibo ai pi\u00f9 bisognosi, mentre chi possedeva una cantina offriva a ognuno un bicchiere di vino; ai bambini inoltre veniva messa al collo la \"sfilza\", una collana fatta di mele e castagne bollite.\nNella zona del monte Argentario era tradizione cucire delle grandi tasche sulla parte anteriore dei vestiti dei bambini orfani, affinch\u00e9 ognuno potesse metterci qualcosa in offerta, cibo o denaro. Vi era inoltre l'usanza di mettere delle piccole scarpe sulle tombe dei bambini defunti perch\u00e9 si pensava che nella notte del 2 novembre le loro anime (dette \"angioletti\") tornassero in mezzo ai vivi.\nNelle comunit\u00e0 dell'Italia meridionale delle eparchie di Lungro e di Piana degli Albanesi i defunti sono commemorati, secondo la tradizione orientale di rito greco-bizantino, nelle settimane precedenti la Quaresima.\nIn Abruzzo, analogamente a quanto avviene in occasione della festa di \"Halloween\", derivata dal mondo anglosassone, era tradizione scavare e intagliare le zucche e porvi poi una candela all'interno per utilizzarle come lanterne.\nA Treviso si mangiano per la ricorrenza focacce particolari chiamate \"i morti vivi\".\nA Castel San Giorgio vi \u00e8 una singolare iniziativa ovvero quella di esporre un Presepe all'interno del civico cimitero, fatto da uno dei migliori artisti presepali al mondo, e nel giorno dei defunti viene eseguito un concerto di musica classica che attrae migliaia di persone."}
{"id": "2816100", "revid": "131358", "url": "https://it.wikipedia.org/wiki?curid=2816100", "title": "Jagdpanzer IV (cacciacarri)", "text": ""}
{"id": "2816108", "revid": "88740", "url": "https://it.wikipedia.org/wiki?curid=2816108", "title": "Enrique di Molucca", "text": ""}
{"id": "2816114", "revid": "155634", "url": "https://it.wikipedia.org/wiki?curid=2816114", "title": "Open di Francia 1989 - Singolare maschile", "text": "Michael Chang ha battuto in finale Stefan Edberg 6-1 3-6 4-6 6-4 6-2."}
{"id": "2816121", "revid": "767487", "url": "https://it.wikipedia.org/wiki?curid=2816121", "title": "Episodi di Laverne &amp; Shirley (quarta stagione)", "text": "La quarta stagione della sit-com Laverne &amp; Shirley \u00e8 stata trasmessa negli Stati Uniti dal 5 settembre 1978. In Italia questa stagione \u00e8 trasmessa in prima visione su Canale 5."}
{"id": "2816123", "revid": "76963", "url": "https://it.wikipedia.org/wiki?curid=2816123", "title": "Teresa Piergentili", "text": "Biografia.\nDiplomatasi nel corso degli anni settanta presso il Centro sperimentale di cinematografia, ha lavorato soprattutto in teatro, prevalentemente come attrice di prosa.\nTardiva ed alquanto discontinua \u00e8 stata la sua carriera cinematografica, che l'ha vista impegnata in pochi film ed in ruoli incolori che non le hanno permesso di distinguersi dal massiccio gruppo di anonimi caratteristi.\nPi\u00f9 gratificante \u00e8 stata indubbiamente la carriera televisiva: ha infatti preso parte a serie televisive molto celebri, come \"Linda e il brigadiere\", (1997), di Alberto Simone, oppure \"Il bello delle donne\", (2001). Nel 2014 entra a far parte del cast de \"Il peccato e la vergogna 2\"."}
{"id": "2816125", "revid": "155634", "url": "https://it.wikipedia.org/wiki?curid=2816125", "title": "Open di Francia 1988 - Singolare maschile", "text": "Mats Wilander ha battuto in finale Henri Leconte 7-5 6-2 6-1."}
{"id": "2816128", "revid": "124333016", "url": "https://it.wikipedia.org/wiki?curid=2816128", "title": "Vittorio Nino Novarese", "text": "Biografia.\nNato a Roma nel 1907, frequenta i corsi di scenografia e costume presso la scuola d'arte della capitale.\nDalla fine degli anni 20 lavora come aiuto costumista a arredatore presso compagnie teatrali e per le produzioni cinematografiche di film muti. Nel 1933, inizia la sua carriera nel cinema sonoro collaborando con Alessandro Blasetti, nella realizzazione dei costumi per la pellicola storica \"1860 I Mille di Garibaldi.\"\nNel 1938, accanto al suo lavoro di scenografo inizia a occuparsi anche di sceneggiature cinematografiche, attivit\u00e0 che lo accompagner\u00e0 per quasi tutta la sua carriera in Italia e all'estero. Per alcuni anni \u00e8 docente dei corsi di scenotecnica e costumi al Centro Sperimentale di Cinematografia a Roma.\nSi aggiudica due premi Oscar per i migliori costumi: nel 1964, per \"Cleopatra\", e nel 1971 per \"Cromwell - Nel suo pugno la forza di un popolo\". \u00c8 il padre dell'attrice Let\u00edcia Rom\u00e1n, avuta dal matrimonio con l'attrice Giuliana Gianni.\nNel 1956 realizza i bozzetti dei vestiti per la Giostra del Saracino che saranno usati fino al 1992.\nMuore a Los Angeles nel 1983."}
{"id": "2816135", "revid": "155634", "url": "https://it.wikipedia.org/wiki?curid=2816135", "title": "Open di Francia 1987 - Singolare maschile", "text": "Ivan Lendl ha battuto in finale Mats Wilander 7-5 6-2 3-6 7-6."}
{"id": "2816137", "revid": "248115", "url": "https://it.wikipedia.org/wiki?curid=2816137", "title": "La Chiesa nei Paesi tedeschi nella prima met\u00e0 dell'Ottocento", "text": ""}
{"id": "2816138", "revid": "212348", "url": "https://it.wikipedia.org/wiki?curid=2816138", "title": "Piazza Farnese", "text": "Piazza Farnese \u00e8 una piazza di Roma, sita nel rione Regola.\nStoria.\nLa storia e l'ampiezza della piazza cominciano nel XVI secolo, quando il cardinale Alessandro Farnese acquist\u00f2 varie case sulla piazza per demolirle e creare uno spazio adeguato al palazzo che aveva fatto progettare da Antonio da Sangallo il Giovane. I lavori cominciarono nel 1514, furono interrotti dal sacco di Roma del 1527, e ripresero dopo l'elezione del cardinale al soglio pontificio con il nome di Paolo III e, dal 1546, sotto la direzione di Michelangelo.\nLa piazza fu pavimentata nel 1545, con ammattonato, come una sorta di pertinenza del palazzo, e vi fu collocata a scopo ornamentale, in asse con l'ingresso sulla facciata, una delle due vasche di granito egiziano oggi presenti. Dopo che Paolo V ebbe condotto l'acqua Paola a Trastevere e anche, scavalcando il Tevere, alla Regola, e che Gregorio XV ne ebbe concesse 40 once ai Farnese per l'alimentazione delle fontane, la famiglia acquis\u00ec la fontana di piazza san Marco e incaric\u00f2 Girolamo Rainaldi, attorno al 1626, di disegnare le due fontane nelle quali furono collocate le due vasche. Le fontane erano puramente ornamentali, e circondate da una cancellata. A beneficio del popolo fu eretta all'inizio di via Giulia la fontana del Mascherone.\nEdifici sulla piazza.\nNella piazza confluiscono ben otto tra vie e vicoli, di cui la pi\u00f9 importante \u00e8 via di Monserrato. Gli edifici pi\u00f9 rilevanti che vi affacciano, oltre palazzo Farnese, sono il convento e la chiesa di Santa Brigida, il palazzo Fusconi Pighini, il palazzo del Gallo di Roccagiovane (di fronte a palazzo Farnese, tra vicolo dei Baullari e via della Corda) e palazzo Mandosi Mignanelli (sulla destra, in angolo con vicolo dei Venti). Altri edifici sono ricostruzioni ottocentesche di immobili pi\u00f9 antichi."}
{"id": "2816140", "revid": "282579", "url": "https://it.wikipedia.org/wiki?curid=2816140", "title": "Kfz 11 (trasporto)", "text": ""}
{"id": "2816146", "revid": "282579", "url": "https://it.wikipedia.org/wiki?curid=2816146", "title": "Kfz 15 (trasporto)", "text": ""}
{"id": "2816147", "revid": "287204", "url": "https://it.wikipedia.org/wiki?curid=2816147", "title": "Vitalij Visnevskij", "text": ""}
{"id": "2816148", "revid": "104458", "url": "https://it.wikipedia.org/wiki?curid=2816148", "title": "Vitaly Vishnevskiy", "text": ""}
{"id": "2816150", "revid": "111433", "url": "https://it.wikipedia.org/wiki?curid=2816150", "title": "Ronald Parise", "text": "\u00c8 stato specialista di carico appartenente alla Computer Sciences Corporation. Ha partecipato alle missioni STS-35 e STS-67 dello Space Shuttle. \u00c8 morto il 9 maggio 2009 per un tumore cerebrale a 56 anni."}
{"id": "2816151", "revid": "155634", "url": "https://it.wikipedia.org/wiki?curid=2816151", "title": "Open di Francia 1986 - Singolare maschile", "text": "Ivan Lendl ha battuto in finale Mikael Pernfors 6-3 6-2 6-4."}
{"id": "2816153", "revid": "282579", "url": "https://it.wikipedia.org/wiki?curid=2816153", "title": "Nashorn (cacciacarri)", "text": ""}
{"id": "2816157", "revid": "22356", "url": "https://it.wikipedia.org/wiki?curid=2816157", "title": "Leidyosuchus", "text": ""}
{"id": "2816158", "revid": "767487", "url": "https://it.wikipedia.org/wiki?curid=2816158", "title": "Episodi di Laverne &amp; Shirley (quinta stagione)", "text": "La quinta stagione della sit-com Laverne &amp; Shirley \u00e8 stata trasmessa negli Stati Uniti dal 13 settembre 1979. In Italia questa stagione \u00e8 trasmessa in prima visione su Canale 5."}
{"id": "2816159", "revid": "838137", "url": "https://it.wikipedia.org/wiki?curid=2816159", "title": "Guy Claude Bagnard", "text": "Biografia.\nStudia presso il Seminario universitario di Lione, l'Istituto Cattolico di Parigi e l'Universit\u00e0 della Sorbona. Consegue il Diplome d'\u00c9tudes Approfondies (D.E.A.) in Teologia e in Filosofia.\n\u00c8 ordinato presbitero il 29 giugno 1965 per la diocesi di Autun.\nL'8 luglio 1987 \u00e8 nominato vescovo di Belley-Ars; riceve la consacrazione episcopale il 4 ottobre 1987 per l'imposizione delle mani del cardinale Albert Decourtray.\nIn occasione dell'edizione 2007 del T\u00e9l\u00e9thon francese, la maratona televisiva che raccoglie fondi a favore della ricerca scientifica, lev\u00f2 la sua voce per riaffermare i principi della bioetica cattolica e in particolare i diritti dell'embrione. Condannando l'utilizzo degli embrioni per la ricerca, afferm\u00f2: \u00abl'umanit\u00e0 dell'embrione non \u00e8 una questione di fede, ma una realt\u00e0 scientifica\u00bb.\nIl 15 giugno 2012 papa Benedetto XVI accoglie la sua rinuncia al governo pastorale della diocesi di Belley-Ars per raggiunti limiti di et\u00e0.\nHa pubblicato un libro sulla vita, la spiritualit\u00e0 e l'insegnamento di Giovanni Maria Vianney.\nGenealogia episcopale.\nLa genealogia episcopale \u00e8:"}
{"id": "2816160", "revid": "297059", "url": "https://it.wikipedia.org/wiki?curid=2816160", "title": "John M. Grunsfeld", "text": ""}
{"id": "2816162", "revid": "121913978", "url": "https://it.wikipedia.org/wiki?curid=2816162", "title": "Povert\u00e0 estrema", "text": "La povert\u00e0 estrema o povert\u00e0 assoluta \u00e8 la pi\u00f9 dura condizione di povert\u00e0, nella quale non si dispone - o si dispone con grande difficolt\u00e0 o intermittenza - delle primarie risorse per il sostentamento umano, come l'acqua, il cibo, il vestiario e l'abitazione.\nNel 2018, la Banca Mondiale considera tale la condizione di povert\u00e0 di chi vive con meno di 1,90 dollari al giorno.\nLa stessa Banca Mondiale ha stimato in circa 750 Mln il numero di persone sulla Terra che hanno vissuto nella condizione di povert\u00e0 estrema nell'anno 2018.\nPrevisioni ONU.\nI dati forniscono il numero di individui poveri al di sotto della linea statistica, stabilita dalle Nazioni Unite nel 2012."}
{"id": "2816178", "revid": "56620", "url": "https://it.wikipedia.org/wiki?curid=2816178", "title": "Roberto Sava", "text": "Biografia.\nLavor\u00f2 per 15 anni come medico e nel 1864 gli venne conferita l'onorificenza di Cavaliere dell'Ordine dei SS.Maurizio e Lazzaro su proposta del Ministero dell'Agricoltura; collabor\u00f2 inoltre alla quarta e quinta edizione della \"Nuova Enciclopedia Popolare Italiana\".\nHa scritto circa 95 libri e il suo libro \"Sui pregi e Doveri dei medici\", pubblicato nel 1845, \u00e8 stato tradotto e pubblicato nello stesso anno in lingua inglese col titolo \"On the Deserts and Duties of the Physician\". Nel 2009 gli \u00e8 stato dedicato il libro \"Roberto Sava - La vita e l'opera\" di Agostino Prezzavento.\nDopo la morte, il paese natale di Belpasso, ha dedicato al suo ricordo la biblioteca comunale, istituita nel 1989; \u00e8 intitolato al suo nome, inoltre, un premio di laurea."}
{"id": "2816186", "revid": "47112", "url": "https://it.wikipedia.org/wiki?curid=2816186", "title": "Torrente Ega", "text": ""}
{"id": "2816188", "revid": "300067", "url": "https://it.wikipedia.org/wiki?curid=2816188", "title": "Dashaun Wood", "text": ""}
{"id": "2816189", "revid": "122906343", "url": "https://it.wikipedia.org/wiki?curid=2816189", "title": "Joseph Fran\u00e7ois Parrocel", "text": "Biografia.\nSecondo figlio di Pierre e di Marie Magdeleine de Palasse, apparteneva alla dinastia di artisti Parrocel, che gener\u00f2 importanti pittori nel XVII e XVIII secolo e fu l'ultimo dei pittori che diedero lustro alla famiglia.\nIl padre lo port\u00f2 a Roma giovanissimo e fu da lui istruito nell'arte della pittura in quella citt\u00e0. Successivamente si trasfer\u00ec a Parigi, dove nel 1753 entr\u00f2 a far parte dell'Accademia reale di pittura e scultura come pittore di soggetti a tema storico.\nSi spos\u00f2 due volte. La prima moglie, Marguerite Fran\u00e7oise Lemarchand. gli diede una figlia, Jeanne Fran\u00e7oise Pallas (1734-1829), moglie di Jean Baptiste Lefebvre de Valrenseaux, pittrice di fiori ed animali. La seconda moglie, l'inglese Christine Edwige Ally, gli diede tre figlie: Marie (Marion) (1744-1824), pittrice di soggetti storici, Th\u00e9r\u00e8se (1745-1835), pittrice di miniature e Jeannette (1747-1832), che non si dedic\u00f2 all'arte della pittura\nAveva fra i suoi amici Denis Diderot, Claude Joseph Vernet, Jean-Baptiste Greuze, Jacques Fran\u00e7ois Desmaisons, architetto del re.\nDotato di grande talento ed esperienza, in particolare nella pittura a fresco, Joseph Fran\u00e7ois si distinse soprattutto nella decorazione e nella costruzione di grandi macchine.\nAffresc\u00f2 la grande cupola della chiesa dell'abbazia benedettina di Mont Saint Quentin in Piccardia.\nPartecip\u00f2 alle esposizioni del 1755 (\"Il trionfo di Ges\u00f9 Cristo\"), 1757 (\"L'assunzione della Santa Vergine\", \"Le quattro stagioni\", \"I quattro elementi\", \"Minerva esce dal cervello di Giove\", \"Apollo sul Parnaso distribuisce corone alle muse\"), 1759 (\"Agar cacciato da Abramo\", \"Assunzione della Santa Vergine\"), 1761 (\"Adorazione dei re\"), 1763 (\"La Santa Trinit\u00e0\"), 1765 (\"Cephale\", \"Procris\", \"Ges\u00f9 Cristo sul Monte degli Ulivi\"), 1771 (\"Assunzione della Vergine\"), 1779 (\"Moltiplicazione dei Pani\"), 1781 (\"La pesca miracolosa\").\nJoseph Fran\u00e7ois non esegu\u00ec solamente pitture da soggetti storici, ma anche dipinti di genere e in particolare battaglie. Al Museo di Versailles sono custoditi otto grandi quadri di battaglie (\"L'assedio di Tournay\", \"L'assedio d'Oudenarde\", \"L'assedio di Charleroi\", \"L'assedio della citt\u00e0 di Namur\").\nLavor\u00f2 anche ad Avignone dove decor\u00f2 nel 1760 un salone nella residenza del marchese di Javon Baronceli (\"L'accampamento\", \"La preparazione dell'attacco\", \"Il combattimento\", \"Dopo la battaglia\", \"Scontro di cavalleria\", \"Convoglio di prigionieri\", \"Accampamento\", \"Vista della citt\u00e0\"). In quest'ultimo quadro compare l'autore stesso intento a dipingere.\nEsegu\u00ec inoltre incisioni di piacevoli soggetti di genere e disegni a penna ed a sanguigna.\nLe sue opere sono in numero considerevole e si trovano un po' ovunque in Francia ed in Europa. Parrocel pubblic\u00f2 anche un catalogo in un numero ristretto di copie e perci\u00f2 molto raro.\nMor\u00ec il 14 dicembre 1781 e fu sepolto nella Chiesa di Saint-Sulpice a Parigi."}
{"id": "2816190", "revid": "767487", "url": "https://it.wikipedia.org/wiki?curid=2816190", "title": "Episodi di Laverne &amp; Shirley (sesta stagione)", "text": "La sesta stagione della sit-com Laverne &amp; Shirley \u00e8 stata trasmessa negli Stati Uniti dal 18 novembre 1980. In Italia questa stagione \u00e8 trasmessa in prima visione su Canale 5."}
{"id": "2816200", "revid": "287204", "url": "https://it.wikipedia.org/wiki?curid=2816200", "title": "Kestutis Kemzura", "text": ""}
{"id": "2816210", "revid": "37401", "url": "https://it.wikipedia.org/wiki?curid=2816210", "title": "Open di Francia 1985 - Singolare maschile", "text": "Mats Wilander ha battuto in finale Ivan Lendl 3-6 6-4 6-2 6-2."}
{"id": "2816219", "revid": "155634", "url": "https://it.wikipedia.org/wiki?curid=2816219", "title": "Open di Francia 1984 - Singolare maschile", "text": "Ivan Lendl ha battuto in finale John McEnroe 3-6 2-6 6-4 7-5 7-5."}
{"id": "2816220", "revid": "339392", "url": "https://it.wikipedia.org/wiki?curid=2816220", "title": "Sultan bin Salman bin Abdulaziz Al Saud", "text": ""}
{"id": "2816222", "revid": "297059", "url": "https://it.wikipedia.org/wiki?curid=2816222", "title": "John M. Fabian", "text": ""}
{"id": "2816224", "revid": "155634", "url": "https://it.wikipedia.org/wiki?curid=2816224", "title": "Open di Francia 1983 - Singolare maschile", "text": "Yannick Noah ha battuto in finale Mats Wilander 6-2 7-5 7-6."}
{"id": "2816226", "revid": "1117982", "url": "https://it.wikipedia.org/wiki?curid=2816226", "title": "Corisco (filosofo)", "text": "Biografia.\nVissuti nello stesso periodo e nativi della stessa citt\u00e0, vengono spesso citati congiuntamente da Diogene Laerzio che li elenca tra i discepoli di Platone e allo stesso modo annoverati da Strabone che li considera seguaci di Socrate . La rilevanza dei due filosofi per la storia della filosofia \u00e8 data da gli stretti rapporti di collaborazione politica e filosofica che ebbero con Platone e Aristotele, dal loro intervento per la fondazione di una scuola aristotelica a Asso e dalla indiretta partecipazione alle fortunose sorti della biblioteca aristotelica finita nelle mani di Neleo, figlio di Corisco.\nLo stesso Diogene Laerzio ci informa che i due filosofi erano entrambi originari di Scepsi, citt\u00e0 della Troade non lontana da Atarneo, dove risiedeva e governava il tiranno Ermia. \nErasto e Corisco cercarono di realizzare a Scepsi, gli ideali politici di Platone. Lo stesso Ermia a questo scopo mise a disposizione dei due filosofi la citt\u00e0 di Asso, dove poi giunse (348-47) il loro amico, il giovane Aristotele, per continuare l'insegnamento platonico e a iniziarvi il proprio.\nSempre Diogene Laerzio ricorda che Platone stesso indirizz\u00f2 una delle sue lettere a Ermia, Corisco ed Erasto: si tratta in effetti della \"Sesta lettera\", che oggi gli studiosi, pur rimanendo quella dell'autenticit\u00e0 delle epistole platoniche una \"vexata quaestio\", tendono a ritenere autentica . \nPlatone scriveva ai suoi due discepoli, che egli riteneva poco esperti di politica, e al tiranno prospettando loro un patto di amicizia e collaborazione fondato sulla necessit\u00e0 di integrare la formazione teorica dei filosofi con la saggezza umana del politico, e si proponeva come mediatore nel caso sorgessero tra essi dei contrasti. \nCorisco, il cui nome ricorre spesso nella formulazione degli esempi di cui si serve Aristotele per argomentare le sue dimostrazioni e analisi logico-metafisiche, ebbe un figlio, Neleo, al quale \u00e8 legato il destino delle opere del fondatore del Liceo. Secondo Strabone, Neleo \u00abfu allo stesso modo discepolo di Aristotele e di Teofrasto\u00bb che gli lasci\u00f2 in eredit\u00e0 la sua biblioteca che conteneva anche le opere di Aristotele "}
{"id": "2816228", "revid": "124900418", "url": "https://it.wikipedia.org/wiki?curid=2816228", "title": "Marco Masi", "text": "Caratteristiche tecniche.\nGiocatore.\nGiocava come libero; tecnicamente dotato, accusava limiti di temperamento.\nAllenatore.\nPredilige lo schieramento a zona, con una difesa a 4 o a 3.\nCarriera.\nGiocatore.\nCresce nel Torino, che lo preleva quattordicenne dai dilettanti pisani dello Stella Azzurra. Fa la sua apparizione nella rosa della prima squadra nella Coppa Italia 1977-1978, disputando tre partite nel girone finale. Viene poi ceduto in prestito al nel 1978, dove viene impiegato con discontinuit\u00e0 dai tre allenatori alternatisi sulla panchina dei \"Grifoni\" (Puricelli, Maroso e Bui) con cui ottiene la salvezza.\nRientrato al Torino, debutta in Serie A il 7 ottobre 1979 nell'undici iniziale in occasione della partita disputata contro la Fiorentina. Inizialmente destinato a una nuova cessione in prestito, alla , rimane in rosa a causa degli infortuni del libero titolare Giorgio Carrera e di Renato Zaccarelli; conquista la fiducia di Luigi Radice e in seguito di Ercole Rabitti (gi\u00e0 suo allenatore nelle giovanili) totalizzando 19 presenze. L'anno successivo, limitato dal servizio militare, disputa 13 partite con i granata.\nNel 1981 viene ceduto alla Pistoiese dove rimane per due anni prima di essere acquistato in compropriet\u00e0 dal come riserva di Ruud Krol. Sotto il Vesuvio disputa le sue ultime 14 presenze in Serie A, e a fine stagione viene riscattato dalla Pistoiese, che lo gira al , appena retrocesso in Serie B. In Toscana conquista da titolare la promozione in Serie A\nDopo la promozione, tuttavia, non viene riconfermato, e viene ceduto al . Nonostante una rosa di buon spessore, i calabresi retrocedono in Serie C1; Masi rimane in giallorosso collaborando alla promozione in Serie B e, nella stagione successiva, a un sorprendente quinto posto finale.\nDopo tre stagioni in Calabria passa al ; la stagione \u00e8 negativa e la squadra termina all'ultimo posto nel campionato di Serie B 1988-1989. Si trasferisce quindi all', sempre in Serie B, e poi al , dove chiude la carriera agonistica a causa di un infortunio.\nIn carriera ha totalizzato complessivamente 46 presenze in Serie A e 214 presenze e 2 reti in Serie B.\nAllenatore.\nHa iniziato guidando le giovanili del e la Primavera della Lucchese per un biennio, tra il 1995 e il 1997. Nel 1997 ha allenato l'Aglianese, con cui raggiunge i play-off nel Campionato Nazionale Dilettanti 1997-1998, prima di lavorare due stagioni nei professionisti al Pontedera e alla Sanremese, dove viene esonerato nel marzo 2000 e successivamente richiamato, senza evitare la retrocessione dei matuziani. In seguito allena in Serie D il Cascina e il Fucecchio, da cui si dimette dopo pochi per problemi economici della societ\u00e0; nel corso della stessa stagione diventa, sia pur non ufficialmente, allenatore della Berretti del Pisa\nDopo le dimissioni di Antonio Cabrini, di cui era il vice, nel novembre 2004 subentra alla guida della prima squadra. Tuttavia in gennaio viene a sua volta esonerato, a causa dei risultati negativi ottenuti.\nDal 2005 al 2007 ha allenato di nuovo il Cascina in Serie D. Dal 2007 allena il , ancora in Serie D, mantenendo l'incarico fino all'estate del 2010 quando la nuova dirigenza granata affida la panchina a Giovanni Vitali. Passa brevemente al settore giovanile del Pisa prima di ritornare al Pontedera il 19 ottobre successivo, dopo l'esonero di Vitali, e rimane sulla panchina pontederese anche nella stagione 2011-2012 quando la squadra vince il campionato ottenendo la promozione in Lega Pro Seconda Divisione. A fine stagione non viene confermato sulla panchina del Pontedera.\nIl 27 giugno 2012 diviene il nuovo allenatore del Borgo a Buggiano dove al termine della Lega Pro Seconda Divisione 2012-2013 ottiene la salvezza. Nell'estate 2013 per\u00f2 la squadra toscana non si iscrive al successivo campionato, cos\u00ec Masi resta senza squadra.\nIl 4 novembre 2013 viene ingaggiato dal Gavorrano, militante in Seconda Divisione, in sostituzione dell'esonerato Gabriele Cioffi. Nel marzo 2014 rescinde consensualmente il contratto con la societ\u00e0 toscana.\nNell'estate 2014 diventa allenatore degli Allievi Nazionali dello Spezia. Dal 5 ottobre 2015 diventa allenatore della formazione Primavera della Unione Calcio Sampdoria. Il 25 novembre seguente viene sollevato dall'incarico.\nNell'estate 2016 diventa il nuovo allenatore del Viareggio 2014, club di Serie D. Si dimette il 10 dicembre 2016.\nIl 23 maggio 2017 viene nominato nuovo allenatore della . Il 5 maggio 2019 conduce la squadra alla vittoria del campionato di Serie D, conducendo il club di Piancastagnaio per la prima volta nella storia alla promozione in Serie C. Viene esonerato l'8 giugno 2020, prima di disputare i play-out.\nIl 25 agosto viene nominato nuovo allenatore della formazione Primavera del Pisa.\nStatistiche da allenatore.\n\"Statistiche aggiornate al 23 febbraio 2020.\"\nGiovanili.\n\"Statistiche aggiornate al 29 giugno 2021.\""}
{"id": "2816232", "revid": "248115", "url": "https://it.wikipedia.org/wiki?curid=2816232", "title": "Pedofilia e Chiesa cattolica nella Storia", "text": ""}
{"id": "2816235", "revid": "155634", "url": "https://it.wikipedia.org/wiki?curid=2816235", "title": "Open di Francia 1982 - Singolare maschile", "text": "Mats Wilander ha battuto in finale Guillermo Vilas 1-6 7-6 6-0 6-4."}
{"id": "2816237", "revid": "339392", "url": "https://it.wikipedia.org/wiki?curid=2816237", "title": "San Paulo", "text": ""}
{"id": "2816246", "revid": "155634", "url": "https://it.wikipedia.org/wiki?curid=2816246", "title": "Open di Francia 1981 - Singolare maschile", "text": "Bj\u00f6rn Borg ha battuto in finale Ivan Lendl 6-1 4-6 6-2 3-6 6-1."}
{"id": "2816247", "revid": "1543377", "url": "https://it.wikipedia.org/wiki?curid=2816247", "title": "Conferenza europea educazione democratica", "text": "La Conferenza europea educazione democratica (EUDEC, in inglese European Democratic Education Community) \u00e8 una conferenza biennale della Comunit\u00e0 europea per l'educazione democratica, una rete europea di persone coinvolte nella formazione democratica.\nLa prima conferenza si \u00e8 tenuta a Lipsia, in Germania, dal 25 luglio al 3 agosto 2008. L'organizzazione della conferenza del 2008 fu in gran parte indipendente della comunit\u00e0 EUDEC, in quanto quest'ultima \u00e8 stata fondata nel febbraio 2008, dopo oltre un anno di preparazione. A seguito della prima conferenza, le date, i luoghi e il contenuto delle conferenze sono stati determinati dalla comunit\u00e0, che ha selezionato un gruppo del Regno Unito ad ospitare la conferenza del 2010.\nEntrambe la Conferenza e la Comunit\u00e0 sono nate dalla necessit\u00e0 tra i sostenitori dell'Educazione democratica di sviluppare una pi\u00f9 profonda messa in rete e coordinamento a livello europeo. La posizione della conferenza in Europa rende relativamente facile per le persone in Europa a partecipare, perch\u00e9 l'annuale Conferenza internazionale per l'educazione democratica, in inglese International Democratic Education Conference si svolge in diverse localit\u00e0 in tutto il mondo e le spese di viaggio dall'Europa sono spesso proibitive.\nStoria.\nLa Conferenza europea educazione democratica \u00e8 stata organizzata per la prima volta nel 1993 e si \u00e8 svolta in tutti gli anni successivi ad eccezione del 2001 (vedi note). La durata delle conferenze \u00e8 variata tra due giorni per il primo evento e 15 giorni nel 1997. Lo scopo di ogni conferenza \u00e8 deciso dalla scuola che la organizza."}
{"id": "2816254", "revid": "16758", "url": "https://it.wikipedia.org/wiki?curid=2816254", "title": "WSW Vipiteno", "text": ""}
{"id": "2816257", "revid": "30208602", "url": "https://it.wikipedia.org/wiki?curid=2816257", "title": "Tardo rinascimento", "text": ""}
{"id": "2816259", "revid": "155634", "url": "https://it.wikipedia.org/wiki?curid=2816259", "title": "Open di Francia 1980 - Singolare maschile", "text": "Bj\u00f6rn Borg ha battuto in finale Vitas Gerulaitis 6-4, 6-1, 6-2."}
{"id": "2816262", "revid": "183694", "url": "https://it.wikipedia.org/wiki?curid=2816262", "title": "Adolph St\u00f6hr", "text": "Biografia.\nLe sue conferenze pubbliche riguardarono gli ambiti principali del pensiero; dalla logica alla metafisica, dalla filosofia del linguaggio, dalla psicologia sperimentale a quella di percezione e di associazione; influenzando molto l'ambiente filosofico e culturale della capitale austriaca."}
{"id": "2816264", "revid": "109943690", "url": "https://it.wikipedia.org/wiki?curid=2816264", "title": "Marziroo", "text": "I marzir\u00f6\u00f6 sono le figure principali di un rito che si svolge ogni anno il primo di marzo nel paese e nelle frazioni di Sorico in provincia di Como, ma anche a inizio marzo a Colico, in provincia di Lecco, dove i ragazzi e i bambini passano in gruppo di casa in casa suonando corni e campanacci chiamati \"samp\u00fcgn\".\nQuesta cerimonia, che ha origine in riti celtici relativi all'agricoltura, segue un rigido protocollo: vi partecipano i bambini e i ragazzi del paese sino alla fine dell'adolescenza (sino a pochi anni fa il rito era ad esclusiva dei maschi) che, passando di casa in casa, propiziano l'imminente avvicinarsi della primavera. Dopo aver ricevuto una piccola offerta dalla famiglia che abita la casa (farina di mais e altre cibarie), recitano in un momento di raccoglimento la preghiera del Padre Nostro (il pi\u00f9 delle volte recitato in Dialetto comasco) per poi suonare corni e pesanti campanacci per \"risvegliare\" l'erba assopita dall'inverno. \nSe la famiglia non risponde all'invito dei ragazzi di chiamare l'erba, i \"Marziroo\" gridano a gran voce, per sottolineare il disappunto per la mancata offerta, \"furmig e ratt\" (tradotto: formiche e ratti).\nLa festa si conclude la sera dove i doni raccolti nella giornata vengono divisi tra i ragazzi durante una cena comune. L'evento \u00e8 molto sentito nella frazione di Bugiallo dove la giornata di festa \u00e8 un momento di ritrovo dei compaesani emigrati per lavoro. Cerimonie analoghe destinate ad annunciare la primavera e a risvegliare la natura si svolgono anche in Valtellina e in tutto l'arco alpino."}
{"id": "2816265", "revid": "400694", "url": "https://it.wikipedia.org/wiki?curid=2816265", "title": "Centrale elettronucleare", "text": ""}
{"id": "2816266", "revid": "380453", "url": "https://it.wikipedia.org/wiki?curid=2816266", "title": "Campionato nordamericano di pallavolo maschile Under-19", "text": "Il campionato nordamericano di pallavolo maschile Under-19 \u00e8 una competizione pallavolistica, organizzata dalla NORCECA, per squadre nazionali nordamericane, riservata a giocatori con un'et\u00e0 inferiore di 19 anni."}
{"id": "2816273", "revid": "73843", "url": "https://it.wikipedia.org/wiki?curid=2816273", "title": "Marta Capurso", "text": ""}
{"id": "2816274", "revid": "248115", "url": "https://it.wikipedia.org/wiki?curid=2816274", "title": "Dichiarazione comune Cattolico-Ortodossa del 1965", "text": ""}
{"id": "2816278", "revid": "55935", "url": "https://it.wikipedia.org/wiki?curid=2816278", "title": "Adolf Harnack", "text": ""}
{"id": "2816281", "revid": "648716", "url": "https://it.wikipedia.org/wiki?curid=2816281", "title": "Palazzo in via Pallonetto di Santa Chiara 15", "text": "Il palazzo in via Pallonetto di Santa Chiara \u00e8 un palazzo monumentale di Napoli, ubicato nella omonima via al civico 15.\nL'edificio, di origini cinquecentesche, fu completamente rifatto nel XVIII secolo, mentre nel XX secolo fu trasformato in condominio con l'aggiunta dell'ascensore che ha snaturato la volumetria dell'androne.\nLa facciata, molto semplice, \u00e8 caratterizzata dalla esedra che serviva per il giro delle carrozze; \u00e8 di gusto sanfeliciano. Dall'esedra si accede all'androne attraverso il portale poligonale affiancato da due porte laterali in piperno. Il cortile \u00e8 molto piccolo."}
{"id": "2816283", "revid": "767487", "url": "https://it.wikipedia.org/wiki?curid=2816283", "title": "Lista dei numeri SdKfz", "text": ""}
{"id": "2816288", "revid": "92723", "url": "https://it.wikipedia.org/wiki?curid=2816288", "title": "Pattinaggio di figura ai XXI Giochi olimpici invernali - Pattinaggio di figura a coppie", "text": "Le gare di Pattinaggio di figura a coppie ai XXI Giochi olimpici invernali si sono svolte il 14 (short program) e il 15 febbraio 2010 (free skating) al Pacific Coliseum di Vancouver.\nLa medaglia d'oro \u00e8 stata vinta dalla coppia cinese composta da Shen Xue e Zhao Hongbo."}
{"id": "2816293", "revid": "110854939", "url": "https://it.wikipedia.org/wiki?curid=2816293", "title": "Polittico Roverella", "text": "Il Polittico Roverella venne dipinto da Cosm\u00e8 Tura nel 1470-1474 a Ferrara, con olio e tempera all'uovo su tavola di pioppo. Smembrato in pi\u00f9 musei e in parte disperso, era una delle opere pi\u00f9 significative dell'artista e del Rinascimento ferrarese in generale.\nStoria.\nIl polittico fu dipinto per la chiesa di San Giorgio fuori le mura a Ferrara per commemorare il vescovo Lorenzo Roverella, su commissione di suo fratello Bartolomeo, abate del monastero olivetano e cardinale. Danneggiato da un'esplosione nel 1709,venne poi rimosso.\nDel polittico resta una descrizione settecentesca Girolamo Baruffaldi. Sulla base di quelle informazioni Maurizio Bonora ne ha realizzato una ricostruzione con la tecnica della grafite su carta.\nDescrizione.\nIl polittico era composto da sei scomparti principali, con una grande \"Madonna col Bambino in trono\" al centro e ai lati due pannelli pi\u00f9 bassi, con santi e personaggi della famiglia Roverella, sormontati da un pannello con un santo inginocchiato ciascuno. In alto si trovava la grande lunetta con la \"Piet\u00e0\", un'opera di grande partecipazione emozionale forse ispirata a uno dei numerosi gruppi scultorei raffiguranti il Compianto sul Cristo morto allora molto diffusi in Romagna. In basso si trovava poi una predella composta da un numero imprecisato di tondi (forse sette), dei quali se ne conoscono oggi tre.\nDei pannelli laterali si \u00e8 conservato solo quello dei \"Santi Maurelio e Paolo con Niccol\u00f2 Roverella\", dove si nota, nel panneggio del mantello di Paolo, quel tipico stile di Tura nel rendere le pieghe come se fossero pesanti e bagnate, con un forte chiaroscuro. Notevoli dovevano poi essere, nel complesso, gli scorci prospettici con punto di fuga ribassato, che permettevano di vedere le volte a lacunari degli sfondi architettonici, come \u00e8 ben evidente nello scomparto centrale.\nI pannelli conosciuti sono:\nNel pannello inferiore di sinistra dovevano trovare i santi Lorenzo e Giorgio /frammento di San Diego), con inginocchiato il vescovo Lorenzo."}
{"id": "2816294", "revid": "767487", "url": "https://it.wikipedia.org/wiki?curid=2816294", "title": "Lucio Garau", "text": "Biografia.\nSi \u00e8 diplomato in composizione sotto la guida di Franco Oppo e in pianoforte sotto la guida di Arlette Giangrandi Egmann e Vincenzo Vitale.\nStudioso di etnomusicologia, estetica e storia della musica, ha composto lavori di musica strumentale, live electronics e musica acusmatica ed interpretato brani di pianoforte e di musica acusmatica.\nNel 1991 ha fondato il \"MiniM Ensemble\" per studiare le tecniche del linguaggio musicale minimalista.\nDal 1998 al 2003 ha curato per gli Amici della Musica di Cagliari il progetto \"Monumenti Pianistici\", che ha avuto per finalit\u00e0 la rivisitazione, in chiave acusmatica, dei lavori di grandi compositori del passato, e dal 2004 al 2009 sei edizioni del Festival Internazionale di Interpretazione della Musica Acusmatica.\n\u00c8 direttore artistico dell'associazione Amici della Musica di Cagliari."}
{"id": "2816299", "revid": "36426", "url": "https://it.wikipedia.org/wiki?curid=2816299", "title": "Chiesa di San Giorgio fuori le mura", "text": ""}
{"id": "2816301", "revid": "6923", "url": "https://it.wikipedia.org/wiki?curid=2816301", "title": "K\u00fcbelwagen (trasporto)", "text": ""}
{"id": "2816309", "revid": "125761810", "url": "https://it.wikipedia.org/wiki?curid=2816309", "title": "Thoracosaurus", "text": "Thoracosaurus (il cui nome significa \"lucertola torace\") \u00e8 un genere estinto di eusucho marino vissuto nel Cretaceo superiore-Paleocene inferiore, circa 72-63 milioni di anni fa (Maastrichtiano-Daniano), i cui resti fossili sono stati ritrovati in Europa e in Nordamerica. Il genere contiene due specie: \"T. neocesariensis\" dal Nordamerica, e \"T. isorhynchus\" (\"T. macrorhynchus\" \u00e8 stato classificato come un sinonimo junior di \"T. isorhynchus\") dall'Europa. Diverse specie sono state assegnate a questo genere, ma molte sono considerate dubbie.\nDescrizione.\n\"Thoracosaurus\" era un eusucho lungo circa 4,4 metri (14,4 piedi), sebbene alcuni esemplari potessero raggiungere anche i 9 metri (29,5 piedi), dalla fisionomia molto simile a quella del moderno gaviale del Gange (\"Gavialis gangeticus\"): il cranio, lungo 55 centimetri (21,6 pollici), infatti, era estremamente allungato e possedeva fauci strette e dotate di numerosissimi denti, anche se in generale era pi\u00f9 corto rispetto a quello della forma odierna. Il corpo doveva essere analogo a quello dei coccodrilli, con una coda fortemente appiattita lateralmente e zampe corte.\nClassificazione.\nDalla sua scoperta, \"Thoracosaurus\" \u00e8 sempre stato considerato un primitivo membro dei gavialoidi. I tradizionali studi morfologici hanno sempre riscontrato come i gavialoidi siano i pi\u00f9 antichi membri di Crocodylia. Ci\u00f2 era coerente con l'et\u00e0 di 72 milioni di anni a cui risalgono le prime specie di \"Thoracosaurus\". Tuttavia, nuove relazioni e date divergenti ricevute dagli studi molecolari hanno rivelato che in realt\u00e0 i gaviali sono un gruppo relativamente giovane (40 milioni di anni fa) pi\u00f9 strettamente imparentato con i coccodrilli rispetto agli alligatori. In questo scenario, \"Thoracosaurus\" appare molto prima di quando i gaviali si separarono evolutivamente dai coccodrilli.\nLo studio di Mike Lee &amp; Adam Yates (2018), tenendo conto dei dati molecolari, morfologici e dell'et\u00e0 fossile, e l'inclusione dell'approccio bayesiano, ha dimostrato che \"Thoracosaurus\" e \"Borealosuchus\" (anch'esso talvolta indicato come gavialoide) non erano affatto gaviali, ma risiedevano al di fuori di Crocodylia. La posizione tassonomica dei gaviali, grazie agli approcci molecolari, \u00e8 stata rivelata essere pi\u00f9 giovane e maggiormente imparentati con i coccodrilli. Ci\u00f2 significa che le caratteristiche da gaviale di \"Thoracosaurus\" rappresentano un mero caso di convergenza evolutiva, probabilmente come adattamenti per catturare il pesce.\nStile di vita.\n\"Thoracosaurus\" era un'enorme crocodylomorpho marino, che viveva nei mari poco profondi del Nord America e dell'Europa, durante il Cretaceo ed il Paleocene. Possedeva un muso lungo e stretto, armato di denti conici perfettamente adatti a catturare i pesci. \"Thoracosaurus\" \u00e8 il pi\u00f9 raro eosuco di Hell Creek, nonch\u00e9 il pi\u00f9 grande, con alcuni esemplari che potevano raggiungere anche i 9 metri di lunghezza."}
{"id": "2816310", "revid": "22356", "url": "https://it.wikipedia.org/wiki?curid=2816310", "title": "Mariliasuchus", "text": ""}
{"id": "2816311", "revid": "6923", "url": "https://it.wikipedia.org/wiki?curid=2816311", "title": "Schwimmwagen", "text": ""}
{"id": "2816312", "revid": "1543377", "url": "https://it.wikipedia.org/wiki?curid=2816312", "title": "Spedizione perduta di Franklin", "text": "La spedizione perduta di Franklin fu un viaggio di esplorazione artica guidato dal Capitano Sir John Franklin partito dall'Inghilterra il 19 maggio 1845. Franklin, ufficiale della Marina britannica ed esperto esploratore, aveva gi\u00e0 preso parte a tre precedenti spedizioni artiche, le ultime due come comandante in capo. Con la sua quarta e ultima, che intraprese all'et\u00e0 di cinquantanove anni, si proponeva di attraversare l'ultimo tratto del passaggio a nord-ovest, fino ad allora mai percorso. Dopo alcune traversie, le due imbarcazioni sotto il suo comando rimasero bloccate dai ghiacci nello stretto di Vittoria, nei pressi dell'Isola di Re Guglielmo nell'Artico canadese. Tutti i membri della spedizione, Franklin e 128 uomini, non furono mai pi\u00f9 ritrovati.\nSpinto dalle pressioni di sua moglie, Jane Griffin (1791\u20131875) e di altri, nel 1848 l'Ammiragliato diede il via alle ricerche della spedizione scomparsa. Spinte sia dalla fama di Franklin che dalla ricompensa promessa dall'Ammiragliato a chi lo avesse ritrovato, diverse spedizioni si misero in seguito sulle sue tracce e a un certo punto, nel 1850, undici imbarcazioni britanniche e due statunitensi erano impegnate nelle ricerche. Diverse di queste imbarcazioni si diressero sulla costa orientale dell'Isola di Beechey, dove vennero trovati i primi resti della spedizione, tra cui le tombe di tre membri dell'equipaggio. Nel 1854, l'esploratore John Rae, mentre si trovava vicino alle coste dell'Artico canadese nei pressi dell'Isola Principe di Galles, raccolse da alcuni Inuit alcuni reperti della spedizione di Franklin e alcuni racconti sulla loro possibile sorte. Nel 1859, un'altra missione di ricerca, guidata da Francis Leopold McClintock, trov\u00f2 sull'isola di Re Guglielmo un messaggio abbandonato con delle indicazioni sul destino della spedizione. Le ricerche continuarono per la maggior parte del XIX secolo.\nNel 1981 un gruppo di scienziati guidato da Owen Beattie, professore di antropologia della University of Alberta, inizi\u00f2 una serie di analisi scientifiche sulle tombe, sui corpi e sugli altri reperti lasciati dai membri della spedizione Franklin sull'isola di Beechey e di Re Guglielmo. Costoro conclusero che gli uomini, le cui tombe erano state ritrovate sull'isola di Beechey, erano molto probabilmente morti di polmonite o forse di tubercolosi e che il loro stato di salute poteva essere stato aggravato da un avvelenamento da piombo dovuto alla saldatura difettosa delle scatole di cibo in dotazione alla spedizione. In seguito, \u00e8 stata avanzata l'ipotesi che tale avvelenamento non sia dipeso dal cibo in scatola ma dal sistema di desalinizzazione dell'acqua con cui erano state equipaggiate le due navi della spedizione. Segni di tagli su ossa umane trovate sull'isola di Re Guglielmo sono stati interpretati come indizi del fatto che si siano verificati episodi di cannibalismo. Il complesso degli studi effettuati suggerisce che l'ipotermia, la fame, l'avvelenamento da piombo e le malattie (tra le quali lo scorbuto) e in generale le condizioni ambientali estremamente ostili, affrontate senza un equipaggiamento e un'alimentazione adeguati, finirono per uccidere tutti i membri della spedizione.\nDopo la scomparsa della spedizione, i media vittoriani, nonostante il suo evidente fallimento e i resoconti che parlavano di cannibalismo, dipinsero Franklin come un eroe. Furono scritte canzoni in suo onore e vennero erette statue che gli attribuivano la scoperta del passaggio a nord-ovest. La spedizione perduta di Franklin \u00e8 stata soggetto di diverse opere d'arte, come canzoni, poesie, racconti e romanzi; \u00e8 stata inoltre pi\u00f9 volte raccontata da documentari televisivi. La serie televisiva \"The Terror\" riproduce in chiave horror la spedizione di Franklin.\nPremesse.\nLa ricerca da parte degli europei di una via marittima pi\u00f9 breve per passare dall'Europa all'Asia nell'emisfero nord era iniziata con i viaggi di Cristoforo Colombo nel 1492 ed era proseguita fino alla met\u00e0 del XIX secolo con una lunga serie di spedizioni di esplorazione organizzate principalmente in Inghilterra. Tali spedizioni, quando ottenevano un qualche tipo di successo, aumentarono il livello di conoscenza degli europei dell'emisfero occidentale, in particolare dell'America settentrionale; man mano che tale conoscenza progrediva l'attenzione gradualmente si rivolse verso l'Artico canadese.\nTra gli esploratori che nel XVI e XVII secolo effettuarono significative scoperte geografiche in Nordamerica si ricordano Martin Frobisher, John Davis, Henry Hudson e William Baffin. Nel 1670 la costituzione della Compagnia della Baia di Hudson comport\u00f2 ulteriori esplorazioni delle coste e dell'interno canadesi, nonch\u00e9 dei mari artici. Nel XVIII secolo entrarono in azione altri esploratori, come James Knight, Christopher Middleton, Samuel Hearne, James Cook, Alexander Mackenzie e George Vancouver. Entro il 1800 le loro scoperte avevano dimostrato che, in zone sufficientemente temperate e percorribili da navi, non esisteva alcun passaggio a nord-ovest tra l'Oceano Atlantico e il Pacifico.\nNel 1804 Sir John Barrow divent\u00f2 Secondo Segretario dell'Ammiragliato, posizione che mantenne fino al 1845, e spinse la Marina Britannica a cercare di completare il passaggio a nord-ovest a nord del Canada e a navigare verso il Polo nord. Per i quattro decenni seguenti esploratori come John Ross, David Buchan, William Edward Parry, Frederick William Beechey, James Clark Ross, George Back, Peter Warren Dease e Thomas Simpson effettuarono proficue spedizioni nell'Artico canadese. Tra questi vi fu anche John Franklin, comandante in seconda di una spedizione polare a bordo della \"Dorothea\" e della \"Trent\" nel 1818 e capo di spedizioni terrestri sulle coste artiche canadesi nel 1819-22 e 1825-27. Entro il 1845 le scoperte combinate di tutte queste spedizioni avevano ridotto la parte ancora sconosciuta dell'Artico canadese ad un quadrilatero di circa 180.000\u00a0km\u00b2. Era proprio verso questa zona che Franklin intendeva fare vela dirigendosi verso ovest attraverso lo Stretto di Lancaster e quindi prendere verso sud-ovest a seconda di come il ghiaccio, la terra e altri ostacoli l'avessero consentito, per completare il passaggio a nord-ovest. Prevedeva di dover coprire una distanza approssimativamente di 1670\u00a0km.\nI preparativi.\nIl comando.\nBarrow, che aveva ottantadue anni ed era vicino alla fine della sua carriera, doveva decidere chi avrebbe dovuto comandare la spedizione per completare il percorso del passaggio a nord-ovest e forse trovare anche l'immaginario Mare polare aperto libero dai ghiacci della cui esistenza Barrow stesso era convinto. Parry, la sua prima scelta, era stanco dell'Artico e declin\u00f2 cortesemente l'offerta. Anche la sua seconda scelta, James Clark Ross, rifiut\u00f2 l'incarico perch\u00e9 aveva promesso alla sua nuova moglie di smettere con le spedizioni artiche. James Fitzjames, la terza scelta di Barrow, venne respinto dall'Ammiragliato perch\u00e9 considerato troppo giovane. Barrow prese in considerazione anche George Back ma valut\u00f2 che avesse una personalit\u00e0 troppo spiccata e polemica. Francis Crozier, un altro candidato, era uomo di origini molto umili e di discendenza irlandese, fatto che gioc\u00f2 contro di lui. Pur non molto convinto Barrow ripieg\u00f2 quindi sul cinquantanovenne Franklin. La spedizione venne composta da due navi, la \"HMS Erebus\" e la \"HMS Terror\" che erano gi\u00e0 state utilizzate nelle zone antartiche da James Clark Ross. A Fitzjames venne affidato il comando della \"Erebus\", mentre Crozier, che aveva comandato la \"Terror\" durante la spedizione antartica con Ross del 1841-1844, fu nominato vice comandante della spedizione e comandante della \"Terror\". Franklin ricevette l'incarico di dirigere la spedizione il 7 febbraio 1845 e le istruzioni ufficiali il 5 maggio dello stesso anno.\nLe navi, l'equipaggio e le provviste.\nLa \"Erebus \" e la \"Terror\" erano navi molto robuste ed equipaggiate con nuove invenzioni. Il motore a vapore della \"Erebus\" era stato fornito dalle \"Ferrovie di Londra e Greenwich\" mentre quello della \"Terror\" probabilmente dalle \"Ferrovie di Londra e Birmingham\". Le navi potevano, con la sola propulsione a motore, mantenere una velocit\u00e0 di quattro nodi. Tra le altre tecnologie all'avanguardia di cui disponevano c'erano la prua rinforzata con placche di ferro, un sistema di riscaldamento interno a vapore per il benessere dell'equipaggio, eliche a vite e timoni di ferro che potevano essere ritirati all'interno di protezioni, sempre in ferro. A bordo erano disponibili biblioteche con pi\u00f9 di 1.000 volumi, mentre le cambuse contenevano razioni di alimenti conservati o in scatola sufficienti per tre anni. Inoltre esisteva un rudimentale sistema di dissalazione dell'acqua marina. Sfortunatamente gli alimenti in scatola erano stati procurati da un fornitore al ribasso, Stephen Goldner, che aveva ottenuto il contratto il 1\u00ba aprile 1845, solo sette settimane prima della partenza. Goldner lavor\u00f2 molto di fretta per produrre le ottomila scatole che gli erano state ordinate e, in seguito, si scopr\u00ec che aveva usato piombo per le saldature che risultarono \u00ab\"rozze e grossolane, e il piombo era colato all'interno come la cera fusa sgocciola dalle candele.\"\u00bb\nLa maggior parte dell'equipaggio era composto da inglesi, molti dei quali dalle regioni del nord; c'era inoltre un certo numero di scozzesi e irlandesi. Oltre a Franklin e Crozier, i soli altri ufficiali ad aver esperienza delle regioni artiche erano un assistente chirurgo e i due esperti di ghiaccio.\nLa scomparsa.\nLa spedizione part\u00ec da Greenhithe, in Inghilterra, la mattina del 19 maggio 1845; ne facevano parte 24 ufficiali e 110 uomini di equipaggio. Le navi fecero una breve sosta nella baia di Stromness, nelle Isole Orcadi a nord della Scozia, quindi ripartirono alla volta della Groenlandia accompagnate da un'altra nave militare, la HMS \"Rattler\", e da una nave da trasporto, la \"Barretto Junior\".\nNei pressi delle isole Whalefish, nella baia di Disko sulla costa occidentale della Groenlandia, vennero macellati 10 buoi fino ad allora caricati sul mercantile per ottenere una provvista di carne fresca; le provviste vennero trasferite sulla \"Erebus\" e sulla \"Terror\" e gli uomini scrissero le loro ultime lettere ai familiari. Prima della partenza definitiva cinque uomini furono congedati e mandati a casa sulla \"Rattler\" e sulla \"Barretto Junior\", riducendo il numero finale dei membri della spedizione a 129. La spedizione venne vista per l'ultima volta da occhi europei all'inizio dell'agosto 1845, quando il capitano Dannett della baleniera \"Prince of Wales\" e il capitano Robert Martin della baleniera \"Enterprise\" incontrarono la \"Terror\" e la \"Erebus\" nella Baia di Baffin mentre attendevano le condizioni favorevoli per attraversare lo Stretto di Lancaster.\nNei successivi 150 anni altre spedizioni, esploratori e scienziati avrebbero cercato di ricostruire che cosa fosse accaduto da allora in poi. Gli uomini di Franklin trascorsero l'inverno del 1845-46 sull'isola di Beechey, dove tre membri dell'equipaggio morirono e vennero sepolti. La \"Terror\" e la \"Erebus\" nel settembre 1846 rimasero intrappolate dal ghiaccio al largo dell'isola di Re Guglielmo e non riuscirono pi\u00f9 a liberarsi. Secondo un biglietto datato 25 aprile 1848 e lasciato sull'isola da Fitzjames e Crozier, Franklin era morto l'11 giugno 1847; il gruppo aveva passato gli inverni 1846-47 e 1847-48 sull'isola di Re Guglielmo e i superstiti il 26 aprile 1848 avevano deciso di dirigersi a piedi verso il fiume Back nel Canada continentale. A quel punto erano gi\u00e0 morti nove ufficiali e 15 uomini dell'equipaggio; il resto del gruppo sarebbe morto lungo il cammino, la maggior parte sull'isola e altri trenta o quaranta sulla costa o nell'entroterra canadese, a centinaia di chilometri di distanza dal pi\u00f9 vicino avamposto occidentale.\nLe prime ricerche.\nTrascorsi due anni senza alcuna notizia di Franklin, si diffuse una certa preoccupazione e Lady Jane Griffin Franklin, insieme a membri del Parlamento e ai giornali britannici, fece pressione sull'Ammiragliato affinch\u00e9 inviasse una squadra di ricerca. L'Ammiragliato organizz\u00f2 quindi un piano per muoversi su tre fronti diversi che venne messo in pratica nella primavera del 1848. Fu inviato un gruppo di soccorso via terra, guidato da Sir John Richardson e John Rae, che discese il fiume Mackenzie fino alla costa artica. Furono inoltre organizzate due spedizioni via mare; la prima entr\u00f2 nell'arcipelago artico canadese passando per lo Stretto di Lancaster, mentre la seconda arriv\u00f2 dal lato dell'Oceano Pacifico. Inoltre l'Ammiragliato mise in palio una ricompensa di 20.000 sterline \u00ab\"per qualsiasi spedizione, di qualsiasi paese, che porter\u00e0 aiuto agli uomini delle navi da esplorazione sotto il comando di Sir John Franklin\"\u00bb. Dopo che la triplice spedizione si risolse in un fallimento la preoccupazione nel Regno Unito e l'interesse per l'Artico aumentarono fino al punto che \"\u00abtrovare Franklin si trasform\u00f2 in qualcosa di molto simile ad una crociata\"\u00bb. Canzoni popolari come \"Lady Franklin's Lament\", che celebrava la ricerca di Lady Franklin del marito scomparso, diventarono estremamente diffuse.\nMolte persone decisero di unirsi alla ricerca. Nel 1850 l'Artico canadese venne perlustrato da undici imbarcazioni britanniche e due statunitensi. Molte di queste si diressero al largo della costa orientale dell'Isola di Beechey, dove furono trovate le prime vestigia della spedizione, tra cui i resti dell'accampamento invernale del 1845-46 e le tombe di John Torrington (1825-1846), John Hartnell e William Braine. Sul posto per\u00f2 non venne trovato alcun messaggio lasciato dalla spedizione.\nLe ricerche via terra.\nNel 1854 John Rae mentre effettuava rilevamenti nella Boothia per conto della Compagnia della Baia di Hudson (HBC) scopr\u00ec ulteriori prove del triste destino degli esploratori scomparsi. Il 21 aprile 1854 Rae incontr\u00f2 un Inuk nei pressi di Pelly Bay (attuale Kugaaruk, Nunavut), che gli raccont\u00f2 di un gruppo di 35/40 uomini bianchi che erano morti di stenti vicino alla foce del fiume Back; successivamente altri Inuit confermarono la storia, aggiungendo ulteriori particolari relativi al fatto che i marinai in fin di vita erano ricorsi anche al cannibalismo. Gli Inuit mostrarono a Rae alcuni oggetti che furono riconosciuti come appartenenti a Franklin e ai suoi uomini. In particolare Rae acquist\u00f2 dagli Inuit di Pelly Bay diversi cucchiai e forchette d'argento che in seguito si stabil\u00ec essere appartenute a Fitzjames, Crozier, Franklin e Robert Osmer Sargent, un ufficiale della \"Erebus\". La relazione di Rae venne inviata all'Ammiragliato che, nell'ottobre 1854 fece pressione sull'HBC affinch\u00e9 inviasse una spedizione lungo il Back per cercare altre tracce di Franklin e i suoi uomini\nLa ricerca successiva venne quindi effettuata dal dirigente della HBC James Anderson con l'impiegato della compagnia James Stewart, che si diressero verso nord in canoa fino alla foce del Back. Nel luglio 1855 una trib\u00f9 di Inuit raccont\u00f2 loro di un gruppo di \"qallunaat\" (vocabolo Inuit con cui si definivano i bianchi) che era morto di fame e stenti lungo la costa. In agosto Anderson e Stewart trovarono un pezzo di legno con intagliata la scritta \"Erebus\" ed un altro dove era scritto \"Mr. Stanley\" (nome del chirurgo di bordo della \"Erebus\") sull'Isola Montreal nella Baia di Chantrey, dove il fiume Back incontra il mare.\nMalgrado le scoperte di Rae e Anderson, l'Ammiragliato decise di non organizzare un'altra ricerca. La Gran Bretagna dichiar\u00f2 gli uomini ufficialmente morti in servizio il 31 marzo 1854. Lady Franklin, non essendo riuscita a convincere il governo a finanziare un'altra spedizione, ne organizz\u00f2 una personalmente, affidata al comando di Francis Leopold McClintock. L'imbarcazione per la spedizione, lo schooner a vapore \"Fox\" acquistato grazie ad una sottoscrizione pubblica, salp\u00f2 da Aberdeen il 2 luglio 1857.\nNell'aprile 1859 una squadra a bordo di slitte lasci\u00f2 la \"Fox\" per effettuare ricerche sull'isola di Re Guglielmo. Il 5 maggio il gruppo, guidato dal tenente di vascello William Hobson trov\u00f2 sotto un \"cairn\" un documento lasciato da Crozier e Fitzjames. Conteneva due messaggi: il primo, datato 28 maggio 1847, diceva che la \"Erebus\" e la \"Terror\" avevano svernato tra i ghiacci sulla costa nordoccidentale dell'isola, mentre avevano passato l'inverno precedente sull'Isola di Beechey dopo aver circumnavigato l'Isola Cornwallis. Il messaggio diceva: \"\u00abSir John Franklin comanda la spedizione. Tutto bene\"\u00bb Il secondo messaggio, scritto sui margini dello stesso foglio di carta, era molto pi\u00f9 sinistro. Datato 25 aprile 1848, riferiva che la \"Erebus\" e la \"Terror\" erano rimaste intrappolate dal ghiaccio per un anno e mezzo e che l'equipaggio le aveva abbandonate il 22 aprile. Ventiquattro uomini tra ufficiali e ciurma erano morti, tra i quali Franklin, perito l'11 giugno 1847, solo due settimane dopo la stesura del primo messaggio. Crozier aveva preso il comando della spedizione e i 105 sopravvissuti avevano deciso di partire il giorno seguente dirigendosi a sud verso il fiume Back.\nL'annotazione conteneva errori significativi; in particolare la data dell'accampamento invernale sull'Isola di Beechey \u00e8 errata e segnalata come 1846-47 invece di 1845-46.\nLa spedizione McClintock inoltre trov\u00f2 uno scheletro umano sulla costa meridionale dell'isola di Re Guglielmo. Il corpo era ancora vestito, venne frugato e su di esso si trovarono alcuni documenti, tra cui il tesserino del sottufficiale Henry Peglar (nato nel 1808), addetto alla coffa di trinchetto della \"HMS Terror\". Tuttavia, dal momento che l'uniforme era quella di un cambusiere, \u00e8 probabile che in realt\u00e0 il corpo fosse di Thomas Armitage, addetto alla stiva delle armi della \"Terror\" e compagno di bordo di Peglar, del quale portava i documenti. In un altro luogo sull'estremit\u00e0 occidentale dell'isola, Hobson scopr\u00ec una scialuppa di salvataggio che conteneva due scheletri e altri resti della spedizione Franklin. Nella barca c'era una grande quantit\u00e0 di equipaggiamento, ma si trattava di una selezione di oggetti davvero bizzarra che comprendeva stivali, fazzoletti di seta, sapone profumato, posateria d'argento, spugne, pantofole, sigari, pettini, spazzole e libri, tra cui una copia di \"Il vicario di Wakefield\" di Oliver Goldsmith. Anche McClintock raccolse testimonianze di Inuit, riguardo alla disastrosa fine della spedizione.\nTra il 1860 e il 1869 due spedizioni guidate da Charles Francis Hall, che visse presso gli Inuit prima vicino alla Baia di Frobisher sull'Isola di Baffin e in seguito a Repulse Bay nel Canada continentale, trovarono tracce di accampamenti, tombe e resti vari sulla costa meridionale dell'isola di Re Guglielmo, ma nessuno dei superstiti della spedizione Franklin che Hall credeva di poter trovare tra gli Inuit. Pur rassegnato al fatto che tutti gli uomini di Franklin erano morti, rimase convinto che dei documenti ufficiali della spedizione avrebbero ancora potuto essere scoperti sotto un \"cairn\". Con l'aiuto delle sue guide Ebierbing e Tookoolito, Hall raccolse centinaia di pagine di testimonianze di Inuit. Tra questo materiale si trovano racconti di visite alle navi di Franklin e di un incontro con un gruppo di bianchi sulla costa meridionale dell'isola di Re Guglielmo, nei pressi della Baia di Washington. Negli anni novanta queste testimonianze vennero analizzate a fondo da David C. Woodman che ne fece le basi dei suoi due libri \"Unravelling the Franklin Mystery\" (1992) e \"Strangers Among Us\" (1995), nei quali ricostruisce gli ultimi mesi della spedizione.\nLa speranza di ritrovare i documenti perduti spinse il tenente di vascello dell'esercito degli Stati Uniti Frederick Schwatka ad organizzare una spedizione sull'isola tra il 1878 e il 1880. Dopo aver attraversato la Baia di Hudson a bordo dello schooner \"Eothen\", Schwatka, che aveva messo insieme una squadra che comprendeva gli Inuit che avevano aiutato Hall, prosegu\u00ec verso nord a piedi e con slitte trainate da cani, intervistando gli inuit e visitando i luoghi dove si sapeva o era probabile vi fossero i resti della spedizione Franklin, trascorrendo l'inverno sull'isola di Re Guglielmo. Schwatka non riusc\u00ec a trovare le agognate carte, ma in un discorso tenuto durante una cena in suo onore organizzata nel 1880 dall'American Geographical Society osserv\u00f2 che la sua spedizione aveva fatto \u00ab\"il pi\u00f9 lungo viaggio via slitta sia per quanto riguarda la durata sia per la strada percorsa\"\u00bb in quanto era durato 11 mesi e quattro giorni in cui erano stati percorsi 4.360\u00a0km; disse anche che era stata la prima spedizione artica in cui i bianchi avevano adottato interamente la dieta e lo stile di vita degli Inuit, e che i possibili documenti della spedizione Franklin erano da considerarsi perduti \u00ab\"oltre ogni ragionevole dubbio\"\u00bb. La spedizione Schwatka non trov\u00f2 alcuna traccia della spedizione Franklin pi\u00f9 a sud di un luogo chiamato \"Starvation Cove\" (\"Baia della fame\") sulla Penisola di Adelaide. Tale luogo si trova molto pi\u00f9 a nord della meta fissata da Crozier, il fiume Back, e a molte centinaia di chilometri di distanza dal pi\u00f9 vicino avamposto occidentale, che si trovava sul Grande Lago degli Schiavi. Woodman scrisse che, secondo alcune relazioni di Inuit, fra il 1852 e il 1858 Crozier e un altro membro della spedizione erano stati visti nella zona del Baker Lake, circa 400\u00a0km a sud, dove nel 1948 Farley Mowat trov\u00f2 \u00ab\"un cairn molto antico, non costruito nella tradizionale maniera eschimese\"\u00bb dentro il quale vi erano schegge di una scatola di legno massiccio con giunti a coda di rondine.\nLe spedizioni scientifiche.\nGli scavi sull'Isola di Re Guglielmo (1981\u201382).\nNel giugno 1981 Owen Beattie, professore di antropologia della University of Alberta, diede il via al \"Franklin Expedition Forensic Anthropology Project\" (FEFAP) quando lui e la sua squadra di assistenti andarono da Edmonton sull'Isola di Re Guglielmo, attraversando la costa occidentale dell'isola come avevano fatto gli uomini di Franklin 132 anni prima. Il FEFAP sperava di trovare manufatti e resti umani per poterli sottoporre alle moderne tecniche di medicina forense, in modo da stabilire le possibili cause di morte dei 129 uomini scomparsi..\nLa spedizione trov\u00f2 in effetti reperti archeologici riconducibili agli europei del XIX secolo e resti umani non ancora scoperti, ma Beattie rimase deluso dalla loro scarsa quantit\u00e0. Esaminando le ossa dei componenti della ciurma di Franklin not\u00f2 tracce tipiche dei casi di carenza di vitamina C, la causa dello scorbuto. Rientrato a Edmonton riesamin\u00f2 lo proprie annotazioni con James Savelle, un archeologo artico, e not\u00f2 che dei segni sulle ossa suggerivano che fosse stato praticato il cannibalismo. Cercando informazioni sulla salute degli uomini di Franklin e sulla loro dieta, mand\u00f2 dei campioni di ossa all\"Alberta Soil and Feed Testing Laboratory\" perch\u00e9 venissero analizzate, e mise insieme un'altra squadra per tornare sull'Isola di Re Guglielmo. Le analisi rivelarono l'inaspettato livello di 226 parti per milione di piombo nelle ossa degli uomini di Franklin, un livello dieci volte pi\u00f9 elevato di quello del gruppo di controllo composto da ossa di Inuit della zona, che era di 26-36 parti per milione.\nNel giugno 1982 un gruppo composto da Beattie, Walt Kowall (specializzando in antropologia dell'University of Alberta), Arne Carlson (archeologo e studente di geografia della Simon Fraser University) e Arsien Tungilik (uno studente Inuit assistente di campo), vol\u00f2 sulla costa occidentale dell'isola di Re Guglielmo dove ripercorse parte del viaggio di McClintock del 1859 e di quello di Schwatka del 1878\u201379.. In questa spedizione furono scoperti i resti di vari uomini, un numero fra sei e quattordici, nei paraggi del luogo in cui McClintock aveva trovato la scialuppa, e vari manufatti, tra cui la suola di uno stivale a cui erano state applicate delle assicelle di legno per cercare di avere una migliore presa sulla neve.\nGli scavi e le esumazioni sull'Isola di Beechey (1984 e 1986).\nDopo essere tornato ad Edmonton nel 1982 ed essere venuto a sapere del livello di piombo contenuto nei resti trovati dalla spedizione del 1981, Beattie cerc\u00f2 tenacemente di scoprirne il motivo. Tra le possibilit\u00e0 c'erano il piombo fuso impiegato per saldare le latte di cibo in scatola usato dalla spedizione, altri contenitori per il cibo fatti con lamine di piombo, coloranti alimentari, derivati del tabacco, servizi da tavola in peltro e candele di scarsa qualit\u00e0 che contenevano piombo. Beattie inizi\u00f2 a sospettare che i problemi derivanti dall'avvelenamento da piombo combinati con gli effetti dello scorbuto potevano essersi rivelati letali per la ciurma di Franklin. Tuttavia, dal momento che il piombo contenuto nelle ossa poteva essersi accumulato nel corso dell'intera vita della persona e non solo durante il viaggio, la teoria di Beattie poteva essere convalidata solo da analisi forensi di tessuti molli da confrontare con quelle delle ossa. Il professore decise cos\u00ec di esaminare le tombe degli uomini sepolti sull'Isola di Beechey\nOttenuti i permessi legali, la squadra di Beattie si rec\u00f2 sull'Isola di Beechey nell'agosto 1984 per eseguire delle autopsie sui tre corpi l\u00ec sepolti. Iniziarono con il corpo del primo uomo a morire, il capo fuochista John Shaw Torrington. Eseguita l'autopsia di Torrington e dopo aver riesumato ed esaminato rapidamente il corpo di John Hartnell, la squadra, a corto di tempo e minacciata dalle condizioni atmosferiche, rientr\u00f2 ad Edmonton con campioni di ossa e tessuti. L'analisi delle ossa e dei capelli di Torrington indic\u00f2 che l'uomo \u00ab\"avrebbe sofferto di gravi problemi fisici e mentali provocati dall'avvelenamento da piombo.\"\u00bb Anche se l'autopsia indicava che la causa ultima di morte era stata la polmonite, l'avvelenamento da piombo veniva citato come concausa.\nNel corso della spedizione la squadra visit\u00f2 un sito distante circa 1\u00a0km a nord del luogo in cui si trovano le tombe, per esaminare i resti di centinaia di scatole vuote di cibo gettate via dagli uomini di Franklin. Beattie constat\u00f2 che le confezioni erano state malamente saldate col piombo, che molto probabilmente era entrato a diretto contatto con il cibo. La pubblicazione delle scoperte della spedizione del 1984 e le fotografie di Torrington, un corpo risalente a 138 anni prima perfettamente conservato dal permafrost della Tundra, ebbero una buona copertura da parte dei media e rinnovarono l'interesse verso la spedizione perduta di Franklin.\nRecenti ricerche hanno suggerito che un'altra potenziale fonte dell'intossicazione da piombo potrebbe essere stato il sistema di desalinizzazione dell'acqua in dotazione alle navi, piuttosto che il cibo in scatola. K.T.H. Farrer ha sostenuto che \"\u00ab\u00c8 impossibile che una persona possa ingerire dal cibo in scatola quella quantit\u00e0 di piombo, 3,3 milligrammi al giorno per otto mesi, necessaria per raggiungere il livello di 80 \u03bcg/dL al quale in una persona adulta iniziano a comparire i sintomi dell'avvelenamento, quindi l'idea che il piombo nelle ossa potesse derivare dal cibo ingerito nel corso di pochi mesi, ma anche di tre anni, sembra poco sostenibile\".\u00bb Inoltre il cibo in scatola era ampiamente usato all'epoca nella Marina britannica, e il suo consumo non aveva causato significativi avvelenamenti da piombo in nessun altro caso. La singolarit\u00e0 della spedizione Franklin era che le navi erano state equipaggiate con motori da locomotiva adattati che richiedevano circa una tonnellata di acqua dolce all'ora per produrre vapore. \u00c8 molto probabile che, proprio per questo motivo, le navi fossero state dotate di un sistema idraulico particolare che, dati i materiali abitualmente impiegati all'epoca, avrebbero potuto produrre enormi quantit\u00e0 d'acqua con un elevato contenuto di piombo. Anche William Battersby ha sostenuto che quella fu la fonte pi\u00f9 probabile per l'elevato livello di piombo osservato nei resti dei membri della spedizione, piuttosto che il cibo in scatola.\nUn ulteriore esame delle tombe fu effettuato nel 1986. La procedura venne filmata da una troupe televisiva e mostrata nel documentario \"Buried in Ice\" della serie \"Nova\" nel 1988. Nonostante le difficili condizioni ambientali, Derek Notman, medico e radiologo della University of Minnesota, e il tecnico radiologo Larry Anderson scattarono diverse lastre dei corpi prima dell'autopsia. All'indagine parteciparono anche Barbara Schweger, esperta di abbigliamento artico, e il patologo Roger Amy.\nBeattie e il suo gruppo notarono che qualcun altro aveva tentato prima di loro di riesumare Hartnell. Durante il tentativo il coperchio della bara era stato danneggiato con un piccone, inoltre mancava la placca sopra la cassa. Successive ricerche condotte ad Edmonton mostrarono come Sir Edward Belcher, comandante di una delle spedizioni andate in soccorso di Franklin, nell'ottobre 1852 avesse ordinato la riesumazione di Hartnell ma l'operazione non fosse riuscita per la durezza del permafrost. Un mese dopo Edward A. Inglefield, comandante di un'altra spedizione di soccorso, era riuscito a riesumare il corpo e aveva rimosso la targa della bara.\nA differenza della tomba di Hartnell, quella del soldato William Braine era sostanzialmente intatta. Quando l'uomo venne riesumato, gli esaminatori notarono che la sua sepoltura era stata fatta in maniera frettolosa. Le braccia, il corpo e la testa non erano stati sistemati con cura nel sarcofago e una delle maglie che indossava era infilata a rovescio. La bara sembrava di dimensioni troppo piccole per contenerlo e il coperchio, che era decorato con una placca di rame con il suo nome e altri dati personali, gli schiacciava il naso.\nGli scavi sul sito NgLj-2 (1992).\nNel 1992, una squadra di archeologi e antropologi forensi individu\u00f2 un sito, che denominarono \"NgLj-2\", sulla costa occidentale dell'isola di Re Guglielmo. Il sito corrisponde alle descrizioni fatte da Leopold McClintock di quello in cui ritrov\u00f2 la scialuppa di salvataggio. Gli scavi effettuati in loco portarono alla luce 400 tra ossa e frammenti di ossa, oltre a manufatti che vanno dai pezzi di pipe d'argilla a bottoni e accessori d'ottone. L'esame delle ossa effettuato da Anne Keenleyside, la scienziata forense del gruppo, mostrarono elevati livelli di piombo e molti segni di scalfitture \u00ab\"compatibili con la scarnificazione\".\u00bb Sulla base delle scoperte di questa spedizione \u00e8 stato diffusamente accettato il fatto che almeno alcuni gruppi degli uomini di Franklin, giunti allo stremo delle forze, siano ricorsi al cannibalismo.\nLe ricerche dei relitti (1992-93).\nNel 1992 David C. Woodman, con l'aiuto dell'esperto di magnetometri Brad Nelson, organizz\u00f2 il \"Progetto Ootjoolik\" per cercare il relitto che le testimonianze degli Inuit affermavano giacere al largo della penisola di Adelaide. Si servirono di due velivoli, uno fornito dal National Research Council e l'altro dalle forze aeree canadesi, entrambi equipaggiati con un magnetometro, ai quali fecero perlustrare una vasta area ad ovest del Capo Grant da un'altezza di 200 metri. Furono rilevati pi\u00f9 di 60 oggetti magneticamente sensibili, cinque dei quali sembravano rispondere molto precisamente alle caratteristiche che ci si aspettava avessero le navi di Franklin.\nNel 1993 il dottor Joe Mcinnis e Woodman tentarono di identificare i ritrovamenti pi\u00f9 promettenti dell'anno precedente. Noleggiato un aeroplano, atterrarono sul ghiaccio in tre dei siti, praticarono in ciascuno un buco attraverso la calotta e calarono un piccolo sonar a scansione a settore per cercare di ottenere delle immagini del fondale. Tuttavia, a causa del viaggio turbolento e delle condizioni del ghiaccio, non fu possibile identificare con precisione il posizionamento dei fori, e inoltre non venne trovato nulla di interessante. L'unica informazione insolita fu che i luoghi che collimavano con le descrizioni Inuit del naufragio presentavano profondit\u00e0 fino ad allora sconosciute.\nRicerche sull'isola di Re Guglielmo (1994-95).\nNel 1994 Woodman organizz\u00f2 e diresse una ricerca nella zona tra Capo Collinson e l'attuale Victory point (nel territorio di Nunavut) per cercare le \"tombe\" di cui il cacciatore Inuit Supunger aveva parlato nella sua testimonianza. Una squadra di dieci persone si impegn\u00f2 nella ricerca per dieci giorni, supportata finanziariamente dalla \"Canadian Geographical Society\" e seguita dalle telecamere della trasmissione \"Focus North\" della CBC, ma delle tombe non si trov\u00f2 traccia.\nNel 1995 venne organizzata una spedizione congiunta da Woodman, George Hobson e l'avventuriero statunitense Stephen Trafton, che giunti sul posto si dedicarono a ricerche separatamente. Il gruppo di Hobson, accompagnato dall'archeologa Margaret Bertulli, indag\u00f2 sull'accampamento estivo trovato a poche miglia a sud di Capo Felix, dove erano stati trovati alcuni resti di scarso rilievo della spedizione. Woodman invece, con due compagni, si diresse a sud dalla Baia di Wall fino al Victory Point cercando di scoprire tutti gli accampamenti che probabilmente erano stati piantati lungo quella costa; trov\u00f2 per\u00f2 solo alcune scatole di cibo arrugginite e un accampamento fino ad allora sconosciuto nei pressi del Capo Maria Louisa.\nUlteriori ricerche dei relitti (1997 - 2016).\nNel 1997, in occasione del centocinquantennale della missione di Franklin, venne organizzata dalla societ\u00e0 cinematografica Eco-Nova una spedizione che si proponeva di impiegare il sonar per indagare meglio sui siti individuati con il magnetometro nel 1992. Il capo della squadra di archeologi era Robert Grenier, assistito da Margaret Bertulli, mentre Woodman fu nuovamente lo storico della spedizione e coordinatore delle ricerche. Le ricerche vennero effettuate a bordo del rompighiaccio della Guardia Costiera Canadese \"Laurier\". Vennero pattugliati circa 40\u00a0km\u00b2 nei pressi dell'Isola Kirkwall, senza risultato. Quando alcuni gruppi di ricerca distaccati trovarono resti della Spedizione di Franklin, soprattutto lamiere di rame e piccoli oggetti, sulle spiagge di alcuni isolotti a nord dell'Isola O'Reilly, le ricerche vennero spostate in quella zona ma il maltempo imped\u00ec di ottenere risultati significativi prima del termine della missione. Sulla spedizione venne prodotto dalla Eco-Nova un documentario, \"Oceans of Mystery: Search for the Lost Fleet\".\nNel 2000 James P. Delgado, del Vancouver Maritime Museum organizz\u00f2 una rievocazione dello storico viaggio a ovest della nave St. Roch attraverso il passaggio a Nordovest a bordo del catamarano \"Nadon\", assistito dal tender \"Simon Fraser\". Sapendo che il ghiaccio avrebbe potuto ritardare il transito nella zona dell'Isola di Re Guglielmo, Delgado offr\u00ec ai suoi amici Hobson e Woodman di impiegare il sonar del \"Nadon\" per esplorare i fondali della zona a nord dell'Isola Kirkwall, ma anch'egli non ottenne risultati.\nNel 2001, 2002 e 2004 Woodman organizz\u00f2 altre tre spedizioni per cercare i relitti delle navi di Franklin mappando i fondali con il magnetometro. I magnetometri vennero montati su slitte e portati sul pack per completare la perlustrazione della zona a nord dell'Isola Kirkwall (2001) ed esplorare completamente la zona dell'Isola O'Reilly (2002 e 2004). Tutti gli oggetti magneticamente pi\u00f9 interessanti ritrovati vennero poi identificati dal sonar come di origine naturale. Durante le ricerche, nel 2002 e 2004, su un'isoletta a nord-est dell'Isola O'Reilly vennero ritrovati alcuni piccoli manufatti attribuibili alla Spedizione Franklin e i tipici resti di un accampamento di esploratori.\nIl 25 luglio 2010 fu ritrovata la HMS \"Investigator\", una nave mercantile rimasta imprigionata nel ghiaccio e abbandonata dall'equipaggio durante una ricerca della spedizione di Franklin condotta nel 1853. La nave fu ritrovata in acque basse presso la Mercy Bay, lungo la costa settentrionale dell'Isola di Banks. La squadra di Parks Canada rifer\u00ec che era in buone condizioni, in posizione verticale sotto circa 11 metri di acqua.\nIl relitto dell'Erebus \u00e8 stato infine trovato il giorno 11 settembre 2014 da una spedizione del National Geographic, in posizione verticale a 12 metri di profondit\u00e0 in buono stato di conservazione. Ispezioni condotte con ROV automatici all'interno hanno portato alla luce numerosi reperti che hanno permesso un'identificazione sicura del relitto.\nNei primi giorni di settembre del 2016 \u00e8 stato annunciato il ritrovamento del relitto della Terror nella Terror Bay, una piccola insenatura dell'isola di Re Guglielmo, a pi\u00f9 di 50 chilometri di distanza dalla Erebus, alle coordinate . La nave, in perfetto stato, si trova a pochi metri di profondit\u00e0 tant'\u00e8 vero che la localizzazione \u00e8 stata possibile attraverso le testimonianze di alcuni Inuit riguardo alla cima dell'albero principale che emergerebbe periodicamente dalle acque. Le foto subacquee mostrarono intatta l'intera struttura, in particolare la campana di bordo e la ruota del timone.\nConclusioni scientifiche.\nLe ricerche, gli scavi e le esumazioni del progetto FEFAP si sono protratte per pi\u00f9 di dieci anni. Il risultato degli studi sui manufatti e sui resti umani trovati sull'isola di Re Guglielmo e sull'isola di Beechey hanno mostrato come gli uomini sepolti sull'Isola di Beechey siano probabilmente morti di polmonite e forse di tubercolosi, possibilit\u00e0 suggerita dalle tracce del morbo di Pott sul corpo di Braine. Le analisi tossicologiche evidenziano l'avvelenamento da piombo come probabile concausa. Tagli di lama trovati sulle ossa di alcuni uomini sono stati interpretati come segni di cannibalismo. Le prove raccolte suggeriscono che una combinazione di freddo, fame e malattie, tra cui scorbuto, polmonite e tubercolosi, situazione aggravata dall'avvelenamento da piombo, abbia finito per uccidere tutti i membri della spedizione di Franklin.\nAltri fattori.\nLa scelta di Franklin di passare per la costa occidentale dell'isola di Re Guglielmo condusse la Erebus e la Terror in una zona dove non sempre i ghiacci si sciolgono durante la breve estate, mentre la via che passa ad est dell'isola si libera regolarmente e venne in seguito usata da Roald Amundsen nel suo riuscito attraversamento del passaggio a nord-ovest. La spedizione di Franklin, intrappolata nel ghiaccio per due anni nello Stretto di Victoria, era una spedizione marittima, non equipaggiata n\u00e9 addestrata per viaggiare via terra. Alcuni membri dell'equipaggio che si misero in cammino verso sud portarono con s\u00e9 molte cose che non servivano a nulla nella loro situazione. McClintock trov\u00f2 nelle scialuppe una gran quantit\u00e0 di oggetti che defin\u00ec \u00ab\"Un semplice accumulo di peso morto, di scarsissima utilit\u00e0, e che molto probabilmente fiacc\u00f2 le forze degli uomini che trascinavano le scialuppe\".\u00bb Inoltre fattori culturali potrebbero aver trattenuto gli uomini dal cercare aiuto al pi\u00f9 presto possibile presso gli Inuit e dall'adottare le loro tecniche di sopravvivenza.\nEredit\u00e0 storica.\nLa conseguenza pi\u00f9 significativa della Spedizione di Franklin fu la mappatura, da parte delle spedizioni successive inviate alla ricerca degli uomini scomparsi, di molte centinaia di chilometri di coste fino ad allora sconosciute. Come not\u00f2 Richard Cyriax, \u00ab\"La scomparsa della spedizione probabilmente ha portato maggiori conoscenze geografiche di quante ne avrebbe portate se fosse rientrata con successo\".\u00bb Allo stesso tempo contribu\u00ec in buona misura a calmare la passione dell'Ammiragliato per l'esplorazione artica. Passarono diversi anni prima che venisse organizzata la Spedizione di Nares, e quando Nares dichiar\u00f2 che non esisteva alcun passaggio attraverso il Polo nord, le sue parole rappresentarono la fine del coinvolgimento della Marina Britannica nell'esplorazione artica, ovvero la fine di un'era in cui tali imprese erano diffusamente valutate dall'opinione pubblica britannica un valido modo di investire risorse sia umane che finanziarie. La scoperta del vero passaggio fatta da Roald Amundsen con la spedizione del 1903-05 a bordo del Gj\u00f8a, mise definitivamente fine alla secolare ricerca del passaggio a nord-ovest.\nEredit\u00e0 culturale.\nDopo la scomparsa della spedizione Franklin, per anni i media vittoriani ritrassero Franklin come l'eroe che aveva condotto i propri uomini alla ricerca del passaggio a nord-ovest. Una sua statua eretta nella sua citt\u00e0 natale reca l'iscrizione \u00ab\"Sir John Franklin - Scopritore del Passaggio a Nord-ovest\"\u00bb e le statue di Franklin poste all'esterno dell'Athenaeum Club a Londra e in Tasmania riportano iscrizioni simili. Nonostante la fine della spedizione e la possibilit\u00e0 che si fossero verificati casi di cannibalismo fossero state ampiamente riportate e discusse, la reputazione di Franklin presso il pubblico vittoriano rimase intatta. La spedizione fu il soggetto di numerosi saggi, tra cui due libri di Ken McGoogan, \"Fatal Passage\" e \"Lady Franklin's Revenge\".\nIn memoria della spedizione perduta una delle suddivisioni territoriali dei Territori del Nord-Ovest canadesi venne chiamato Distretto di Franklin; comprendente le isole dell'alto Artico tale suddivisione \u00e8 stata abolita quando i territori sono stati separati nel 1999.\nNel 2009 \u00e8 stato ridedicato a Franklin un monumento nazionale presso l'Old Royal Naval College. Sempre nel College \u00e8 presente un obelisco dedicato a Joseph Ren\u00e9 Bellot, esploratore francese morto nel 1853 in una delle prime missioni di ricerca della spedizione.\nLa spedizione nella letteratura e nelle arti.\nDal 1850 ad oggi, la spedizione perduta di Franklin ha ispirato numerose opere letterarie. Tra le prime il dramma teatrale \"The Frozen Deep\", scritto da Wilkie Collins in collaborazione con Charles Dickens. L'opera and\u00f2 in scena all'inizio del 1857 alla Tavistock House per un pubblico selezionato, oltre che alla Royal Gallery of Illustration (dove venne organizzata anche una rappresentazione speciale per la Regina Vittoria). Rappresentazioni aperte al pubblico andarono in scena alla Manchester Trade Union Hall. La notizia della morte di Franklin giunta nel 1859 ispir\u00f2 diverse poesie, tra cui una di Algernon Swinburne.\nTra le prime opere letterarie ispirate alla spedizione perduta di Franklin c'\u00e8 \"Le avventure del capitano Hatteras\" di Jules Verne (1866), in cui il protagonista del romanzo cerca di seguire le tracce di Franklin e finisce per scoprire che il Polo Nord \u00e8 dominato da un enorme vulcano. \"Die Entdeckung der Langsamkeit\" del romanziere tedesco Sten Nadolny (1983) tratta l'intera vita di Franklin, affrontando solo brevemente la sua ultima spedizione. Tra le altre opere letterarie di recente data che hanno affrontato il tema, si ricordano \"Solomon Gursky \u00e8 stato qui\" di Mordecai Richler, \"The Rifles\" di William T. Vollmann (1994), \"North With Franklin: The Journals of James Fitzjames\" di John Wilson (1999) e \"La scomparsa dell'Erebus\", di Dan Simmons (2007). Anche il romanzo di Clive Cussler \"Morsa di ghiaccio\" ha la sorte della Spedizione Franklin come elemento portante della trama.\nLa Spedizione perduta di Franklin \u00e8 stata fonte di ispirazione anche in ambito musicale, a partire dalla ballata \"Lady Franklin's Lament\" (nota anche come \"Lord Franklin\") che, creata negli anni cinquanta del XIX secolo, \u00e8 stata in seguito interpretata e incisa da dozzine di artisti, tra cui Martin Carthy, Pentangle, Sin\u00e9ad O'Connor, i Pearlfishers, John Walsh e Angelo Branduardi. Altre canzoni ispirate a Franklin sono \"I'm Already There\" dei Fairport Convention e \"Frozen Man\" di James Taylor (basata sulle fotografie del corpo di John Torrington scattate da Beattie).\nL'influenza della Spedizione di Franklin \u00e8 stata particolarmente significativa sulla letteratura canadese. Tra le pi\u00f9 note ballate contemporanee dedicate a Franklin si ricorda \"Northwest Passage\" del cantautore folk dell'Ontario Stan Rogers (1981) considerata una sorta di inno nazionale canadese ufficioso. Anche la celebre scrittrice canadese Margaret Atwood ha parlato della spedizione perduta di Franklin come di una sorta di leggenda nazionale canadese.\nNell'ambito delle arti visive, la scomparsa della Spedizione di Franklin ha ispirato la realizzazione di numerosi dipinti, sia negli Stati Uniti che in Gran Bretagna. Nel 1861 Frederic Edwin Church present\u00f2 la sua grande tela \"The Icebergs\"; in seguito, nello stesso anno, prima di portare il dipinto in Inghilterra per una mostra, aggiunse l'immagine di un albero di nave spezzato come silente omaggio a Franklin. Nel 1864 \"L'uomo propone, Dio dispone\" di Sir Edwin Landseer cre\u00f2 scalpore all'annuale mostra della Royal Academy: il quadro, che ritrae due orsi polari, uno mentre azzanna una bandiera navale a brandelli e l'altro mentre rosicchia una cassa toracica umana, venne visto all'epoca come opera di cattivo gusto ma \u00e8 rimasto nell'immaginario una delle pi\u00f9 potenti visioni del triste destino della spedizione.\nSulla spedizione perduta di Franklin \u00e8 stata inoltre realizzata nel 2018 una miniserie televisiva, \"The Terror\". La serie \u00e8 basata sul romanzo del 2007 \"La scomparsa dell'Erebus (The Terror)\" di Dan Simmons e attribuisce la scomparsa dell'equipaggio a cause in parte sovrannaturali."}
{"id": "2816317", "revid": "110157", "url": "https://it.wikipedia.org/wiki?curid=2816317", "title": "Monte Zevola", "text": "Il Monte Zevola (1.976 ) \u00e8 una montagna delle Piccole Dolomiti nelle Prealpi Venete. \u00c8 la montagna pi\u00f9 alta della Catena delle Tre Croci.\nSi pu\u00f2 salire sulla vetta partendo dal rifugio Cesare Battisti (1.265\u00a0m) o nel versante veronese dalla Val Fraselle e da Lago Secco. La cima della montagna \u00e8 molto panoramica, nelle giornate pi\u00f9 limpide la vista spazia sulle Dolomiti, sull'Altopiano d'Asiago, la pianura veneta, il basso Lago di Garda, il Monte Baldo, l'Adamello, la Lessinia, il Gruppo del Carega e il Pasubio."}
{"id": "2816322", "revid": "30210182", "url": "https://it.wikipedia.org/wiki?curid=2816322", "title": "Convertitore A/D", "text": ""}
{"id": "2816327", "revid": "648716", "url": "https://it.wikipedia.org/wiki?curid=2816327", "title": "Palazzo in via San Giovanni Maggiore dei Pignatelli 29", "text": "Il palazzo in via San Giovanni Maggiore dei Pignatelli \u00e8 un edificio monumentale di Napoli, ubicato nell'omonima via al civico 29.\nIl palazzo costituiva un unico blocco con il civico 34, come testimoniano i portali simmetrici. Gli immobili furono separati e nel secondo dopoguerra, quando il civico 34 fu completamente rifatto ed alzato di quattro piani; oggi conserva solamente il portale del primo Cinquecento di influenza mormandea. \nL'immobile al civico 29 invece \u00e8 quasi completamente integro nelle sue decorazioni rinascimentali; conserva il portale cinquecentesco mormandeo composto da nove blocchi lapidei, e in facciata sono presenti elementi rinascimentali nelle finestre. Nell'atrio \u00e8 presente una piccola porta con cornice modanata e trabeazione, entrambe in piperno di epoca rinascimentale, adibita ad ingresso della portineria. Nel cortile sono visibili i profili degli archi in piperno che costituivano un portico. Sulla destra si articola una scala aperta a due volte contigue inquadrate dall'arco."}
{"id": "2816328", "revid": "107475909", "url": "https://it.wikipedia.org/wiki?curid=2816328", "title": "Episodi di Classe di ferro (prima stagione)", "text": "La prima stagione di \"Classe di ferro\" \u00e8 andata in onda su Italia 1 dal 6 ottobre al 22 dicembre 1989.\nReclute.\nTrama.\nUna serie di giovani in tutta Italia vengono raggiunti dalla cartolina di chiamata alla leva. Rocco Melloni, che vive in una fattoria in Basilicata, vorrebbe portare con s\u00e9 in caserma suo padre, sua madre o quantomeno la sua gallina. Antonio Scibetta, d'origine siciliana, suona in un gruppo metal sulla costa adriatica, ma ottiene applausi solo quando annuncia la sua partenza per la \u201cnaja\u201d. Gabriele Serra, barese, lavora nel ristorante di famiglia, e prima di finire in divisa si trova alle prese con un milanese dal palato troppo fino, venuto in Puglia per assistere alla partita contro il . Sesto Cardarelli, romano, vorrebbe pulire i vetri delle auto fermi ai semafori per arrotondare, ma si trova di fronte la spietata concorrenza di un polacco e l'opposizione di un vigile urbano: lo salva la cartolina. Mario Bertolazzi, studente fuoricorso di Lettere, nella sua Todi si dichiara alla postina di cui \u00e8 \u201cda sempre\u201d innamorato, anche se la vede per la prima volta: l'appuntamento, per\u00f2, \u00e8 rinviato a dopo la leva. Giampiero Montini, di nobile famiglia fiorentina, \u00e8 praticamente certo di scampare alla chiamata, ma ha una relazione con la fidanzata del suo divorziato padre che viene scoperta e lo spedisce cos\u00ec sotto le armi. Dopo il primo mese d'addestramento a Trieste, i giovani giurano fedelt\u00e0 alla Repubblica e con qualche difficolt\u00e0 raggiungono la caserma di Castelvecchio d'Adige, dove sono di stanza. Ad attenderli troveranno il tenente Ulderico Dell'Anno e il temibile sergente Roberto Scherone. Grazie alla sua capacit\u00e0 di parlare inglese e fare da traduttore per il soldato Reginald Di Tosto, vissuto negli USA ma di nazionalit\u00e0 italiana, Melloni viene promosso a caporale.\nMesso in congedo per motivi gravi.\nTrama.\nSerra non ha pace e vuole andarsene da Castelvecchio per raggiungere la fidanzata slovena e poterla cos\u00ec sposare. I commilitoni decidono d'aiutarlo e lo convincono a fingersi \"gay\", unico modo per essere riformato \"per motivi gravi\" e terminare anzitempo la leva. Intanto i ragazzi fanno conoscenza dei \"nonni\", i militari di maggiore anzianit\u00e0 che tentano d'imporre la loro autorit\u00e0 mangiando una torta destinata a Scibetta. Il gruppo si vendica servendo ai nonni cannoli siciliani farciti con un potente lassativo. Uno degli anziani per\u00f2 aspettava l'arrivo in treno della sua ragazza Flaminia e chiede al presunto omosessuale Serra d'andarla a prendere, essendo l'unico di cui pu\u00f2 fidarsi. Flaminia si mostra subito interessata a Serra, che per\u00f2 continua nella messinscena sempre pi\u00f9 a fatica: alla fine per\u00f2 cede e fa l'amore con lei. Per sua sfortuna, nella stanza a fianco si trova il tenente Dell'Anno, che intuisce l'inganno. Il giorno seguente, con una scusa, convoca Serra e, simulando, rifiuta di riformarlo per evitargli un disonore, affermando di volergli trovare una relazione stabile e gli presenta l'enorme addetto alla mensa, Achille, detto Lillo. Dell'Anno lascia i due soli ed esce dalla stanza, lasciando per\u00f2 un microfono aperto. Inseguito da Lillo, Serra confessa la recita e il ruolo decisivo degli amici e lo sente tutta la caserma, compreso il \"nonno\" tradito da Flaminia con l'ormai sconfessato \"gay\".\nNel frattempo, arriva una \"jeep\" dei Carabinieri con un ragazzo, Mirko De Zan, che si presenta ai compagni di camerata con un salto acrobatico, essendo acrobata circense.\nIl circo.\nTrama.\nPortato dai carabinieri e in consegna per un mese, in caserma \u00e8 arrivato un nuovo soldato, Mirko, acrobata del Circo Orient, che s'\u00e8 sistemato a Castelvecchio a pochi passi dalla struttura militare. Quelli del circo sono senza un soldo e senza mangiare, ma il giovane s'occupa di loro rifornendoli di cibarie prese con l'astuzia dalla mensa e passate alla scimmia Tanga dalla finestra. Inoltre, evade dalla caserma andando a fare il suo \"show\" sul trapezio, ma viene riconosciuto da Scherone, che era tra il pubblico. L'intervento dei genitori presso il colonnello Calcaterra gli evita il processo per diserzione, ma la consegna rimane e i problemi economici anche. Mentre Di Tosto s'interessa alla cavallerizza Olimpia, il gruppo cerca di trovare un modo per aiutare il circo: Montini s'improvvisa prestigiatore, ma non riesce a completare il numero della donna segata e Melloni resta prigioniero dentro l'attrazione del grande mago Aldin (Ciccio Ingrassia), ex membro del circo. I ragazzi cercano di trovarlo e alla fine ci riesce Scibetta, ma neanche lui sembra in grado di salvare Melloni. Alla fine \u00e8 il mago della meccanica Cardarelli a risistemare le cose, anche se, come sempre, gli avanza un pezzo. Per lo spettacolo finale il gruppo ingaggia Luisa, fidanzata di Scherone, come danzatrice \"sexy\" con il nome d'arte di \"Maruska\". Il geloso fidanzato, ignaro della vera identit\u00e0, porta a termine una prova fisica vincendo la possibilit\u00e0 di passare la notte con la donna, ma quando scopre chi \u00e8 in realt\u00e0 \u00e8 disperato. Il gruppo canta l'ouverture del Barbiere di Siviglia, a testimoniare la buona riuscita dello scherzo.\nLa licenza.\nTrama.\nAl rientro da un'esercitazione, i ragazzi si fermano a un autolavaggio per sciacquare il loro carro armato e cos\u00ec battono tutti sul tempo. La furbata vale loro una licenza premio, anche se Bertolazzi si ritrova ricoverato per via di un altoparlante che gli \u00e8 caduto in testa. I fondi per\u00f2 scarseggiano, e Cardarelli non \u00e8 di molto aiuto con le sue 1.100 lire gelosamente custodite in cassaforte. L'unica possibilit\u00e0 \u00e8 andare a Lignano Sabbiadoro, dove i genitori di Scibetta hanno un bar. Intanto, Rocco e Reginald su un autobus accompagnano Concettina, cui Melloni \u00e8 interessato, ma lei ha occhi solo per il cantante Macho Carrera. La ragazza gli ha scritto una lettera, ricevendo in risposta una foto autografata. Quando la star invita i tre all'interno del suo camper, si scopre che in realt\u00e0 Carrera \u00e8 molto pi\u00f9 interessato a Di Tosto, cos\u00ec vanno via tra gli improperi di Concettina.\nLungo la strada per Lignano, i quattro si imbattono in casa Scherone e vengono invitati a cena. Addormentano il gatto del sergente per far sembrare che siano velenosi i funghi mangiati dal felino con cui la madre di Scherone ha preparato lo spezzatino. Bertolazzi dopo un fioretto per cui si taglia i baffi viene dimesso dall'ospedale e incontra la famiglia Scherone, ricoverata per indigestione e avvelenamento da funghi (immaginari). Vengono mandati soccorsi anche ai ragazzi, che subiscono una lavanda gastrica senza motivo.\nA Lignano il gruppo fa la conoscenza di Gisella, la ragazza di Scibetta, il quale per\u00f2 non si fa vedere perch\u00e9 vuole dedicarsi alle straniere. Dopo aver tentato di rimorchiare in un aquapark, si dividono per avere pi\u00f9 chance. Bertolazzi incontra la postina che gli aveva portato la cartolina della leva nella prima puntata, la quale rimanda ancora l'appuntamento... A quando ricresceranno i baffi. Dell'Anno riesce a baciare una donna sposata, ma il marito addormentato si sveglia e lo centra con una ciabatta. Scibetta tampina una straniera ma incontra di nuovo la fidanzata e deve nascondersi, aiutato da Serra che distrae Gisella. Montini infine fa il mago, ma inutilmente. Alla fine Serra con i soldi e l'aiuto di tutti riesce a portare in camera una ragazza ma dopo aver mentito al gruppo su inesistenti amiche, e cos\u00ec scatta la vendetta. Nascosti nell'armadio, gli altri sul pi\u00f9 bello irrompono. La licenza sembra concludersi con un insuccesso...ma alla fine ecco il colpo di scena: mentre sono seduti al bar di Scibetta, i ragazzi si accorgono che due carabinieri sono riusciti a conquistare due tedesche. Il tenente Dell'Anno chiede ai due militari come abbiano fatto...e questi gli rispondono che il merito va alla banda rossa situata ai lati dei pantaloni della divisa: elemento che nei paesi nordici \u00e8 simbolo di nobilt\u00e0, alto prestigio ed importanza. Scoperto l'arcano, si recano tutti quanti in sartoria a far applicare le bande rosse ai loro pantaloni...rischiando inizialmente di essere consegnati per divise fuori ordinanza da un sergente di pattuglia. Ancora una volta \u00e8 Dell'Anno a salvare il gruppo...e di li'a poco tutti quanti si ritrovano a braccetto con delle straniere. L'episodio sembra dunque concludersi con un lieto fine...ma terminata la licenza, al rientro in caserma i ragazzi dovranno affrontare la vendetta del Sergente Scherone, che dopo essere uscito dall'ospedale aveva scoperto il finto avvelenamento.\nIl campo estivo.\nTrama.\nAlla vigilia della partenza per il campo estivo, il capitano Cavicchi programma la proiezione del film \"Arsenale\", ma il gruppo sostituisce la videocassetta col filmato che l'ufficiale stesso aveva mandato a un'agenzia matrimoniale. Il capitano s'infuria e al campo comincia una serie di durissimi addestramenti in attesa di scoprire i colpevoli. I soldati sono talmente stanchi che De Zan, in libera uscita, s'addormenta durante il numero del trapezio al circo della sua famiglia, che ha segu\u00ecto la compagnia. I \"nonni\" vanno dal gruppo minacciando pestaggi, ricatti e di svelare la verit\u00e0 con lettera anonima se non risolvono la situazione. Dell'Anno spiega che solo trovando una donna per il capitano, quest'ultimo potr\u00e0 rabbonirsi e dimenticare tutto. Dopo vane ricerche nei negozi del paese vicino al campo, i quattro hanno l'idea giusta: la barista Bina, che ha gi\u00e0 mostrato simpatia per Cavicchi. Scibetta le telefona, imitando alla perfezione la voce del capitano e svelandole i suoi sentimenti. Per non tradirsi, il finto capitano spiega anche che dal vivo, per timidezza, finger\u00e0 di non avere mai telefonato. Alla fine, con l'aiuto di Dell'Anno, l'incontro avviene, i due si piacciono e gli addestramenti al campo s'alleviano all'improvviso. Una mattina, per\u00f2, Cavicchi vede la donna abbracciare un altro uomo e di colpo le marce tornano durissime. I \"nonni\" di notte compiono un \"blitz\" e malmenano i quattro. Alla fine avviene il chiarimento l'uomo misterioso in realt\u00e0 \u00e8 il fratello di Bina. Di ritorno dal campo, il capitano impone un nuovo \"cineforum\", ma stavolta si proietta \"Rambo\", film preferito di Bina, e all'annuncio la compagnia esplode, esultante.\nIl caporale.\nTrama.\nBertolazzi tiene ripetizioni su come non essere interrogati e copiare i compiti a scuola alla figlia del colonnello Calcaterra. A quanto pare le lezioni funzionano perch\u00e9 i voti della ragazza migliorano, e cos\u00ec il soldato viene promosso caporale. I suoi commilitoni lo sfottono, soprattutto quando il nuovo nominato e altri vengono spediti a fare la guardia alla polveriera.\nMontini, Serra e De Zan organizzano una spedizione di viveri da portare: distraendo l'addetto prendono molto pi\u00f9 cibo e anche alcune birre, quindi vanno alla polveriera, la scimmia Tanga si nasconde nella jeep e va con loro. Quando i tre arrivano, vedono gli altri che invece di fare la guardia giocano a calcio. Caldarelli ha modificato un telefono cos\u00ec da poter chiamare all'esterno. Scibetta telefona alla sua fidanzata, Gisella, che gli dice di stare male ed essere in punto di morte. A bordo di una jeep Serra, Montini e De Zan accompagnano Scibetta dalla ragazza. Mentre lo attendono, si distraggono a inseguire alcune ragazze e due malviventi rubano la jeep lasciata incustodita.\nIntanto si scopre che Gisella recitava, la malattia era una scusa per far accorrere il suo fidanzato. I quattro si accorgono del furto e vengono aiutati dal padre di Gisella nelle indagini per capire chi ha la macchina. Alla fine si scopre che \u00e8 stata presa da una banda che rivernicia e rivende auto rubate. C'\u00e8 una scazzottata e poi intervengono i carabinieri. La banda viene sgominata e il sindaco di Valsesia concede un'onorificenza ai soldati per l'aiuto.\nIl colonnello Calcaterra convoca il gruppo nel suo ufficio. All'impresa di scoprire la banda si contrappongono una serie di infrazioni al regolamento militare, cos\u00ec l'ufficiale concede e revoca immediatamente una licenza premio di un mese. I ragazzi ottengono nuovi turni di guardia alla polveriera, per spassarsela, e partono in marcia sulle note dell'ouverture.\nLe grandi manovre.\nTrama.\nLa compagnia parte per una vasta esercitazione. Il gruppo \u00e8 nella squadriglia Falco 4 e nella prima prova dal carro armato deve colpirne un altro, dentro il quale, non vista, si \u00e8 nascosta una misteriosa ragazza. Dopo alcuni lanci mancati, decidono di farlo saltare con una bomba a mano da piazzare all'interno. Serra, prescelto, si accorge cos\u00ec della ragazza, che dice di volersi uccidere, e riesce a salvarla dall'esplosione. La donna fugge, ma viene subito catturata dai quattro. Durante la pausa pranzo, tuttavia, ruba il loro carro armato. Intanto, nella squadriglia Leopardo 3, il sergente Scherone d\u00e0 lezioni di mimetizzazione al caporale Melloni e agli altri.\nIl carro dei ragazzi si impantana nel fiume e devono fingere il rischio di affogare per ricevere dalla base l'ordine di abbandonare il mezzo. La ragazza intanto racconta la sua storia: \u00e8 nata in quei luoghi, che conosce a menadito, e ha raggiunto la zona di esercitazione per trovare il suo fidanzato. Quest'ultimo \u00e8 nel battaglione di stanza a Pordenone, e il giorno successivo con i colori arancioni dovr\u00e0 vedersela contro i ragazzi, con i colori blu. Il gruppo e la ragazza, che si chiama Martina, raggiungono una catapecchia. Serra e Montini vanno in missione di spionaggio, Bertolazzi e Scibetta bevono una tisana preparata da lei che li addormenta. La squadriglia Leopardo 3 riceve e porta a termine la missione di minare il sentiero dove passeranno i carri arancioni. Il sergente Scherone per\u00f2 viene catturato. Anche i blu Serra e Montini vengono catturati, ma poi li libera Matteo, fidanzato di Martina, in cambio di informazioni sulla ragazza che i due dicono di conoscere. Possono cos\u00ec rientrare alla catapecchia.\nLi raggiunge il tenente Dell'Anno con un'altra squadra e tutti partono per una nuova missione, sabotare gli elicotteri arancioni. La missione \u00e8 resa impossibile dal tempo perso per salvare, davvero, una scolaresca che con lo scuolabus stava precipitando in un dirupo. La vittoria dell'esercitazione sembra in mano agli arancioni ma, con un blitz a bordo di un'ambulanza sulla falsariga del film \"Quella sporca dozzina\", i ragazzi conquistano il quartier generale e ribaltano le sorti. Nella celebrazione della messa che chiude l'esercitazione, la jeep usata come altare da don Castelli per celebrare all'improvviso parte in retromarcia, ma non \u00e8 un incidente: a guidarla c'\u00e8 il gruppo, che pu\u00f2 intonare la consueta ouverture.\nOperazione simpatia.\nTrama.\nI ragazzi sono chiusi in caserma per uno sciopero della libera uscita: si organizzano corsi di acrobazia (De Zan), canto (Serra), poesia (Bertolazzi), rock (Melloni e Scibetta), prestidigitazione (Montini). Intanto alla riunione del Consiglio comunale partecipano anche il colonnello Calcaterra e il capitano Cavicchi. Viene varata l'\"Operazione simpatia\": per stabilire un miglior rapporto con la cittadinanza, 50 famiglie inviteranno a pranzo un militare. Dell'Anno sorteggia i prescelti, ma bara e fa selezionare i ragazzi per primi.\nSerra e De Zan decidono di scambiarsi le famiglie da cui andranno. Il barese va dalle sorelle Brachetti, che sono tre giovani. Cardarelli finisce da una coppia di anziani, i Casanova, che per cominciare hanno il campanello e il fornello rotto. Di Tosto trova una donna che ha appena perso il padre. Bertolazzi incontra la protagonista di uno spot pubblicitario con cui millanta un flirt. De Zan viene ospitato da una famiglia di marchesi e fa invitare tutta la sua affamata famiglia. Montini invece incontra Mondi, il proprietario di locale con cui gi\u00e0 avuto un diverbio, alquanto razzista. Scibetta e Melloni invece trovano due bambine.\nLa giornata dei militari nelle rispettive famiglie prosegue. Serra, ubriaco, recita poesie, Cardarelli aggiusta tutto il possibile a casa degli anziani, Di Tosto addirittura riceve lui le condoglianze e si dispera. Bertolazzi, invece, fa il bagno con la donna. I De Zan fanno la figura dei cafoni con i marchesi, mentre le figlie fanno piedino a Mirko. Montini litiga con Mondi e va via, l'uomo lascia la casa e cos\u00ec Montini rientra. Serra finisce a fare l'indossatore, Cardarelli continua a sistemare cose, le sedie e il soffitto dei vecchietti, Di Tosto assiste ai funerali, mentre in casa dei marchesi la scimmia Tanga porta viveri \"veri\" al posto delle verdure, e i nobili si lanciano sul cibo. Infine, Cardarelli deve sistemare anche il bagno, Montini beve vino e balla con la moglie di Mondi.\nMelloni suona la chitarra, Scibetta balla con una bambina e dall'altro lato della strada vedono Montini flirtare proprio mentre torna il marito della donna. Montini deve rifugiarsi sul cornicione del palazzo passando dalla finestra, Scibetta allora telefona al comando dicendo che il fiorentino minaccia di buttarsi. Arriva una squadra di soccorso con tanto di telone. Don Felice il cappellano entra in casa e Montini si confessa. Il prete avvalora la tesi del suicidio per evitare uno scandalo e alla fine lancia il soldato gi\u00f9 fino al telone, proprio mentre passa Reginald con il corteo funebre.\nGli scozzesi.\nTrama.\nAlla caserma di Castelvecchio \u00e8 ospite una delegazione di soldati scozzesi per uno scambio culturale. Tuttavia, nonostante i soldati italiani si dimostrino molto cordiali e ospitali verso i colleghi anglosassoni, questi ultimi si fanno prendere dai fumi dell'alcool e iniziano a fare i superiori con i soldati italiani sfidandoli a braccio di ferro: Achille, l'addetto alla mensa, perde contro il pi\u00f9 grosso degli scozzesi. Allora il sergente Scherone, che era arrivato in quel momento al bar del paese, s'offre volontario per sfidare lo scozzese e, dopo un'estenuante resistenza, riesce a batterlo anche grazie al tifo dei suoi soldati, che prima non lo sostenevano per farlo perdere. Poco dopo, un soldato scozzese, ubriaco, importuna la sorella di Mirko, che \u00e8 anche la ragazza di Reginald, e questo d\u00e0 il via a una rissa tra soldati italiani e scozzesi. Nel frattempo, il tenente Dell'Anno s'\u00e8 offerto di fare da guida al collega scozzese e alla bellissima moglie, portandoli nel \"night club\" di Maurizio Mondi e, dopo avere fatto ubriacare il tenente scozzese, fa l'amore con sua moglie.\nIl giorno dopo, un piccolo drappello di soldati scozzesi, guidati da un sergente, decide di porgere le proprie scuse a nome di tutti i soldati ospiti e, tramite Reginald che fa loro da traduttore, chiedono d'andare in un bordello con delle ragazze a pagamento. I militari inizialmente sono restii, ma poi Montini ha un piano: lui, Bertolazzi e Scibetta accompagneranno i soldati in un bordello di loro conoscenza... che altro non \u00e8 che uno studio dentistico in cui una dottoressa cura i pazienti utilizzando l'ipnosi invece dell'anestesia. Al loro risveglio, i soldati scozzesi si ritroveranno con alcuni denti in meno.\nArriva il giorno di un'azione di \"commando\" per i due plotoni: vincono i soldati italiani anche grazie a uno stratagemma del tenente Dell'Anno: modificando la mappa degli scozzesi, li manda verso una cascina di rozzissimi agricoltori che, vedendoli arrivare, li scambiano per terroristi e li riducono a mal partito.\nTerminato il periodo di scambio culturale, il colonnello scozzese ringrazia ironicamente i soldati italiani per la bella accoglienza e li minaccia velatamente con la promessa di ricambiare il favore quando loro andranno in Scozia, come da programma. Calcaterra informa il tenente Dell'Anno che lui marcher\u00e0 visita, ma il tenente non potr\u00e0 fare altrettanto. Sulle note dell'inno scozzese, i soldati scozzesi si congedano malconci.\nLa vendetta.\nTrama.\nIn una delle loro libere uscite, Montini, Serra, Bertolazzi e Scibetta hanno voglia di andare a giocare d'azzardo in una bisca. Cosa non facile, in quanto la bisca \u00e8 di propriet\u00e0 di Maurizio Mondi, che come li vede li scaccia in malo modo. Montini promette una tremenda vendetta ai danni del Mondi. Intanto, la febbre del gioco dilaga nella caserma di Castelvecchio: bische improvvisate vengono messe su nei garage e negli scantinati della caserma e invece di soldi si gioca a bossoli. Puntualmente, il sergente Scherone viene a requisire tutte le \"fiches\", ma poi sar\u00e0 contagiato anche lui.\nNel frattempo, il capitano Pieraldo Cavicchi sta vivendo un bellissimo momento: \u00e8 infatti il momento per lui di sposare la sua Bina. \nMentre il capitano si sposa, Montini mette in atto la vendetta ai danni di Maurizio Mondi: con la complicit\u00e0 del tenente Dell'Anno, far\u00e0 entrare Gabriele Serra al club travestito da donna e lo far\u00e0 vedere a Mondi che, sorpreso dal fisico androgino del ragazzo, lo scambier\u00e0 per una vera donna e inizier\u00e0 a corteggiarlo. Maurizio Mondi lo caricher\u00e0 nella sua macchina e inizier\u00e0 a portarlo per le vie della citt\u00e0 per una notte d'amore. Serra per\u00f2 vedendo una tenda in mezzo alla strada allestita per dei lavori in corso si ferma e chiede soldi al Mondi, poi scende e va a corrompere i due operai che stanno lavorando...che altro non sono che Bertolazzi e Serra travestiti. Ottenuto il via libera, Serra chiede al Mondi di seguirlo nella tenda.\nIntanto Montini aspetta che la moglie di Mondi torni a casa e, con una scusa, la intrattiene. La signora Mondi per\u00f2 vuole salutarlo perch\u00e9 ha un appuntamento col marito e teme per l'incolumit\u00e0 del giovane marchese, che per\u00f2 le fa vedere Serra che esce dalla tenda dicendo che il Mondi \u00e8 un porco. Perplessa, la signora Mondi poi vede la tenda aprirsi e rivelare il marito in costume adamitico. Ormai la vendetta \u00e8 fatta. Per festeggiare, Montini va al night di Mondi e fa scoprire alla signora Mondi la stanza segreta che il marito usava per portare le clienti pi\u00f9 belle. L\u00ec consumeranno una fantastica notte d'amore.\nAl night arrivano anche il capitano Cavicchi e gli altri ufficiali dopo il taglio della torta nuziale, e tutti passano una notte magica tra canti e balli.\nUna festa americana.\nTrama.\nIl colonnello Calcaterra riceve la telefonata del generale Thompson, responsabile della vicina base militare NATO a Vicenza. Il generale ha un problema: \u00e8 il diciottesimo compleanno della figlia Ruth e in pi\u00f9 \u00e8 anche il Giorno del ringraziamento, per questo tutti i suoi militari sono in licenza e non c'\u00e8 nessuno che possa riparare l'impianto stereo per la musica. Vengono quindi chiamati Cardarelli per le sue doti di meccanico, Melloni per la sua conoscenza dell'inglese e il tenente Dell'Anno. Viene chiamato anche il sergente Scherone, che si presenta in assetto da battaglia. Intanto Montini, Scibetta, Serra e Bertolazzi vogliono fare uno scherzo a Rocco (che doveva andare al cinema con Concettina a vedere \"Il laureato\") e le dicono che Rocco non potr\u00e0 venire perch\u00e9 impegnato a Vicenza in atti libertini. Concettina s'offre per chiamare un suo cugino \"capo-bastone\" che potrebbe picchiare Rocco, ma Montini s'offre di portarla lui stesso a Vicenza. Mentre viene messo in atto lo scherzo ai danni di Rocco, Cardarelli si d\u00e0 da fare per riparare lo stereo per la festa, riuscendoci e permettendo che la festa di compleanno possa avere inizio aiutato anche da Rolf, un gigantesco cane di San Bernardo di propriet\u00e0 del generale, che s'affeziona al fante romano. \nIntanto alla festa arrivano anche Montini, Scibetta, Bertolazzi e Serra con Concettina, che riescono a intrufolarsi alla festa dal momento che il capocuoco \u00e8 calabrese come Concettina. Inoltre Scibetta viene messo a fare da \"disc-jockey\", dato che il precedente s'\u00e8 stancato d'aspettare e se n'\u00e8 andato. Mentre il tenente Dell'Anno cerca di conquistare una pari grado statunitense, Montini viene accalappiato da Trudy, un'abbondante ospite della festa che lo scambia per Dante Alighieri e lo costringe a ripetere versi tratti dalla Divina Commedia.\nMentre tutti sono presi dai festeggiamenti, uno strano personaggio agisce nell'ombra tramortendo alcuni del battaglione Tigre: prima il sergente Scherone, che viene anche legato, poi Concettina e Rocco, che si trovavano a scappare l'uno dall'altra per lo scherzo di Montini. Lo strano uomo ben vestito si materializza nella sala e viene scoperto da Serra (che era stato precedentemente tramortito, ma s'\u00e8 ripreso). L'uomo allora mostra un detonatore che, se premuto, far\u00e0 esplodere la casa e rivela che \u00e8 una vendetta verso il generale Thompson: l'uomo infatti \u00e8 il capitano Steewell, portato alla Corte Marziale dallo stesso Thompson e condannato a vent'anni di carcere per insubordinazione. Grazie per\u00f2 all'intervento di Cardarelli, che attiva il \"mixer\" a tutto volume facendo cadere il lampadario di cristallo sopra Steewell tramortendolo, il pericolo cessa. Alla fine, tutti sono pronti per tornare in caserma anche se Cardarelli \u00e8 un po' gi\u00f9 di morale perch\u00e9 non vedr\u00e0 pi\u00f9 Rolf, al quale s'era gi\u00e0 affezionato. Torna per\u00f2 allegro quando vede il grosso San Bernardo inseguire il fuoristrada; in un linguaggio che il fante capisce, Rolf gli dice che verr\u00e0 a trovarlo con frequenza in caserma.\nBuon Natale marmittoni.\nTrama.\nAnche a Castelvecchio D'Adige arriva il Natale, eppure i militari della caserma sono un po' preoccupati: stanno pensando infatti a una grossa sorpresa per rendere il loro Natale indimenticabile, per\u00f2 lo Stato non \u00e8 dalla loro parte in quanto dar\u00e0 solo un panettone e uno spumante per camerata. Quindi Bertolazzi ricorda che il paese ha fatto pace con i militari e quindi si pu\u00f2 ricorrere all'associazione dei commercianti che potrebbe collaborare dando loro qualcosa. L'idea si rivela fruttuosa, avendo per\u00f2 un ostacolo nel Rivelli: infatti il commerciante, che non ha mai amato i militari, pensa di collaborare dando loro dei prodotti avariati spacciandoli come \"stagionati\". Solo l'intervento di Dell'Anno camuffato per l'occasione da agente del fisco permetter\u00e0 ai militari di avere una piccola vendetta dato che Rivelli ne approfitta per regalare loro prodotti che aveva acquistato sottobanco.\nIntanto, Montini deve vedersela con il ritorno di Carmen, l'ex fidanzata del padre con la quale lui aveva fatto l'amore il giorno del giuramento e che si presenta con i segni della gravidanza. E il padre \u00e8 proprio il giovane marchese, che adesso non sa che cosa fare, perch\u00e9 non si sente pronto per essere un ragazzo padre. Cardarelli intanto ha una gradita sorpresa: Rolf, il San Bernando del generale Thompson, \u00e8 venuto a trovarlo ma ora il fante deve trovargli una casa poich\u00e9 l'animale non pu\u00f2 stare in caserma. Riuscir\u00e0 a piazzare il quadrupede a casa dei due vecchietti che lo avevano ospitato durante l'\"Operazione Simpatia\", rinunciando a malincuore ad un incontro amoroso con una massaggiatrice romana che abita al piano di sotto e che conosce grazie allo stesso Rolf. Rocco invece vorrebbe tornare in Basilicata con Concettina per farla conoscere alla propria famiglia, per\u00f2 non ha i soldi necessari per il biglietto del treno: una vincita di don Castelli a carte per\u00f2 sar\u00e0 sufficiente per risolvere i problemi del fante. Montini \u00e8 deciso: si prender\u00e0 la responsabilit\u00e0 del suo gesto e diventer\u00e0 il padre del bambino. E lo dice proprio nel momento in cui Carmen sta per partorire. In ospedale, Bertolazzi si mette d'accordo con Carmen e, dopo una breve combutta, fanno entrare nella stanza Montini, a cui Bertolazzi spiega anche gli \"svantaggi\" dell'essere un ragazzo padre. Come l'infermiera entra nella stanza per far s\u00ec che il bambino riconosca il padre, Montini dice che il vero padre \u00e8 Giorgio Rossetti, l'attuale fidanzato di Carmen. La sera della vigilia di Natale, tutti sono felici. Montini riceve una telefonata: \u00e8 Carmen, che gli spiega di aver architettato tutto per avere Giorgio con s\u00e9 e che il bambino non era di Montini, ma di un pilota norvegese sposato.\nDopo la messa di Natale, tutti si precipitano nel piazzale della caserma, dove vedono un elicottero scendere e recare la scritta luminosa \"Buon Natale Marmittoni\" scritto per\u00f2 con una sola T. Dall'elicottero escono Scibetta travestito da Babbo Natale e Gisella vestita da assistente che consegnano i regali di Natale. Dopo questa sorpresa, tutti si danno alle danze: coppie gi\u00e0 formate, come il sergente Scherone e Luisa e il capitano Cavicchi con Bina o di recente formazione, come la figlia adolescente del colonnello Calcaterra con il giovane fratello del fante De Zan. Anche Montini e Dell'Anno ricevono un bel regalo di Natale: arrivano in caserma infatti Eleonora Mondi e Kathlyn McIntire, moglie del tenente scozzese. Concettina e Rocco si preparano a salutare i propri commilitoni dando l'appuntamento \"al prossimo anno\". L'episodio si conclude con l'augurio di buon Natale da tutta la produzione di \"Classe Di Ferro\" ai telespettatori di un buon Natale e un buon 1990 e di un arrivederci al prossimo anno, cosa che fa intuire che ci sar\u00e0 una seconda stagione."}
{"id": "2816329", "revid": "30210332", "url": "https://it.wikipedia.org/wiki?curid=2816329", "title": "Sostegno del multiinsieme", "text": ""}
{"id": "2816330", "revid": "155634", "url": "https://it.wikipedia.org/wiki?curid=2816330", "title": "Open di Francia 1979 - Singolare maschile", "text": "Bj\u00f6rn Borg ha battuto in finale V\u00edctor Pecci 6\u20133, 6\u20131, 6\u20137(6), 6\u20134."}
{"id": "2816335", "revid": "767487", "url": "https://it.wikipedia.org/wiki?curid=2816335", "title": "Harry and the Potters and the Power of Love", "text": "Power of Love \u00e8 il terzo album studio della band indie-wizard rock Harry and the Potters. Pubblicato il 4 luglio 2006 dall'etichetta indipendente Eskimo Laboratories, l'album \u00e8 principalmente ispirato al sesto libro della saga di \"Harry Potter\", \"Harry Potter e il principe mezzosangue\".\nAll'inizio del 2006, gli Harry and the Potters abbandonarono le registrazioni fatte in casa ed iniziarono a cercare uno studio dove fosse possibile registrare il loro EP \"Scarred for Life\". Tuttavia, per la registrazione di \"Power of Love\" tornarono alla maniera casalinga, con l'ausilio per\u00f2 di un tecnico musicale esperto. Questa volta, alla band si unirono altri musicisti ausiliari, inclusa la sorella di Joe e Paul, Cathy. L'album fu registrato nello scantinato della \"high school\" di Norwood, soprannominato \"April Fog\", e nel salotto della casa della famiglia DeGeorge, a Cambridge, nel Massachusetts.\nTracce.\nTutte le canzoni sono state create da Paul e Joe DeGeorge, con l'eccezione di quelle altrimenti indicate.\nFormazione.\nProduzione.\nRegistrato all'April Fog, scantinato della \"high school\" di Norwood, Cambridge, Massachusetts, e nel salotto di casa DeGeorge, Norwood, Massachusetts"}
{"id": "2816336", "revid": "119972075", "url": "https://it.wikipedia.org/wiki?curid=2816336", "title": "Baylor Bears", "text": "Con il termine di Baylor Bears ci si riferisce alle squadre sportive della Baylor University l'unica scuola privata che appartiene alla Big 12 Conference, una delle pi\u00f9 prestigiose nei campionati degli sport universitari statunitensi. \nEsse comprendono varie discipline divise sia per settore maschile che femminile, fra le varie squadre quella pi\u00f9 famosa \u00e8 quella di atletica leggera, diretta per 42 anni dall'istruttore Clyde Hart. Michael Johnson, Jeremy Wariner e Darold Williamson, vincitori della medaglia d'oro ai Giochi olimpici, provengono da qui.\nInoltre i Baylor Bears vantano cinque titoli nazionali:"}
{"id": "2816337", "revid": "155634", "url": "https://it.wikipedia.org/wiki?curid=2816337", "title": "Open di Francia 1978 - Singolare maschile", "text": "Bj\u00f6rn Borg ha battuto in finale Guillermo Vilas 6-1 6-1 6-3."}
{"id": "2816339", "revid": "118031", "url": "https://it.wikipedia.org/wiki?curid=2816339", "title": "Spedizione Franklin", "text": ""}
{"id": "2816340", "revid": "1543377", "url": "https://it.wikipedia.org/wiki?curid=2816340", "title": "Redbone Coonhound", "text": "I cani della razza Redbone Coonhound sono instancabili segugi, ed una delle poche razze utilizzate per la caccia al coguaro. Vengono anche impiegati per la caccia al cinghiale ed al procione. Sono stati derivati da Foxhounds importati dall'Inghilterra. Sono cani di notevole prestanza fisica e di bell'aspetto. L'altezza varia dai 53 ai 66 centimetri ed il peso dai 27 ai 32 kg. "}
{"id": "2816341", "revid": "729019", "url": "https://it.wikipedia.org/wiki?curid=2816341", "title": "Ignazio Milillo", "text": "Biografia.\nUltimo di sette figli, rimasto a nove anni orfano della madre, venne inviato in un collegio romano presso i Padri Pallottini per gli studi ginnasiali e liceali. Laureato in Lettere.\nNel 1939 entr\u00f2 nelle file dell'Arma dei Carabinieri nella quale si distinse per particolari benemerenze.\nDal 1939 al 1945 partecip\u00f2 all'ultimo conflitto in Africa settentrionale, in Slovenia e in Sicilia ottenendo una promozione per meriti di guerra, una proposta di promozione per meriti eccezionali nonch\u00e9 vari encomi solenni e e apprezzabili riconoscimenti.\nLa lotta al banditismo.\nDal 1945 al 1951 fu ancora in Sicilia, dove prese parte con il Comando forze repressione banditismo alla lotta contro l'EVIS e poi contro la \"banda Giuliano\", sostenendo vari conflitti a fuoco con elementi di essa. In uno di questi, il 19 agosto 1949, a Bellolampo al rientro da una vasta e importante operazione di servizio e di rastrellamento, al comando dei propri uomini, rimane ferito, vittima del cruento attentato, pi\u00f9 noto nella storia come \"Strage di Passo di Rigano\", con un camion che salt\u00f2 su una mina anticarro e che provoc\u00f2 la morte di 7 carabinieri e il ferimento di altri 10. Forse uno degli episodi pi\u00f9 sanguinosi dopo l'eccidio di \"Portella delle Ginestre\".\nPrese parte agli eventi che portarono alla cattura di Salvatore Giuliano.\nA Casoria.\nInviato al Comando della Compagnia Carabinieri di Casoria (NA), con una giurisdizione vasta, popolosa e ad alto indice di criminalit\u00e0, arrestava il locale capo camorra Alfredo Maisto, rinomato per aver schiaffeggiato il noto boss italo americano Lucky Luciano.\nTenne il Comando del 7\u00ba Battaglione Carabinieri di Roma, e per brevi periodi, ebbe il Comando della Legione Carabinieri di Roma. Nominato generale di brigata, dal 1967 al 1973, fu al Comando della Legione Carabinieri di Chieti, avente giurisdizione sull'Abruzzo e il Molise.\nFu poi di nuovo in Sicilia, fino al collocamento a riposo.\nRiconoscimenti.\nL'Amministrazione Comunale di Sambuca di Sicilia, su proposta unanime del Consiglio Comunale, per la riconosciuta ed encomiabile lotta alla mafia e ogni organizzazione delinquenziale, gli intitol\u00f2 l'aula consiliare collocando a memoria futura anche una targa marmorea.\nL'Amministrazione Comunale di Sambuca di Sicilia gli ha attribuito l'Onorificenza cittadina dell'Arpa d'Oro."}
{"id": "2816344", "revid": "155634", "url": "https://it.wikipedia.org/wiki?curid=2816344", "title": "Open di Francia 1977 - Singolare maschile", "text": "Guillermo Vilas ha battuto in finale Brian Gottfried 6-0 6-3 6-0."}
{"id": "2816351", "revid": "30210614", "url": "https://it.wikipedia.org/wiki?curid=2816351", "title": "Legge dell'assortimento dell'indipendenza", "text": ""}
{"id": "2816356", "revid": "155634", "url": "https://it.wikipedia.org/wiki?curid=2816356", "title": "Open di Francia 1975 - Singolare maschile", "text": "Bj\u00f6rn Borg ha battuto in finale Guillermo Vilas 6-2 6-3 6-4."}
{"id": "2816357", "revid": "640277", "url": "https://it.wikipedia.org/wiki?curid=2816357", "title": "Sorgente radio SHGb02+14a", "text": "La sigla SHGb02+14a identifica una sorgente radio dello spazio cosmico individuata dal progetto SETI@home nel marzo 2003 e annunciata su New Scientist il 1\u00ba settembre 2004. La sua notoriet\u00e0 \u00e8 dovuta al fatto di essere una possibile candidata per gli scopi del progetto \"SETI (Search for Extra-Terrestrial Intelligence)\".\nLa radiosorgente \u00e8 stata osservata per tre volte, su una frequenza radio di circa 1420 MHz, la stessa che, grazie alla prossimit\u00e0 a una delle frequenze principali a cui l'idrogeno assorbe e irradia fotoni, si ritiene possa essere utilizzata da extraterrestri.\nCaratteristiche.\nVi sono alcune caratteristiche che hanno ispirato una discreta dose di scetticismo su questa sorgente: \"SHGb02+14a\" \u00e8 situata in un punto posto tra le costellazioni dei Pesci e dell'Ariete, una direzione in cui non si osserva alcuna stella a distanza inferiore a 1000 anni luce. Il suo segnale \u00e8 inoltre estremamente debole. La frequenza del segnale ha una rapida deriva, che corrisponderebbe all'emissione proveniente da un pianeta orbitante a una velocit\u00e0 circa 40 volte superiore a quella della Terra intorno al Sole. Ogni volta che il segnale \u00e8 stato ricevuto, la frequenza osservata \u00e8 stata sempre di 1420\u00a0MHz, cio\u00e8 la frequenza originale prima di ogni deriva. Il segnale potrebbe quindi rappresentare una pulsar risonante attraverso una fascia gaussiana.\nSpiegazioni alternative.\nEsistono anche altre spiegazioni possibili per questa radiosorgente. SETI@home ha smentito quanto riportato dai media circa una probabile natura extraterrestre del suo segnale. Potrebbe essere un artefatto di natura casuale, rumore cosmico, o perfino il frutto di un problema tecnologico."}
{"id": "2816372", "revid": "155634", "url": "https://it.wikipedia.org/wiki?curid=2816372", "title": "Open di Francia 1974 - Singolare maschile", "text": "Bj\u00f6rn Borg ha battuto in finale Manuel Orantes 2\u20136, 6\u20137(1), 6\u20130, 6\u20131, 6\u20131."}
{"id": "2816378", "revid": "155634", "url": "https://it.wikipedia.org/wiki?curid=2816378", "title": "Open di Francia 1973 - Singolare maschile", "text": "Ilie N\u0103stase ha battuto in finale Nikola Pili\u0107 6-3 6-3 6-0."}
{"id": "2816383", "revid": "228587", "url": "https://it.wikipedia.org/wiki?curid=2816383", "title": "Plott Hound", "text": "Il Plott Hound \u00e8 una razza canina non riconosciuta dalla FCI. I cani appartenenti a questa razza sono segugi dalla eccezionale resistenza fisica, ed una delle poche razze utilizzate per la caccia all'orso, di cui sono gli specialisti. Vengono anche impiegati per la caccia al cinghiale. Il Plott Hound \u00e8 stato dichiarato il cane ufficiale dello Stato della Carolina del Nord. Tra i segugi americani sono l'unica razza che non \u00e8 stata derivata da Foxhound importati dall'Inghilterra. Sono cani da lavoro e da caccia, molto rustici, ma molto affidabili. L'altezza varia dai 51 ai 61 centimetri ed il peso dai 20 ai 25\u00a0kg."}
{"id": "2816389", "revid": "1522738", "url": "https://it.wikipedia.org/wiki?curid=2816389", "title": "Callipo Sport 2009-2010", "text": "2009-2010.\nLa formazione 2009-10 era stata costruita per raggiungere importanti traguardi, l'approdo in giallorosso di giocatori del calibro di Tencati e Gonzales lo dimostra.\nLa societ\u00e0 ha dovuto sopperire in sede di mercato alle cessioni forzate del capitano Raphael (Trento) e Diaz (Modena), non ha inteso invece rinnovare il contratto a Cozzi (Taranto) e Shumov (Loreto), ai restanti del sestetto base (Simeonov O, Contreras S, Barone C, e Cicola L) si sono aggiunti i sopracitati Gonzales (S - Cuneo), Tencati (C - Modena) e Andrae (S - Panathinaikos).\nDopo un avvio spumeggiante con la squadra che levitava nelle zone alte della classifica, la rosa, affidata sempre a mister Uriarte, in seguito alla perdit\u00e0 di Contreras per presunti illeciti nelle pratiche d'immigrazione, comincia a perder colpi e a scendere in classifica sino alla 10\u00aa posizione finale."}
{"id": "2816393", "revid": "39884", "url": "https://it.wikipedia.org/wiki?curid=2816393", "title": "Saburo Teshigawara", "text": "Biografia.\nNella vita di questo artista giapponese, l'arte \u00e8 stata presente fin dall'inizio. Infatti nella sua citt\u00e0 natale, Tokyo, dopo aver studiato pittura e scultura, sente di volersi esprimere usando il proprio corpo come tramite, e quindi comincia gli studi danza classica sotto la guida di Saiga Toshiko.\nGi\u00e0 nel 1981 lavora a delle sue creazioni, e da quel momento ad oggi Saburo teshigawara diventer\u00e0 uno dei pi\u00f9 influenti coreografi, nonch\u00e9 uno dei grandi della danza contemporanea giapponese.\nNel 1985 fonda quella che sar\u00e0 fino ad oggi la sua compagnia, che si chiama Karas, insieme a Kei Miyata, esordendo con lo spettacolo dal titolo \"The Pale Boy\". L'obiettivo del gruppo \u00e8 stato fin dal principio ricercare \"una nuova forma di bellezza\", in totale libert\u00e0:\n\"la libert\u00e0 della danza \u00e8 la libert\u00e0 del danzatore\". Una dichiarazione del coreografo Giapponese, proprio per ribadire il suo essere contro ogni tentativo di classificazione della danza e di chi la esegue, e la sua volont\u00e0 di lavorare in modo trasversale, con un unico obiettivo: la creazione di un nuovo, personale linguaggio. Attraverso la semplicit\u00e0 nella danza, la danza stessa pu\u00f2 finalmente ritrovare la sua complessit\u00e0. Quello che per Teshigawara \u00e8 davvero importante \u00e8 la chiarezza : le domande chiare hanno molta forza.\nOltre al lavoro di coreografo per i suoi 'solo', Teshigawara attira sul suo lavoro molta attenzione anche da parte di importanti compagnie come il Frankfurt ballett, invitato da William Forsythe, nel 1994/95. Nel 1999, per il Bayern State Ballet, crea la sua versione del \" Le Sacre Du Printemps\", mentre nel 2000 \u00e8 stato invitato a creare delle coreografie per il Netherland Dance Theater. Nel 2003 Saburo Teshigawara approda all'Opera di Parigi, per la quale crea lo spettacolo dal titolo \"Air\".\nOltre ai workshop presso lo studio KARAS a Tokyo, Saburo Teshigawara \u00e8 stato coinvolto in numerosi progetti di educazione. S.T.E.P. (Saburo Teshigawara Education Project) \u00e8 stato avviato dal 1995 con la partnership del Regno Unito, permettendo a nuove performance di vedere la luce, in chiusura degli anni di studio.\nNel 2004, \u00e8 stato selezionato come il mentore di danza per \"The Rolex Mentor and Protege Arts Initiative\", che gli consente di seguire e collaborare per un anno con un giovane e talentuoso danzatore prescelto. Dal 2006, ha ricevuto una cattedra presso il Dipartimento di studi di espressione, il College of Contemporary Psychology, St. Paul's (Rikkyo) University in Giappone, dove insegna teoria del movimento e conduce workshop.\nAttraverso questi progetti diversi, Saburo Teshigawara continua a incoraggiare e ispirare i giovani ballerini, insieme con il suo lavoro creativo.\nPoetica.\nLa danza di saburo Teshigawara , gi\u00e0 dal Prix du Concours de Bagnolet, nel 1986 (\"Kaze no sentan\"), dimostra una grande originalit\u00e0. La sua qualit\u00e0 di movimento \u00e8 caratterizzata da una capacit\u00e0 di modificare lo stato della materia del proprio corpo, passando da momenti di estatica sospensione, che dilatano il tempo e portano dentro di s\u00e9 l'essenza del Giappone, per poi passare ad una sorprendente rapidit\u00e0, grazie ad un corpo capace di accelerazioni stupefacenti.\nIl corpo di Saburo Teshigawara \u00e8 capace di struggersi, sospendersi, sollevarsi e diventare quasi evanescente, per poi vibrare, disegnare traiettorie di luce, sussultare sprizzante di energia vitale, leggero come un colibr\u00ec ma forte, tenace e intenso, con la stessa antica saggezza degli alberi secolari.\nSaburo Teshigawara \u00e8 davvero un artista poliedrico e completo, che ha proposto una sua personale visione del mondo e del movimento, e questo probabilmente \u00e8 dovuto anche al fatto che delle sue performance lui stesso disegna le scene, i costumi ed il disegno luci. La danza per lui \u00e8 un'arte complessa e difficile, fatta non solo di movimento, ma anche di immagine.\n\u201cLa danza \u00e8 scultura. Scultura d'aria, scultura di luoghi, scultura di tempo ... per me danzare vuol dire giocare con l'aria. Sentir il corpo come l'aria e l'aria come il corpo. La danza non si riduce ai semplici movimenti del corpo, ma ingloba allo stesso tempo i movimentidella coscienza e quelli dei sensi\u201d\nUna sua dichiarazione che racchiude in s\u00e9 tutto il senso del pensiero del coreografo giapponese. La gamma di linguaggi espressivi che riesce a padroneggiare con la leggerezza e l'intensit\u00e0 che solo il Giappone riesce a conoscere, sono davvero le pi\u00f9 disparate. Saburo Teshigawara, oltre ad essere coreografo, \u00e8 anche scrittore, regista, attore, illustratore, regista di film, pittore, scultore.\nNonostante la perfezione della creazione coreografica, e la scelta scenica, sempre di gusto raffinatissimo, spesso Saburo Teshigawara inserisce la componente del rischio nelle sue performance eccezionali in cui, per esempio, si \u00e8 seppellito per percepire il contrasto tra il sentire la pressione sul corpo e il successivo respiro libero e leggero che lo attraversa. Oppure quando ha camminato su una distesa di cocci di vetro, perch\u00e9 \u201cperch\u00e9 tempo e spazio si spezzano quando si spezza il vetro\u201d (\"Glass Tooth\"), o quando ha danzato con un partner d'eccezione: un corvo vivo (\"Bones In Pages\").\nForse un omaggio alla compagnia stessa: Karas, infatti, in italiano vuol dire proprio corvo.\nBlack Water.\nUno spettacolo di Saburo Teshigawara/Karas, che ha molto a che fare con l'Italia. \u00c8 stato infatti sostenuto nella fase produttiva dalla realt\u00e0 di Civitanova Marche, un teatro che pone molta attenzione alla danza contemporanea, e che propone residenze eccellenti. E poi \u00e8 stato rappresentato al teatro comunale di Ferrara, per la prima nazionale assoluta, e all'interno della rassegna \"La Milanesiana\" nel 2007, al Teatro alla Scala, con un enorme successo di pubblico e critica.\nBlack non soltanto per l'oscurit\u00e0 presente nella scena e per il colore dei costumi, rigorosamente un elegantissimo nero assoluto, ma anche nel senso di Dark: Black Water \u00e8 uno spettacolo che ha una forte nota gotica.\nTre personaggi in scena, interpretati dallo stesso Saburo Teshigawara, Kei Myata e la danzatrice Rihoko Sato, tutti parte attiva della compagnia Karas.\nBellissima la scenografia, ovviamente progettata dallo stesso Teshigawara, dall'inconfondibile gusto orientale: minimalista e raffinato. Un'infinit\u00e0 di porte disposte di taglio, a semicerchio aperto verso il pubblico, coprono parzialmente una fila di fari, che accendendosi e spegnendosi gettano delle ombre in movimento al suolo, creando un'atmosfera surreale che modifica costantemente i volumi e le forme a seconda di come vengono colpiti da questa luce tagliente e in perenne spostamento.\nL'elemento tempo viene dilatato e sospeso, in una tensione palpabile nella quale pare che ogni cosa possa succedere da un momento all'altro.\nGi\u00e0 il principio dello spettacolo avvolge lo spettatore nell'oscurit\u00e0 pi\u00f9 assoluta: uno strano animale dalla folta pelliccia, con il capo reclinato che ci impedisce di vederne il volto, rimane fermo, mentre tutto attorno cresce un suono, come se venisse fuori dalle profondit\u00e0 della Terra. Dopo un po' ci si accorge che non \u00e8 un suono solo, ma un intreccio, una sovrapposizione di tanti suoni diversi: sospiri, sgocciolamenti, emissioni vocali, sciabordii di onde, suoni provocati dalla frizione dei piedi sul pavimento. Questo suono cresce sempre di pi\u00f9, e per un momento si pu\u00f2 credere che sia la voce sommessa di questo strano, arcano animale, che diventa urlo.\nTutto avviene sotto lo sguardo della creatura con il mantello di pelliccia, che passa lentamente con fare sinuoso e sensuale, mentre tutto attorno a lei accade, mentre la luce si sposta disegnando e deformando le onde, creando una strana incongruenza tra il tempo che scorre nell'ambiente e il tempo nel quale vivono i personaggi.\nLa scelta di illuminare la scena con una luce che arriva sempre di taglio, che aumenta i volumi e gli spigoli, trova un parallelo nella danza di questo coreografo cinquantenne, che \u00e8 fortemente caratterizzata dal contrasto tra momenti di sospensione e dilatazione ad accelerazioni improvvise che danno una sferzata di energia alla scena e allo spazio.\nLa scelta musicale di Kei Myata, raccoglie pagine di Mozart, mescolandole con suoni elettronici e sapienti spazi di silenzio, nei quali si insinua la musica dei corpi, il respiro della danza.\nUno dei concetti pi\u00f9 importanti della ricerca di Saburo Teshigawara \u00e8 proprio il respiro, l'aria : \"il respiro \u00e8 essenziale per la nostra esistenza... la mia danza \u00e8 una riflessione sull'aria, sullo spazio, sul corpo che occupa lo spazio\" ^^.\nNote.\n^ citazione tratta da balletto.net\n^^ citazione tratta da occhiaperti.net\n^^^ Epidemic\nLista delle opere tratta dal sito della compagnia (link qui sotto)\nCollegamenti esterni.\nsito della compagnia Karas"}
{"id": "2816394", "revid": "122246", "url": "https://it.wikipedia.org/wiki?curid=2816394", "title": "Callipo Sport 2008-2009", "text": "Questa voce raccoglie le informazioni riguardanti la Callipo Sport nelle competizioni ufficiali della stagione 2008-2009.\nStagione.\nLa stagione 2008-09 \u00e8 per la Callipo Sport, sponsorizzata dal Tonno Callipo, la quarta in Serie A1, dopo essere stata promossa dalla Serie A2 2007-08, grazie al primo posto al termine della \"regular season\"; in panchina viene chiamato Flavio Gulinelli, sostituito poi a met\u00e0 annata da Jon Uriarte (durante il cambio di allenatore la squadra \u00e8 stata diretta dal vice Giovanni Torchio), mentre la rosa \u00e8 stata rafforzata con l'arrivo di Ventzislav Simeonov, Paolo Cozzi, Luis D\u00edaz, Tuomas Sammelvuo e Konstantin Shumov, a cui si sono affiancati alcuni artefici della promozione come Elvis Contreras, Rocco Barone e Raphael de Oliveira.\nIl campionato si apre con la sconfitta contro il Piemonte Volley, seguita dalla prima vittoria, in trasferta, contro la Pallavolo Piacenza: segue quindi una serie di quattro stop consecutivi, prima di un nuovo successo contro la Sisley Volley; il termine del girone di andata \u00e8 caratterizzato da quattro vittorie di fila, che portano la squadra all'ottavo posto in classifica, qualificandola anche per la Coppa Italia. Il girone di ritorno segue l'andamento di quello di andata, con la prima fase caratterizzata da un maggior numero di sconfitte, seguito poi dall'ultima parte chiusa con sette successi consecutivi: la \"regular season\" porta la Callipo Sport al settimo posto in classifica e l'accesso ai \"play-off\" scudetto. Nei quarti di finale la sfida \u00e8 contro la Trentino Volley: la formazione di Trento vince le tre gare utili per passare il turno, incontrando tuttavia diverse difficolt\u00e0 sia in gara 1 che in gara 3 con le sfide terminate al \"tie-break\".\nL'ottavo posto conquistato al termine del girone di andata della Serie A1 2008-09 \u00e8 l'ultimo disponibile per accedere alla Coppa Italia: tuttavia l'avvenuta nel torneo dura solo per i quarti di finale, quando la Callipo Sport viene eliminata dall'Associazione Sportiva Volley Lube, vittoriosa per 3-0.\nOrganigramma societario.\nArea direttiva\nArea organizzativa\nArea tecnica\nArea comunicazione\nArea marketing\nArea sanitaria"}
{"id": "2816395", "revid": "155634", "url": "https://it.wikipedia.org/wiki?curid=2816395", "title": "Open di Francia 1972 - Singolare maschile", "text": "Andr\u00e9s Gimeno ha battuto in finale Patrick Proisy 4-6 6-3 6-1 6-1."}
{"id": "2816397", "revid": "767487", "url": "https://it.wikipedia.org/wiki?curid=2816397", "title": "Scarred for Life (Harry and the Potters)", "text": "Scarred for Life \u00e8 il secondo EP del gruppo indie-wizard rock Harry and the Potters. Pubblicato il 6 maggio 2006 dall'etichetta indipendente Eskimo Laboratories, l'EP ha avuto una tiratura limitata di 1.000 copie.\nOrigine.\nIspirato dal sesto libro della saga di \"Harry Potter\", \"Harry Potter e il principe mezzosangue\", \"Scarred for Life\" ha influenze molto pi\u00f9 dark e oscure rispetto alle atmosfere pop punk degli album precedenti. L'idea che sta dietro a \"Scarred for Life\" parte dalla simulazione di un Harry Potter che crea una sua band hard rock. Per la sua produzione, i fratelli Paul e Joe DeGeorge hanno abbandonato le registrazioni casalinghe degli album precedenti ed hanno cercato un vero e proprio studio, sebbene appena un paio di mesi dopo sarebbero tornati nel loro salotto a registrare l'album \"Harry and the Potters and the Power of Love\". Secondo i due giovani autori, le canzoni di \"Scarred for Life\" sono tra le loro creazioni \"pi\u00f9 gagliarde\"."}
{"id": "2816401", "revid": "287204", "url": "https://it.wikipedia.org/wiki?curid=2816401", "title": "Na\u2019vi", "text": ""}
{"id": "2816404", "revid": "297059", "url": "https://it.wikipedia.org/wiki?curid=2816404", "title": "Jeffrey N. Williams", "text": ""}
{"id": "2816405", "revid": "155634", "url": "https://it.wikipedia.org/wiki?curid=2816405", "title": "Open di Francia 1971 - Singolare maschile", "text": "Jan Kode\u0161 ha battuto in finale Ilie N\u0103stase 8-6 6-2 2-6 7-5."}
{"id": "2816406", "revid": "1543377", "url": "https://it.wikipedia.org/wiki?curid=2816406", "title": "Targhe d'immatricolazione della Croce Rossa Italiana", "text": "Le targhe d'immatricolazione della Croce Rossa Italianasono di tipo militare, come disposto dall'articolo 26 del regio decreto del 29 luglio 1927 n\u00ba 1814, che esenta detti mezzi dall'iscrizione al Pubblico registro automobilistico equiparandoli a quelli \"dei corpi armati dello Stato\". Di fatto per\u00f2 tale targa fu applicata sin dal 1911, seppur in contrasto con la norma allora in vigore che prevedeva un unico tipo di targa per veicoli militari e civili, senza eccezioni. La situazione \"de facto\" venne ufficializzata nel 1913, nell'ambito di una serie di disposizioni amministrative e legislative riguardanti l'Associazione. L'utilizzo di targa propria per i veicoli della Croce Rossa Italiana \u00e8 stato riconfermato nel 1992 dall'art.138 del \"Nuovo Codice della Strada\", D.Lgs. 30 aprile 1992, n\u00ba 285 che definisce le modalit\u00e0 per l'immatricolazione militare dei veicoli ed il rilascio delle patenti, estendendo tali disposizioni ai veicoli della Croce Rossa Italiana (comma 11).\nCaratteristica immutata nel tempo, nonostante successive modifiche al formato della targa, \u00e8 la sigla \"C.R.I.\" in rosso (acronimo di Croce Rossa Italiana, con o senza punteggiatura) con la numerazione in nero, il tutto su fondo bianco. Sulla targa \u00e8 sempre riportato anche l\u2019emblema della Croce Rossa.\nStoria.\nLa prima targa della Croce Rossa Italiana riportante il numero \"1\" fu assegnata ad un \"carro a letto-automobile\", una autoambulanza su base Esperia acquistata dal Comitato di Bergamo ed entrata in servizio 21 agosto 1911: fu la prima autolettiga della Croce Rossa Italiana. La targa era in formato 40 x 15 centimetri circa, bianca, e riportava da sinistra verso destra il simbolo della Croce Rossa inscritta in un cerchio, la sigla C.R.I. puntata anch'essa in rosso ed il numero \"1\" in nero; il carattere usato era di tipo \"sans-serif\".\nNello stesso anno le targhe con l'emblema dell'Associazione furono impiegate sulle nuove ambulanze della Croce Rossa Italiana impiegate in Libia durante la guerra italo-turca.\nNel 1913 il Ministero delle Finanze dispose l'esenzione dalla tassa di circolazione e l'uso della targa militare per i veicoli della Croce Rossa Italiana, ufficializzando una situazione di fatto gi\u00e0 in essere da un paio di anni.\nIl gi\u00e0 citato Regio Decreto del 1927, che istituisce il Pubblico registro automobilistico, esclude i veicoli diplomatici e militari (inclusi quelli della Croce Rossa Italiana) dall'iscrizione a detto registro, insieme a quelli delle pubbliche amministrazioni e delle Corti reali del Regno d'Italia.\nLa numerazione prosegu\u00ec in modo progressivo, raggiungendo le quattro cifre, mentre l'aspetto generale della targa rimase immutato fino ai primi anni trenta.\nDal 1933 al 1996.\nNel 1933 le targhe della Croce Rossa Italiana assunsero lo stesso formato su due righe previsto per le targhe civili dal Regio Decreto del 28 dicembre 1931; altre modifiche occorse in quel periodo furono l'adozione dei caratteri di tipo \"Serif\" come quelli delle targhe civili ed il passaggio dello stemma della Croce Rossa da sinistra a destra della sigla, a dividerla dal numero progressivo.\nQuando nel 1976 fu introdotta la targa componibile per i veicoli civili, le targhe della Croce Rossa Italiana continuarono ad essere emesse nel formato su due righe indipendentemente dal tipo di alloggiamento presente sul veicolo. La targa componibile venne introdotta attorno al 1983, quando vennero eliminati i punti alle lettere della sigla CRI, (che restarono per\u00f2 per qualche anno sulle targhe dei rimorchi).\nTipo 1996.\nNel 1996 venne introdotta una nuova targa, detta appunto \"tipo 1996\", che prevedeva il formato di 340 \u00d7 115 mm e targhe anteriore e posteriore identiche; presentava inoltre un simbolo pi\u00f9 piccolo rispetto alle precedenti.\n2005.\nNel 2005 l'allegato 12 al Testo Unico Ordinanza Commissariale n\u00ba 261/05 stabilisce un formato modificato rispetto al precedente, con targa d'immatricolazione anteriore e posteriore differenti e di dimensioni identiche a quelle delle targhe civili introdotte nel '94: 340 \u00d7 110\u00a0mm per la targa anteriore e 489 \u00d7 110\u00a0mm per la targa posteriore su una riga: 330 \u00d7 202\u00a0mm per le targhe posteriori destinate agli \"autoveicoli dotati di alloggiamento targa di dimensioni vincolate\", ovvero quelle con numerazione su due righe normalmente impiegate su alcuni tipi di veicoli. Nel 2007 cambia anche la numerazione: dopo la sigla CRI ci sono tre numeri e due lettere; per le targhe su due righe la prima lettera \u00e8 una \"Z\".\nNumerazione.\nLa numerazione ebbe diversi episodi di discontinuit\u00e0, con addirittura un salto di mille unit\u00e0 dal numero 6000 al numero 7000. A partire dai primi anni settanta, con il raggiungimento del numero progressivo 8000, si ebbe uno sdoppiamento della numerazione: le ambulanze ottennero una numerazione indipendente che partiva dal progressivo 10000; tutti gli altri veicoli proseguirono invece con la normale numerazione dal numero 8001 fino al numero 9999, poi da A000 ad A999, infine da A0000 in poi. Nel 2002 venne introdotta la numerazione di tipo A000A. Nel 2007 parte la nuova serie\u00a0000AA.\nAltre targhe.\nIl parco veicoli della Croce Rossa Italiana non \u00e8 costituito esclusivamente da autoveicoli, ma comprende anche un certo numero di rimorchi, macchine operatrici e motocicli. Per l'immatricolazione di tali veicoli si ricorre a targhe diverse da quelle destinate agli autoveicoli. I motocicli e le macchine operatrici utilizzano un solo tipo di targa: bianca, di forma quadrata, con lato di 165\u00a0mm, scritta \"CRI\" in rosso e numero progressivo in nero. I rimorchi sono dotati di targhe specifiche rettangolari, larghe 34\u00a0cm e alte circa 11, con sigla \"CRI\" e scritta \"rimorchio\" in rosso e un numero progressivo preceduto dalla lettera \"R\" oppure \"X\"; le targhe ripetitrici non sono ufficialmente previste, anche se se ne possono incontrare alcune di fattura artigianale. Alcune roulotte vengono immatricolate usando targhe per motocicli."}
{"id": "2816417", "revid": "1522738", "url": "https://it.wikipedia.org/wiki?curid=2816417", "title": "Callipo Sport 2007-2008", "text": ""}
{"id": "2816420", "revid": "767487", "url": "https://it.wikipedia.org/wiki?curid=2816420", "title": "The Enchanted Ceiling", "text": "The Enchanted Ceiling \u00e8 il quarto EP del gruppo indie-wizard rock Harry and the Potters, composto dai fratelli Paul e Joe DeGeorge. Pubblicato a luglio del 2007 dall'etichetta indipendente Eskimo Laboratories, l'album \u00e8 principalmente ispirato ai primi due libri della saga di \"Harry Potter\", \"Harry Potter e la pietra filosofale\" e \"Harry Potter e la camera dei segreti\". Esso \u00e8 stato selezionato come \"EP Wizard Rock del Mese\" per luglio del 2007."}
{"id": "2816421", "revid": "729019", "url": "https://it.wikipedia.org/wiki?curid=2816421", "title": "Dory Funk Jr.", "text": "\u00c8 il figlio di Dory Funk Sr. e il fratello di Terry Funk. \u00c8 uno dei creatori della Texas Cloverleaf. Detiene il secondo record pi\u00f9 lungo di sempre come detentore dell'NWA World Heavyweight Championship, essendo rimasto campione per oltre quattro anni. Ha inoltre vinto l'NWA World Tag Team Championship per due volte, entrando nella NWA Hall of Fame nel 2006 e nella WWE Hall of Fame nel 2009.\nCarriera.\nInizi.\nLa carriera da wrestler di Dory Funk Jr. ebbe inizio nel gennaio 1963 dopo un passato come giocatore di footbal americano durante gli anni del college. Il primo match ufficiale di Dory Funk Jr. fu una vittoria contro Don Fargo a Amarillo (Texas).\nNational Wrestling Alliance.\nDory Funk Jr. entr\u00f2 nella National Wrestling Alliance (NWA) nel 1968 e ben presto scal\u00f2 i vertici della federazione arrivando a vincere l'NWA World Heavyweight Championship battendo Gene Kiniski l'11 febbraio 1969, restando poi campione per quattro anni e mezzo, il secondo regno pi\u00f9 lungo come campione NWA dopo quello di Lou Thesz (che detenne il titolo dal 1949 al 1956). Funk perse il titolo il 14 maggio 1973 in un match contro Harley Race.\nFunk Continu\u00f2 a combattere nel circuito NWA per tutti gli anni settanta e inizio ottanta, particolarmente nella Mid-Atlantic, nella Georgia Championship Wrestling, nella Championship Wrestling from Florida e nella Central States. Nel dicembre 1984, lui e il fratello Terry lottarono in coppia contro Bruiser Brody e Stan Hansen in un match che fu classificato a cinque stelle da Dave Meltzer.\nWorld Wrestling Federation.\nNel gennaio 1986, Dory (con il soprannome \"Hoss\") debutt\u00f2 nella WWF in tag team con Terry. I due fratelli lottarono a \"WrestleMania 2\" sconfiggendo Junkyard Dog e Tito Santana. Terry lasci\u00f2 poco dopo la WWF, ma Dory rimase, iniziando a combattere in coppia con il finto \"fratello\" Jimmy Jack Funk, che in realt\u00e0 non aveva nessuna relazione di parentela con lui. L'unica apparizione che fece come lottatore singolo in WWF, avvenne solo molti anni dopo come partecipante alla \"Royal Rumble\" del 1996\nCircuito indipendente.\nFunk \u00e8 attualmente un insegnante del \"Funking Conservatory\", una scuola di allenamento al wrestling professionistico. Alcuni celebri studenti di Dory sono stati Jeff Hardy, Matt Hardy, Christian, Lita, Kurt Angle, Mickie James, Edge e Test.\nIl 1\u00ba marzo 2008 Funk e Nishimura sconfissero Genichiro Tenryu e Masanobu Fuchi nel match di addio alle scene di Funk.\nIl 16 febbraio 2009, durante una puntata di \"Raw\", venne annunciato che Dory, insieme al fratello Terry, sarebbe stato inserito nella WWE Hall of Fame, introdotto da Dusty Rhodes.\nTitoli e riconoscimenti.\nStampede Wrestling\nAll Japan Pro Wrestling\nJim Crockett Promotions/World Championship Wrestling\nNational Wrestling Alliance\nPro Wrestling Illustrated\nWorld Wrestling Entertainment"}
{"id": "2816425", "revid": "109665036", "url": "https://it.wikipedia.org/wiki?curid=2816425", "title": "Suzuki DR 350", "text": "La DR 350 \u00e8 una motocicletta prodotta dalla casa motociclistica giapponese Suzuki dal 1990.\nStoria.\nLa Suzuki DR 350 viene presentata nel 1990 come enduro stradale piccolo, affidabile e economico. Dotata di motore monocilindrico quattro tempi con sistema di raffreddamento SACS (Suzuki Advanced Cooling System). Viene presentata in due versioni: \"DR 350\" per uso in pista, \"DR 350 S\" stradale e successivamente \"DR 350 SE\" stradale con avviamento elettrico.\nQuesta moto \u00e8 stata scelta da un grande numero di persone che ne ha fatto svariati usi grazie alla sua versatilit\u00e0. La DR 350 \u00e8 stata utilizzata anche per un impegnativo raid da cui \u00e8 stata tratta una serie televisiva inglese."}
{"id": "2816426", "revid": "149727", "url": "https://it.wikipedia.org/wiki?curid=2816426", "title": "Corte de' Cortesi", "text": ""}
{"id": "2816427", "revid": "112861678", "url": "https://it.wikipedia.org/wiki?curid=2816427", "title": "Cignone", "text": "Cignone \u00e8 una frazione del comune cremonese di Corte de' Cortesi con Cignone, alla cui denominazione contribuisce, posta a ovest del centro abitato.\nStoria.\nLa localit\u00e0 era un piccolo villaggio agricolo di antica origine del Contado di Cremona con 639 abitanti a met\u00e0 Settecento.\nIn et\u00e0 napoleonica, dal 1810 al 1816, Cignone fu gi\u00e0 frazione di Corte de' Cortesi, recuperando per\u00f2 l'autonomia con la costituzione del Regno Lombardo-Veneto.\nAll'unit\u00e0 d'Italia nel 1861, il comune contava 921 abitanti.\nNel 1868 il comune di Cignone venne aggregato al comune di Corte de' Cortesi secondo lo schema napoleonico."}
{"id": "2816432", "revid": "123384950", "url": "https://it.wikipedia.org/wiki?curid=2816432", "title": "Per tutte le volte che... (singolo)", "text": "Per tutte le volte che... \u00e8 un brano musicale del cantante italiano Valerio Scanu, pubblicato il 17 febbraio 2010 dall'etichetta discografica EMI, come primo singolo estratto dal suo secondo album in studio, intitolato anch'esso \"Per tutte le volte che...\".\nIl brano e la partecipazione a Sanremo.\nIl cantante ha partecipato al Festival di Sanremo 2010 con questo brano che, eliminato dopo la prima esecuzione avvenuta durante la seconda serata della manifestazione, \u00e8 stato ripescato al termine della quarta serata, risultando poi il pi\u00f9 votato nella finale e venendo proclamato vincitore della gara.\nIl brano \u00e8 stato eseguito al Festival di Sanremo sotto la direzione del maestro Peppe Vessicchio e interpretato, durante la terza e la quarta serata dedicate ai duetti, insieme ad Alessandra Amoroso, vincitrice nel 2009 dell'ottava edizione del talent show \"Amici di Maria De Filippi\", che aveva visto lo stesso Scanu classificarsi secondo.\n\u00c8 stato composto da Pierdavide Carone, concorrente della nona edizione del citato programma, che era in svolgimento durante la partecipazione del brano a Sanremo. Scanu, in un'intervista durante la quale gli \u00e8 stato chiesto cosa lo avesse colpito del testo di Carone, ha dichiarato: \"Mi ha colpito il fatto che dopo cinque giorni me lo ricordavo ancora, e soprattutto la fluidit\u00e0 del testo.\" Il brano era stato in un primo momento annunciato dall'ufficio stampa del Festival con il titolo \"Un attimo con te\".\nIl video.\nSono state pubblicate due versioni ufficiali del video. La prima versione, diretta da Gaetano Morbioli \u00e8 ambientata a Milano e mostra un momento intimo del cantante, mentre la seconda mostra il percorso di una storia di amore, interpretata da due giovani innamorati.\nIl video musicale ha vinto nella categoria My TRL Best Video ai \"TRL Awards 2010\".\nLa parodia di Elio e le Storie Tese.\nDella canzone \u00e8 stata fatta una parodia da parte del gruppo musicale Elio e le Storie Tese, in cui si fa riferimento al fatto che Maurizio Costanzo possa aver aiutato Scanu a vincere il festival.\nSuccesso commerciale.\nPoco dopo la pubblicazione il singolo supera i 30.000 download divenendo platino digitale, e in seguito premiato dal comico Beppe Braida ai \"Wind Music Awards 2010\".\n\u00c8 stato l'undicesimo singolo pi\u00f9 venduto in Italia nel 2010 secondo FIMI."}
{"id": "2816434", "revid": "1522738", "url": "https://it.wikipedia.org/wiki?curid=2816434", "title": "Callipo Sport 2006-2007", "text": ""}
{"id": "2816435", "revid": "287204", "url": "https://it.wikipedia.org/wiki?curid=2816435", "title": "5332 Davidaguilar", "text": "5332 Davidaguilar \u00e8 un asteroide near-Earth della famiglia Amor. Scoperto nel 1990, presenta un'orbita caratterizzata da un semiasse maggiore pari a 2,1630859\u00a0UA e da un'eccentricit\u00e0 di 0,4565265, inclinata di 25,47259\u00b0 rispetto all'eclittica.\nL'asteroide \u00e8 dedicato a David Aguilar, direttore al CfA."}
{"id": "2816437", "revid": "729019", "url": "https://it.wikipedia.org/wiki?curid=2816437", "title": "Joey Abs", "text": " Noto per aver lottato nella World Wrestling Federation con il nome Joey Abs e faceva parte dei Mean Street Posse. Debutt\u00f2 in WWF il 21 giugno 1999 in un'edizione di Raw is War e venne rilasciato ad inizio 2001."}
{"id": "2816441", "revid": "62004", "url": "https://it.wikipedia.org/wiki?curid=2816441", "title": "Dogo Sardo", "text": ""}
{"id": "2816443", "revid": "114036569", "url": "https://it.wikipedia.org/wiki?curid=2816443", "title": "Castelceriolo", "text": "Castelceriolo \u00e8 una frazione del comune di Alessandria, situato ad est del territorio comunale sulla riva destra della Bormida e confina con i territori di Lobbi, San Giuliano Nuovo e Spinetta Marengo anch'essi frazioni di Alessandria. Il borgo sorge ad un'altitudine di 93 metri s.l.m. sul declino della Fraschetta verso il Po ad una distanza di circa dalla citt\u00e0 di Alessandria. Castelceriolo comprende il centro del paese raggruppato intorno alla chiesa parrocchiale dedicata a San Giorgio, la frazione di Cascinali Foco ed alcune cascine limitrofe. Le strade principali sono: via Ollearo, via Desaix, via Sale, via Buffalora, via San Giuliano Nuovo. Il paese consta di due piazze: piazza delle Scuole, piazzetta San Rocco e le abitazioni sono in genere a due piani, adiacenti fra loro con muri in prevalenza ancora composti di terra, ossia le case di terra.\nStoria.\nOrigini.\nL'agglomerato della borgata di Castelceriolo ha origini antichissime, come stanno a dimostrare alcune scarse rovine romane e gli abbondanti giacimenti di anfore vinarie dell'epoca romana venute alla luce nel passato. Ad un'antichit\u00e0 pi\u00f9 remota appartengono gli strumenti e le rudimentali armi in selce levigata trovati nel sottosuolo: essi testimoniano che gi\u00e0 in tempi preistorici in questa terra c'era un insediamento umano.\nQuando l'agglomerato di capanne prese l'aspetto de\ufb01nitivo di paese, fu protetto dal castello edi\ufb01cato nel XII secolo.\nSecolo XV.\nNel 1468, la ricca famiglia Ghilini ebbero dal Duca di Milano il feudo di Castelceriolo. Giuliano I Ghilini (\u2020 1474) e il fratello Giovanni II (\u2020 1483), furono i primi Signori di Castelceriolo prendendo domicilio nel castello, possente ma degradato. Il 27 marzo 1480, con atto notarile rogato dal notaio Tebaldo Brosi di Asti, Margherita Birago - moglie di Giuliano I, disereda il figlio Francesco (\u2020 1511) per la divisione dei beni di Castelceriolo, ed il 13 dicembre di quello stesso anno Margherita e suo figlio Andrea (\u2020 1517), fratello di Francesco diseredato, vendettero per 1500 ducati d'oro a Gerolamo Guasco la loro parte - ossia la quarta parte - dei beni di Castelceriolo (ad esclusione del castello), Pietra Marazzi e Montecastello. Il figlio di Giuliano I, Francesco, restaur\u00f2 il castello destinandogli la configurazione di fortezza con torre e torrette, circondata da un profondo fossato allagabile sormontato dal ponte levatoio.\nSecolo XVI.\nIl 15 agosto 1527 il francese Odet de Foix, conte di Lautrec, diede ordine ai capitani alessandrini Giorgio e Luigi Baratta di impadronirsi del castello e del paese. Giuliano II Ghilini (\u2020 1531), signore di Castelceriolo e capitano di lance sotto Carlo V, aument\u00f2 in fretta le difese e, nonostante De Foix si fosse impadronito gi\u00e0 di Alessandria, non pot\u00e9 prendere Castelceriolo. Vi fu un altro episodio qualche decennio pi\u00f9 tardi, nel 1555, quando gli armati del duca di Alba, al soldo della Spagna, danneggiarono furiosamente Castelceriolo, tagliando i \ufb01tti boschi e saccheggiando i casolari.\nCon la morte di Giuliano III Ghilini, avvenuta nel 1562, si spense un ramo dei signori di Castelceriolo e suo zio Manfredo II (\u2020 1577) ottiene l'intera giurisdizione di Castelceriolo. Sotto Manfredo II, il ducale magistrato delle entrate di Milano rinuncia, nel 1581, ad ogni diritto di regalie su Castelceriolo in quanto feudo antico della famiglia Ghilini.\nSecolo XVII.\nVi furono altri due momenti difficili per Castelceriolo. Il primo nel giugno del 1625 quando le truppe tedesche presero stanza a Castelceriolo usando prepotenza sulle persone e sugli averi; il secondo, nel luglio 1657, i cavalleggeri ed i moschettieri di Spagna e di Alessandria calarono nelle campagne castelceriolesi per far man bassa dei raccolti, appiccando poi incendi che danneggiarono i campi, le case e lo stesso castello.\nSecolo XVIII.\nNel 1722, con il passaggio di Alessandria a casa Savoia dopo il trattato di Utrecht, i Ghilini perdettero il feudo che fu incamerato. Restarono alla famiglia alcune privative poi definitivamente riscattate dal governo nel 1824. Il 5 gennaio 1745, per volont\u00e0 del re di Sardegna Carlo Emanuele III di Savoia, il feudo fu dato al nobile uditore tortonese Antonio Zenone, in titolo di Comitale.\nSecolo XIX.\nL'area sulla quale sorge il paese \u00e8 stata una dei teatri di una delle pi\u00f9 importanti battaglie verso la fine della storia moderna combattuta tra gli austriaci e i francesi. Durante la battaglia di Marengo, avvenuta il 14 giugno 1800, Castelceriolo fu attraversato da truppe austriache dirette verso Sale e da divisioni francesi dirette a San Giuliano Nuovo. Nel giugno di cinque anni pi\u00f9 tardi Giuseppina di Beauharnais volle assistere alla rievocazione storica della Battaglia di Marengo: il palco imperiale fu allestito nella zona che da allora fu chiamata \"Regione Trono\".\nCon la morte di Cristoforo II Ghilini nel 1810 si estingue il ramo dei Signori di Castelceriolo. Il 2 maggio 1791 Daria Delfina Ghilini, figlia di Manfredo III ultima del ramo dei signori di Castelceriolo ed erede dei possedimenti di Castelceriolo, sposa Carlo Gabriele Balbo Bertone Conte di Sambuy dando cos\u00ec vita ad un nuovo ramo, quello dei Ghilini-Sambuy. In seguito il castello spett\u00f2, nelle divisioni testamentarie, all'ultimogenito di Daria Delfina - Manfredo - che lasciata la carriera diplomatica nel 1851, inizi\u00f2 l'opera di restauro del castello - per due terzi distrutto - e riedific\u00f2 la chiesetta che gi\u00e0 esisteva in antico al suo interno.\nIl 28 settembre 1885 \u00e8 da notificare un grave incendio che distrusse il paese e gett\u00f2 in grande difficolt\u00e0 circa settecento persone. Fu allestito un carro di beneficenza che girava per Alessandria a raccogliere quanto la gente fosse stata in grado di donare per il vicino paese; il soccorso fu generoso.\nLaura Balbo Bertone contessa di Sambuy, figlia di Manfredo, sposa il 10 maggio 1870 il conte Gaetano Galli della Loggia i quali terminarono le opere di restauro del castello, che in seguito pass\u00f2 alla casa dei conti Calvi di Bergolo.\nSecolo XX.\nCastelceriolo ha dato il suo tributo di caduti nelle due guerre mondiali: ad essi \u00e8 dedicato il monumento di piazza San Rocco.\nGenealogia dei Signori di Castelceriolo.\n \nToponimo.\nDifficile stabilire l'origine del nome; lo storico Girolamo Ghilini lo attribuisce alla venerazione per la Madonna chiamata dal popolo Santa Maria Ceriola, la cui immagine era custodita nella cappella del castello. Lo storiografo Giuseppe Antonio Chenna sostiene che il luogo fosse denominato Castrociliorio o Castrociriolio mentre Mons. Carlo Torriani sostiene che il nome derivi dalle successive trascrizioni fatte dagli amanuensi, cattivi lettori di scritti poco decifrabili.\nInfrastrutture e trasporti.\nTra il 1880 e il 1933 Castelceriolo fu servito dalla tranvia Alessandria-Sale."}
{"id": "2816448", "revid": "62004", "url": "https://it.wikipedia.org/wiki?curid=2816448", "title": "Mastino Abruzzese", "text": ""}
{"id": "2816457", "revid": "1573940", "url": "https://it.wikipedia.org/wiki?curid=2816457", "title": "Rhinopias frondosa", "text": "Rhinopias frondosa \u00e8 un pesce d'acqua salata appartenente alla famiglia Scorpaenidae.\nDistribuzione e habitat.\nIl suo areale comprende l'Oceano Indiano e il Pacifico occidentale tra il Sudafrica, il sud del Giappone e le coste est dell'Australia. Popola fondali molli percorsi da correnti e anche le barriere coralline ricche di vegetazione algale a profondit\u00e0 comprese tra i 10 ed i 297 m.\nDescrizione.\nQuesta specie \u00e8 caratteristica per il gran numero di escrescenze cutanee che ricoprono tutto il corpo. Questo carattere \u00e8 per\u00f2 altamente variabile, i lobi cutanei possono essere molto sviluppati in esemplari viventi tra le alghe e quasi assenti in quelli che popolano habitat profondi e fangosi. Il corpo \u00e8 molto compresso ai lati. Anche la colorazione \u00e8 molto variabile. Possiede spine velenose sui raggi delle pinne. Raggiunge al massimo i 23\u00a0cm.\nComportamento.\nSi tratta di un animale solitario che passa il suo tempo mimetizzato e immobile.\nAlimentazione.\nPredatore. Si nutre di notte. Si nutre di pesci e invertebrati che cattura all'agguato.\nAcquariofilia.\nPu\u00f2 essere ospite degli acquari di barriera"}
{"id": "2816463", "revid": "729019", "url": "https://it.wikipedia.org/wiki?curid=2816463", "title": "Michael Hayes (wrestler)", "text": "Lavora attualmente con la WWE dove \u00e8 il capo del creative team. \u00c8 noto per aver lottato in coppia con Terry Gordy nel tag team Fabulous Freebirds, con i ring name Michael P.S. (\"Purely Sexy\") Hayes, Lord Michael Hayes e Dok Hendrix.\nCarriera.\nInizi.\nSeitz debutt\u00f2 nel mondo del wrestling nel 1977 in federazioni locali dello Stato del Tennessee. Nel 1979, form\u00f2 un tag team con Terry \"Bam Bam\" Gordy chiamato The Fabulous Freebirds. Seitz divenne Michael \"P.S.\" Hayes, ed insieme vinsero numerosi titoli di coppia insieme anche a Buddy \"Jack\" Roberts. Particolarit\u00e0 di Hayes, fu quella di iniziare ad eseguire il moonwalking sul ring come Michael Jackson faceva durante i concerti.\nI Freebirds lottarono nella Georgia Championship Wrestling dal 1980 al 1982 sotto l'egida della National Wrestling Alliance, dove vinsero i titoli National Tag Team in alcune occasioni.\nWorld Class Championship Wrestling.\nNel 1982, la coppia si trasfer\u00ec nella World Class Championship Wrestling (WCCW), dove ebbe alcuni dei propri feud pi\u00f9 famosi. Durante la notte di Natale del 1982, Hayes venne scelto dai fan per essere l'arbitro ospite speciale in occasione dello Steel Cage Match tra Ric Flair e Kerry Von Erich per il titolo NWA World Heavyweight Championship. Ad un certo punto, Hayes mise al tappeto Flair permettendo cos\u00ec a Von Erich di schienarlo facilmente. Per\u00f2 Von Erich si rifiut\u00f2 di schienare un avversario stordito in maniera cos\u00ec sleale, e allora Gordy (che assisteva da bordo ring) lo colp\u00ec alla testa con la porta della gabbia. L'episodio diede il via allo storico feud tra i Fabulous Freebirds e la famiglia Von Erich.\nHayes fu sempre il leader e il membro pi\u00f9 famoso del gruppo, soprattutto grazie al suo grande carisma e anche alle sue doti musicali che gli permisero di comporre la musica d'entrata dei Freebirds, \"Badstreet USA\", nel 1983. Il video della canzone mostra tutti e tre i membri dei Fabulous Freebirds e anche Jimmy Garvin, spesso considerato il \"quarto Freebird\" in via non ufficiale. Altre canzoni utilizzate dal gruppo per l'entrata sul ring erano la celebre \"Free Bird\" dei Lynyrd Skynyrd, e la versione di Willie Nelson del brano \"Georgia on My Mind\".\nNel 1984, i Freebirds ebbero un breve stint in WWF ma se ne andarono quando il management aveva espresso intenzione di dividerli. In seguito i Freebirds trascorsero qualche mese nella American Wrestling Association nel 1985, scontrandosi con i Road Warriors per le cinture AWA World Tag Team Championship, vincendo i titoli durante la prima edizione di SuperClash prima che la dirigenza AWA decidesse di rovesciare l'esito del match. Dopo aver interferito in un incontro tra i Road Warriors e Jimmy Garvin con Steve Regal (che cost\u00f2 il titolo ai Warriors), i Freebirds lasciarono la compagnia per tornare in Texas.\nNel 1986, Hayes apparve nella scena iniziale del film \"Highlander\" insieme agli altri Fabulous Freebirds, dando un'ulteriore spinta alla sua notoriet\u00e0 fuori e dentro il ring.\nUniversal Wrestling Federation.\nNel 1986, i Freebirds passarono inoltre diversi mesi nella Universal Wrestling Federation con Sunshine come loro manager. Ebbero delle rivalit\u00e0 con i Fantastics (Bobby Fulton &amp; Tommy Rogers) e con \"Dr. Death\" Steve Williams.\nSempre nel 1986, il partner di Hayes nei Freebirds, Terry Gordy, divenne il primo detentore del titolo UWF heavyweight. Dopo aver perso la cintura contro One Man Gang, i Freebirds si imbarcarono in un anomalo feud \"heel vs heel\" con il Devastation Inc. del General Skandor Akbar. Il feud continu\u00f2 anche dopo il tradimento di Akbar nei confronti di Gang che permise a Big Bubba Rogers di vincere il titolo, e vide i Freebirds formare un'alleanza con il vecchio nemico Steve Williams per contrastare la supremazia del Devastation Inc.\nCome conseguenza di questo, dopo la rottura dei Freebirds, Hayes rimase nella UWF adesso come beniamino del pubblico a tutti gli effetti. Quando la NWA e la UWF co-produssero il pay-per-view Starrcade '87, Hayes fece coppia con Jimmy Garvin e Sting per sfidare il team composto da Eddie Gilbert, Rick Steiner e Larry Zbyszko, in una contesa che termin\u00f2 in parit\u00e0 per limiti di tempo. Hayes sfid\u00f2 anche il campione NWA World Champion Ric Flair, spesso combattendo in coppia con Jimmy Garvin.\nRitorno nella World Class Championship Wrestling.\nNel 1987, a seguito della popolarit\u00e0 del brano \"Badstreet USA\", Hayes incise e pubblic\u00f2 un disco, \"Off The Streets\". Fece anche dei concerti per promuovere l'album con la sua backing band, la \"Badstreet Band\".\nCirca in questo stesso periodo, Hayes torn\u00f2 nella World Class Championship Wrestling e trov\u00f2 i suoi ex compagni dei Freebirds Gordy e Roberts, che, alleatisi con Iceman Parsons e The Angel of Death, avevano ripreso l'antico feud con i Von Erich. Dopo che Gordy e Roberts aiutarono Parsons a vincere disonestamente il World Class Heavyweight Title da Kerry Von Erich, un disgustato Hayes si alle\u00f2 egli stesso con la famiglia Von Erich contro i suoi vecchi amici.\nA Parade of Champions 1988, Gordy sconfisse Hayes in un Hair vs Hair \"Triple Dome of Terror\" Match. Dopo il match, tuttavia, Gordy si rifiut\u00f2 di tagliare i capelli ad Hayes, assalendo invece a sorpresa Roberts e tagliando a lui i capelli. Successivamente, Hayes &amp; Gordy si riunirono come Face iniziando una rivalit\u00e0 con Roberts e il suo Samoan Swat Team, e con i vecchi avversari dei Freebirds Devastation Inc, dei quali Parsons era adesso membro.\nHayes form\u00f2 anche un nuovo tag team con \"Do It To It\" Steve Cox e i due insieme sconfissero per due volte il Samoan Swat Team vincendo i titoli World Class Tag Team, nel settembre e nell'ottobre 1988.\nNational Wrestling Alliance.\nNel 1989, Hayes torn\u00f2 nella Jim Crockett Promotions, dove combatt\u00e9 da face. Effettu\u00f2 un turn heel in occasione di un match del campione U.S. Lex Luger con la Yamazaki Corporation di Hiro Matsuda, tradendo Luger ed unendosi a loro. La stable includeva Ric Flair, Barry Windham, Kendall Windham, e Butch Reed. Hayes ebbe un feud con Luger e vinse il titolo U.S. Title grazie ad una interferenza di Gordy. Ben presto ricedette la cintura a Luger, e i ricostituiti Freebirds parteciparono al torneo indetto per incoronare i nuovi campioni NWA World Tag Team Championship.\nA \"\", il 14 giugno 1989, Jimmy Garvin si present\u00f2 come nuovo membro dei Freebirds e insieme a Hayes vinse il torneo e i titoli di coppia. I nuovi campioni iniziarono subito una rivalit\u00e0 con i Midnight Express (Bobby Eaton &amp; Stan Lane). Gordy lasci\u00f2 alla fine del 1989, mentre Hayes &amp; Garvin si confrontarono con i Rock 'n' Roll Express (Ricky Morton &amp; Robert Gibson).\nWorld Championship Wrestling.\nNel 1991, la Jim Crockett Promotions cambi\u00f2 nome in World Championship Wrestling (WCW) e i Fabulous Freebirds reclutarono un altro membro nella persona di Badstreet. Egli aiut\u00f2 i Freebirds a vincere i titoli U.S. Tag Team e Six-Man Tag Team. Per breve tempo la stable ebbe anche due manager, Big Daddy Dink e Diamond Dallas Page. Quando Badstreet se ne and\u00f2 dal gruppo a fine 1991, i Freebirds effettuarono un turn face, e la moglie di Garvin, Precious, divenne la loro nuova manager. Anche se vinsero nuovamente i titoli U.S. Tag Team, i Freebirds si divisero alla fine del 1992.\nHayes torn\u00f2 quindi ad essere uno dei \"cattivi\" e inizi\u00f2 a far da manager a Arn Anderson &amp; Bobby Eaton, che erano ancora membri della Dangerous Alliance. Egli divenne una sorta di membro non ufficiale della stable ed aiut\u00f2 persino Paul E. Dangerously nel suo feud con Madusa. Nel 1993, Hayes divenne nuovamente un fan favorite ed ebbe un feud con Paul Orndorff per il TV Title. In seguito torn\u00f2 a Dallas nella Global Wrestling Federation e si riun\u00ec con Garvin e Gordy nell'ennesima nuova resurrezione dei Freebirds, prima del fallimento della compagnia nel settembre seguente.\nWorld Wrestling Federation/Entertainment/WWE.\nNel 1995, Hayes si ritir\u00f2 dal ring a causa di un serio infortunio rimediato alla schiena mentre era in WCW. Firm\u00f2 un contratto con la WWF assumendo l'identit\u00e0 di \"Dok Hendrix\", co-conduttore del programma \"WWF Action Zone\" insieme a Todd Pettengill. In questo ruolo avrebbe intervistato i wrestler prima dei loro incontri. Successivamente fece da manager ai The Hardy Boyz (Matt &amp; Jeff Hardy). Sfortunatamente gli Hardy Boyz persero i titoli WWE World Tag Team Championship contro gli Acolytes al ppv Fully Loaded per colpa di Hayes che venne schienato nel corso di un handicap match; venne quindi licenziato dalla coppia in agosto. Divenne quindi un backstage road agent e commentatore tv per la WWF a tempo pieno. Nel 2016 \u00e8 stato ammesso nella WWE Hall of Fame come membro dei The Fabulous Freebirds."}
{"id": "2816464", "revid": "827882", "url": "https://it.wikipedia.org/wiki?curid=2816464", "title": "The Best Platinum Collection (Prozac+)", "text": "The Best Platinum Collection \u00e8 una raccolta del gruppo Prozac+, contiene 22 canzoni ed \u00e8 stato pubblicato su CD il 9 marzo del 2007."}
{"id": "2816473", "revid": "245306", "url": "https://it.wikipedia.org/wiki?curid=2816473", "title": "Rivolta di Attica", "text": ""}
{"id": "2816476", "revid": "1305772", "url": "https://it.wikipedia.org/wiki?curid=2816476", "title": "Joseph Peckover", "text": "Dopo aver compiuto gli studi in Inghilterra, Francia e Svizzera, partecip\u00f2 alla prima guerra mondiale con l'esercito inglese in Egitto e Palestina. Nel 1919 emigr\u00f2 in Canada e si stabil\u00ec a Regina, nel Saskatchewan, dove redasse la sezione problemistica e studistica del quotidiano \u00abRegina Daily Leader\u00bb. \nNel 1921 si trasfer\u00ec negli Stati Uniti, a New York. Fu editore per molti anni della rubrica di studi della rivista \u00ab American Chess Quarterl y\u00bb. Durante la seconda guerra mondiale si arruol\u00f2 volontario per un anno (1942-43) nell'esercito statunitense. \nPubblic\u00f2 il primo studio nel 1917. Compose da allora un centinaio di studi, due dei quali in collaborazione con Vladimir Korol'kov. Vinse quattro primi premi. \nPersonalit\u00e0 eclettica, svolse varie attivit\u00e0, tra cui quella di ritrattista. Era un grande esperto di cricket, considerato un'autorit\u00e0 per la storia di tale sport negli Stati Uniti. Per festeggiare il suo 80\u00ba compleanno, nel 1976 il \"Chess Endgame Study Circle of New York\" e la rivista EG hanno indetto il \u00ab Peckover Jubilee \u00bb, cui hanno partecipato 84 compositori di 17 paesi. Giudice del torneo era John Roycroft."}
{"id": "2816486", "revid": "1305772", "url": "https://it.wikipedia.org/wiki?curid=2816486", "title": "Provincia di Mantova (disambigua)", "text": "Per provincia di Mantova si pu\u00f2 intendere:"}
{"id": "2816489", "revid": "538198", "url": "https://it.wikipedia.org/wiki?curid=2816489", "title": "Portanuova (Pescara)", "text": ""}
{"id": "2816502", "revid": "57342", "url": "https://it.wikipedia.org/wiki?curid=2816502", "title": "Maschio di Lariano", "text": ""}
