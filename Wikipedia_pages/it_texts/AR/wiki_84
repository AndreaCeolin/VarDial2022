{"id": "2806511", "revid": "1543377", "url": "https://it.wikipedia.org/wiki?curid=2806511", "title": "Scontri di Jos (2010)", "text": "Gli scontri di Jos del 2010 furono una serie di atti di violenza interreligiosa tra le comunit\u00e0 cristiana e islamica della citt\u00e0, culminati con la morte di diverse centinaia di persone. La capitale di Plateau fu sede di altri scontri religiosi gi\u00e0 diversi anni prima alla luce del fatto che essa si trova ad essere un punto nevralgico della Nigeria conteso tra i cristiani prevalenti nel Sud del paese e i musulmani prevalenti nel Nord.\nAlla base dei nuovi scontri sembrano concorrere diversi fattori, oltre che quello religioso, tra cui le rivalit\u00e0 etniche e la situazione di gravit\u00e0 economica che affligge la popolazione.\nLa prima ondata di violenza ebbe inizio il 17 gennaio e termin\u00f2 appena quattro giorni dopo, lasciando, per\u00f2, a terra diverse centinaia di feriti, pi\u00f9 di 200 morti, edifici di culto distrutti e veicoli dati alle fiamme. Il secondo ciclo inizi\u00f2 il 6 marzo dopo l'attacco da parte di alcuni pastori islamici contro un villaggio cristiano a sud di Jos, provocando pi\u00f9 di 300 morti nei primi due giorni di violenze.\nSecondo monsignor John Olorunfemi Onaiyekan, arcivescovo di Abuja, in voce presso Radio Vaticana, gli scontri non sarebbero stati di origine religiosa, ma etnica: tra gruppi di pastori nomadi e agricoltori; il fattore religioso delle due parti avrebbe contribuito in larga parte a credere a una nuova violenza interreligiosa da parte dei media internazionali. L'opinione di Onaiyekan, \u00e8 che alla base delle ripetute violenze nel Paese ci sia lo sfondo di disagio sociale perenne e un governo debole non in grado di affrontare il problema.\nSfondo.\nJos \u00e8 una citt\u00e0 situata in una posizione strategica, delimita infatti il confine che segna l'area nigeriana a maggioranza musulmana da quella a maggioranza cristiana, e proprio per questo \u00e8 da sempre sede di grande tensione e violenze interreligiose. Gi\u00e0 nel 2001 le violenze lasciarono a terra un numero stimato attorno ai 1000 morti, e nel 2008 la situazione degener\u00f2 nuovamente innescando un moto rivoltoso che cost\u00f2 la vita a circa 300 persone.\nSebbene sia gli islamici che i cristiani sono stati accusati diverse volte di ineggiare alla violenza secondo le proprie motivazioni, il professore Kabiru Mato dell'universit\u00e0 di Abuja ha tenuto a sottolineare la propria opinione secondo cui alla base degli scontri non ci sarebbe la religione bens\u00ec la situazione di perenne disagio sociale che accompagna la regione da tempo. Frustrazioni, alienazione economica, indifferenza dei governanti e altri fattori sociali avrebbero poi contribuito a riaccendere la violenza in una citt\u00e0 martoriata dall'inizio del 2000.\nAltri hanno ipotizzato che allo sfondo degli scontri ci possano essere state motivazioni etniche, come la rivalit\u00e0 tra la popolazione Berom e gli Hausa, o tra i Berom e i Fulani.\nUn altro aspetto causa di tensione \u00e8 la situazione politica della Nigeria. Il 9 febbraio, per cause di salute, il presidente islamico Umaru Yar'adua dovette allontanarsi per le cure necessarie, incaricando Goodluck Jonathan, di orientamento cristiano, della presidenza provvisoria in vista delle elezioni presidenziali del 2011. Al ritorno a sorpresa in patria, per\u00f2, Jonathan non acconsent\u00ec a dimettersi dall'incarico datogli da Yar'adua, alimentando ancor di pi\u00f9 i disordini etnici e religiosi della nazione.\nGli eventi.\nDisordini di gennaio.\nLa miccia del terzo scontro del decennio a Jos sarebbe stata accesa, secondo quanto riferito dalle autorit\u00e0, quando un gruppo di giovani islamici appicc\u00f2 fuoco a una chiesa cristiana. Altre fonti indicarono che, in realt\u00e0, la violenza scoppi\u00f2 quando si tent\u00f2 la ricostruzione di una moschea, distrutta negli scontri del 2008, in una zona cittadina a predominanza cristiana.\nPer fronteggiare alla nuova ondata di violenza, il 17 gennaio stesso, il governo ordin\u00f2 un coprifuoco della durata di 24 ore e il vicepresidente Goodluck Jonathan incaric\u00f2 le truppe a Jos di ripristinare l'ordine. Le misure di sicurezza furono prese da Jonathan a causa della lontananza del presidente Umaru Yar'Adua per motivi di salute dal novembre 2009.\nEntro il 19 gennaio furono arrestate 50 persone. La BBC riport\u00f2 che il 20 gennaio gli scontri si estesero anche a Pankshin, 100km da Jos, ma la notizia fu smentita dall'esercito nigeriano. Pi\u00f9 di 5000 persone rimasero sfollate in seguito alle devastazioni causate dagli scontri.\nSecondo i dati delle principali organizzazioni umanitarie internazionali e dei dati medici sul campo, furono 492 i morti negli scontri. Lo Human Rights Watch, citando le fonti interne della comunit\u00e0 islamica, dichiar\u00f2 che 364 dei deceduti totali erano musulmani. Secondo i dati ufficiali delle forze di polizia, i morti negli scontri furono 326, mentre gli arrestati furono 313.\nDisordini di marzo.\nIl 6 marzo, alcuni pastori islamici attaccarono con armi da fuoco e machete il villaggio cristiano di Dogo Nahawa, pochi kilometri pi\u00f9 a sud di Jos, uccidendo 18 persone e disseminandone i cadaveri per tutta l'area abitata. In tutta risposta, un secondo moto di violenza giunse nella capitale di Plateau poche ore dopo con l'ira dei cristiani, spingendo centinaia di persone a lasciare le proprie abitazioni per fuggire altrove. L'esercito nigeriano, sotto ordine di Goodluck Jonathan, il 7 marzo, entr\u00f2 in stato di allarme rosso con il preciso scopo di fermare le violenze e arrestare tutti i rivoltosi. Al termine delle prime due giornate di scontri, Grehory Yenlong, commissario dello stato del Plateau per l'informazione, comunic\u00f2 un numero provvisorio di oltre 300 morti nei disordini. Alla base dello sterminio degli abitanti di Dogo Nahawa, sembrarono esserci, dalle prime ricostruzioni, motivi di origine etnica. Secondo alcuni testimoni, infatti, i nomadi che attaccarono il villaggio sarebbero appartenuti all'etnia Fulani e, per questo, spinti, non a uccidere i cristiani come pensato, ma a sterminare la popolazione Berom (origine della maggior parte degli abitanti del villaggio attaccato). A rinforzare la tesi di matrice etnica, le testimonianze di altri Fulani, secondo cui le origini degli scontri sarebbero da ricercarsi in un attacco da parte dei Berom contro i Fulani alcune settimane prima dello sterminio di Dogo Nahawa. All'8 marzo, anche grazie all'intervento tempestivo delle autorit\u00e0 e dell'esercito, furono arrestate 95 persone legate ai fatti di sangue, e riportata la calma a Jos e dintorni, riuscendo nel tentativo di non far insorgere ulteriori disordini. Secondo le fonti del governatorato locale, tra il 6 e il 7 marzo sarebbero morte circa 500 persone, ma secondo altre sedi la stima provvisoria andava tra i 200 e i 250. Successivi riscontri e testimonianze di organizzazioni umanitarie, fissarono a 200 la stima approssimativa dei morti. In seguito, il rapporto governativo sull'accaduto fiss\u00f2 a 109 le vittime ufficiali. In base ad altri resoconti, oltre 8.000 persone si sarebbero date alla fuga a causa delle violenze.\nQualche settimana dopo gli scontri, il 17 marzo, un commando composto da Fulani e Hausa, passato inosservato tra la popolazione grazie a un travestimento simile a quello dell'esercito regolare nigeriano, attacc\u00f2 intorn\u00f2 all'1 e 20 locale (mezzanotte circa in Italia) alcuni villaggi cristiani e animisti contigui a Jos, provocando la morte di 13 persone e il ferimento di 6, essenzialmente donne e bambini. Al raid gli abitanti dei villaggi di Jos risposero duramente, accusando l'esercito di aver lasciato quei territori in balia delle orde violente degli islamici. Dopo il massacro, il gruppo diede fuoco ad alcune abitazioni, bruciando anche alcuni cadaveri.\nDisordini di dicembre.\nTra il 24 e il 25 dicembre in occasione della due giorni natalizia in diverse parti della Nigeria, tra cui anche Jos, si \u00e8 assistito a un ciclo di attentati di milizie estremiste islamiche ai danni di chiese e caseggiati in quartieri cristiani. Al termine delle violenze, il numero delle vittime nei tre giorni di scontri a Jos si \u00e8 assestato a 32 morti e 74 feriti in base a quanto dichiarato dal commissario Abdulrahman Akano. Secondo le autorit\u00e0, dietro almeno una parte delle violenze sarebbero stati coinvolti i \u00abtalebani nigeriani\u00bb, ovvero la setta islamista Boko Haram. A favorire questa ipotesi, la rivendicazione delle violenze via web del gruppo \"Jam\u00e0atu Ahlus-Sunnah LiddaAwati Wal Jihad\" (let. \"Popolo devoto agli insegnamenti del profeta per la propagazione della guerra santa\") secondo gli inquirenti una etichetta sotto la quale si firma Boko Haram.\nIl 27 dicembre sono stati arrestati tre indiziati per gli attentati di Natale, due nigeriani e un ciadiano, in possesso di materiale esplosivo come dinamite e sospettati di esser stati in procinto di attaccare una chiesa. I morti, secondo, Daniel Gambo, funzionario della situazione emergenza nigeriana, sono saliti a 80 unit\u00e0, con oltre 100 feriti negli ospedali.\nRisposte internazionali.\nIn risposta agli scontri, papa Benedetto XVI condann\u00f2 \u00abl'atroce violenza, che insanguina la Nigeria e che non ha risparmiato nemmeno i bambini indifesi\u00bb, facendo \u00abappello a quanti nel Paese hanno responsabilit\u00e0 civili e religiose, affinch\u00e9 si adoperino per la sicurezza e la pacifica convivenza di tutta la popolazione\u00bb.\nIl 16 marzo, nel corso di un incontro con studenti musulmani, Mu\u02bfammar Gheddafi, colonnello e presidente della Libia, spieg\u00f2 come la soluzione alle violenze interreligiose che affliggono la Nigeria e Jos in particolare da un decennio potrebbe essere la divisione della nazione in due Stati distinti: uno cristiano e uno islamico, con frontiere controllate e spartizione di risorse tramite accordi pacifici e diplomatici tra le due parti. Riguardo alla proposta di Gheddafi, un portavoce del governo nigeriano rispose che non sarebbe stata \"presa seriamente in considerazione\"."}
{"id": "2806512", "revid": "355597", "url": "https://it.wikipedia.org/wiki?curid=2806512", "title": "Bristol Rovers", "text": ""}
{"id": "2806513", "revid": "232134", "url": "https://it.wikipedia.org/wiki?curid=2806513", "title": "Nevrastenia", "text": ""}
{"id": "2806520", "revid": "274179", "url": "https://it.wikipedia.org/wiki?curid=2806520", "title": "PVK Jadran", "text": ""}
{"id": "2806521", "revid": "355597", "url": "https://it.wikipedia.org/wiki?curid=2806521", "title": "Exeter City", "text": ""}
{"id": "2806522", "revid": "355597", "url": "https://it.wikipedia.org/wiki?curid=2806522", "title": "Wycombe Wanderers", "text": ""}
{"id": "2806524", "revid": "355597", "url": "https://it.wikipedia.org/wiki?curid=2806524", "title": "Hartlepools United", "text": ""}
{"id": "2806525", "revid": "355597", "url": "https://it.wikipedia.org/wiki?curid=2806525", "title": "Rochdale F.C.", "text": ""}
{"id": "2806526", "revid": "274179", "url": "https://it.wikipedia.org/wiki?curid=2806526", "title": "PVK Budvanska Rivijera", "text": ""}
{"id": "2806527", "revid": "355597", "url": "https://it.wikipedia.org/wiki?curid=2806527", "title": "Mansfield Town", "text": ""}
{"id": "2806528", "revid": "486946", "url": "https://it.wikipedia.org/wiki?curid=2806528", "title": "Hereford United", "text": ""}
{"id": "2806529", "revid": "339392", "url": "https://it.wikipedia.org/wiki?curid=2806529", "title": "Bradford Park Avenue A.F.C.", "text": ""}
{"id": "2806530", "revid": "196390", "url": "https://it.wikipedia.org/wiki?curid=2806530", "title": "VK Jug Dubrovnik", "text": ""}
{"id": "2806531", "revid": "355597", "url": "https://it.wikipedia.org/wiki?curid=2806531", "title": "Bath City", "text": ""}
{"id": "2806532", "revid": "1543377", "url": "https://it.wikipedia.org/wiki?curid=2806532", "title": "Daniele D'Odorico", "text": "\u00c8 titolare di \"D'Odorico Group\", societ\u00e0 attiva nel campo finanziario e immobiliare che ha interessi anche nel mondo dell'edilizia e delle energie rinnovabili.\nPresidenza del Gallipoli Calcio.\nL'11 agosto 2009, a capo di una cordata di imprenditori friulani, ha rilevato da Vincenzo Barba il pacchetto azionario del , neopromosso in Serie B per la prima volta nella sua storia e al centro di una crisi societaria.\nD'Odorico ha rinnovato i quadri dirigenziali, affidando l'incarico di direttore sportivo all'esperto Vittorio Fioretti, suo uomo di fiducia, e, data l'imminenza del campionato di Serie B 2009-2010, ha dovuto allestitire in breve tempo una squadra competitiva per la categoria. Ha dichiarato di voler proseguire nel solco tracciato da Barba, mantenendo in squadra Ciro Ginestra, Francesco Di Gennaro e David Mounard, e di voler puntare alla Serie A nell'arco di tre anni.\nLa squadra inizia bene il campionato e chiude il girone di andata all'undicesimo posto, ma ben presto la crisi societaria si riapre. Durante il calciomercato di gennaio la dirigenza pone mano ad un'opera di mutamento radicale dell'organico, specie in attacco, ma i risultati stentano ad arrivare. Nel convulso post-partita di Gallipoli-Grosseto del 9 febbraio il tecnico Giuseppe Giannini annuncia le proprie dimissioni a causa di contrasti con il presidente e della situazione di grave caos societario. Dopo numerosi scambi di battute tra presidente e allenatore, D'Odorico si riconcilia con Giannini, che ritorna sulla panchina giallorossa. Il 22 marzo, per\u00f2, dopo la sconfitta casalinga contro il Brescia che fa precipitare la squadra al terzultimo posto, Giannini si dimette definitivamente.\nDopo mesi di voci e indiscrezioni sulla pessima salute finanziaria della societ\u00e0, stipendi non pagati e impegni finanziari non rispettati, D'Odorico annuncia di non poter assicurare il finanziamento necessario per poter proseguire il campionato e quindi di voler vendere la squadra, sull'orlo del fallimento, a costo zero. Per la societ\u00e0, oberata da un debito di 5 milioni di euro, viene presentata istanza di fallimento."}
{"id": "2806533", "revid": "31048", "url": "https://it.wikipedia.org/wiki?curid=2806533", "title": "Ryujo (portaerei)", "text": "La era una portaerei unica della sua classe di costruzione giapponese, unit\u00e0 della Marina imperiale giapponese in grado di trasportare uno stormo imbarcato di 48 velivoli; originariamente gli aerei imbarcati erano i caccia Nakajima A4N e gli aerosiluranti Aichi D1A.\nServizio operativo.\nPartecip\u00f2, insieme ad altre portaerei, all'incursione giapponese nell'Oceano Indiano del 1942 e alla battaglia del Mare di Giava dove assistette all'affondamento del cacciatorpediniere USS \"Pope\".\nVenne affondata nella battaglia delle Salomone Orientali, durante la campagna di Guadalcanal, nella quale era stata esposta come esca alle incursioni aeree dell'aviazione imbarcata statunitense. Il 23 agosto 1942, avendo la squadra navale statunitense avvistato la portaerei leggera \"Ryujo\" posta a fare da esca, lanci\u00f2 una parte dello stormo della . La \"Ryujo\" fu duramente colpita ed affondata, ma nel contempo una ondata di aerei dai ponti delle portaerei \"Zuikaku\" e \"Shokaku\" si avvicin\u00f2 alle portaerei statunitensi per attaccare."}
{"id": "2806534", "revid": "274179", "url": "https://it.wikipedia.org/wiki?curid=2806534", "title": "HAVK Mladost", "text": ""}
{"id": "2806535", "revid": "355597", "url": "https://it.wikipedia.org/wiki?curid=2806535", "title": "Rotherham United", "text": ""}
{"id": "2806536", "revid": "355597", "url": "https://it.wikipedia.org/wiki?curid=2806536", "title": "Swansea Town F.C.", "text": ""}
{"id": "2806544", "revid": "214753", "url": "https://it.wikipedia.org/wiki?curid=2806544", "title": "Franco Domp\u00e8", "text": "Partecip\u00f2 ai VI Giochi olimpici invernali disputati a Oslo nel 1952."}
{"id": "2806547", "revid": "1543377", "url": "https://it.wikipedia.org/wiki?curid=2806547", "title": "Nikolaj Ivanovi\u010d Kralin", "text": "Dal 1961 ha pubblicato circa 200 studi, alcuni in collaborazione con altri compositori. Ha ottenuto circa 140 distinzioni in concorsi di composizione studi, tra cui 45 primi premi. Ha composto anche alcune decine di problemi, principalmente di aiutomatto.\n\u00c8 Maestro Internazionale della composizione dal 1988 e Grande Maestro dal 2005. Ha partecipato a 8 campionati sovietici di composizione. Ha vinto il 14\u00ba campionato del 1984 e si \u00e8 classificato 1\u00ba-2\u00ba nel 1987.\nMaestro onorario dello sport dell'URSS nel 1983.\nDi professione \u00e8 ingegnere elettrotecnico."}
{"id": "2806548", "revid": "355597", "url": "https://it.wikipedia.org/wiki?curid=2806548", "title": "Birmingham F.C.", "text": ""}
{"id": "2806549", "revid": "203463", "url": "https://it.wikipedia.org/wiki?curid=2806549", "title": "Nikolaj Kralin", "text": ""}
{"id": "2806553", "revid": "77594", "url": "https://it.wikipedia.org/wiki?curid=2806553", "title": "Fairfield Shipbuilding &amp; Engineering Co. Ltd", "text": ""}
{"id": "2806555", "revid": "741864", "url": "https://it.wikipedia.org/wiki?curid=2806555", "title": "Valentino Giacobbi", "text": "Partecipa a tre campionati europei di bob: Garmisch-Partenkirchen 1965, Igls 1966 e St. Moritz 1968.\nGiacobbi ha ricoperto vari incarichi sociali: presidente provinciale FISI per la provincia di Belluno, membro del Comitato provinciale FISI per la provincia di Belluno, presidente dello Sci Club Pieve di Cadore, Bob Club Pieve e del Tennis Club Pieve di Cadore."}
{"id": "2806556", "revid": "481666", "url": "https://it.wikipedia.org/wiki?curid=2806556", "title": "Eleanor Boardman", "text": "Biografia.\nLa carriera cinematografica.\nNata a Filadelfia, cominci\u00f2 la sua carriera come attrice teatrale ma, dopo aver perduto temporaneamente la voce, si rivolse al cinema muto. Per diversi mesi, per\u00f2, non riusc\u00ec, nonostante i suoi sforzi, a trovare una parte fino al giorno in cui venne notata da Rupert Hughes che la vide mentre montava a cavallo. Le fecero girare un film e ben presto la giovane attrice incontr\u00f2 i favori del pubblico. Fu scelta dalla Goldwyn Pictures come \"Nuovo volto del 1922\" e segn\u00f2 un contratto con la compagnia. Dopo diversi ruoli in parti di contorno, ebbe una parte da protagonista nel 1923 in \"Souls for Sale\". La sua crescente popolarit\u00e0 fu confermata dalla sua inclusione nella lista WAMPAS Baby Stars nel 1923.\u00c8 apparsa in poco meno di 40 film durante la sua carriera, conquistando il suo pi\u00f9 grande successo interpretando \"La folla\" di King Vidor nel 1928. La sua partecipazione a questo film \u00e8 riconosciuta come uno dei ritratti pi\u00f9 emozionanti del cinema muto degli USA.\nLa vita privata.\nEleanor Boardman, nel 1926, si spos\u00f2 con il regista King Vidor dopo che questi ebbe divorziato dalla prima moglie, l'attrice Florence Vidor. John Gilbert e Greta Garbo avevano progettato di sposarsi con una cerimonia congiunta alla loro, ma Greta Garbo all'ultimo minuto mand\u00f2 a monte la sua partecipazione. Con Vidor, Eleanor ebbe due figlie: Antonia, nata nel 1927, e Belinda, nata nel 1930. Il matrimonio dur\u00f2 dal 1926 fino al 1931. Il secondo marito di Eleanor fu Harry d'Abbadie d'Arrast con il quale fu sposata dal 1940 fino alla morte di lui nel 1968.\nIncapace di affrontare il passaggio dal muto al sonoro, Boardman si era ritirata dalle scene nel 1935. Il suo ultimo film, \"The Three Cornered Hat\", lo gir\u00f2 diretta dal secondo marito.\nIn seguito, la sua unica e ultima apparizione cinematografica fu un'intervista nel 1980 per il documentario televisivo a episodi \"Hollywood\" di Kevin Brownlow e David Gill.\nEleanor Boardman mor\u00ec a Santa Barbara, in California, all'et\u00e0 di 93 anni il 12 dicembre 1991."}
{"id": "2806557", "revid": "466539", "url": "https://it.wikipedia.org/wiki?curid=2806557", "title": "Hadaka Matsuri", "text": "L' \u00e8 una tipologia di festivit\u00e0 giapponese locale (\"matsuri\"), nella quale i partecipanti indossano tutti una quantit\u00e0 minima di vestiti; solitamente solo il tradizionale perizoma giapponese, chiamato \"fundoshi\", accompagnato raramente anche da un \"kimono\". Pu\u00f2 capitare che i partecipanti non indossino proprio nulla durante la celebrazione della festa.\nDescrizione.\nOgni anno si svolgono decine di feste di questo genere dove la nudit\u00e0 non rappresenta volgarit\u00e0, bens\u00ec sacra tradizione. L\"'Hadaka Matsuri\" pi\u00f9 famosa di tutto il Giappone si svolge nella citt\u00e0 di Okayama, sede di origine del rito.\nLa tradizione shintoista risale al Periodo Nara e prevede la selezione casuale di un individuo, chiamato Uomo Nudo o Uomo dello Spirito (\"shin-otoko\"), che completamente denudato ha il ruolo di assorbire tutta la sfortuna dei pochi che riescono a toccarlo. Durante la notte i giovani partecipanti, dopo aver vissuto alcuni giorni in isolamento, in veglia e in preghiera, si radunano nel tempio e presentano offerte, leggendo dei norito.\nDopodich\u00e9 ha inizio la gara, in cui cercano di afferrare un ramo che pende dal soffitto e cui sono stati appesi dei mochi (dolci tipici); ovviamente la gara mette tutti in competizione, ma nessun partecipante riuscirebbe a raggiungere il ramo senza l'aiuto degli altri partecipanti. Quando i mochi sono stati afferrati, vengono prima offerti alla divinit\u00e0 e poi spartiti fra gli iniziati. La straordinaria foga che caratterizza la manifestazione porta il prescelto ad una ragguardevole serie di abrasioni, ecchimosi, ematomi ed altri infortuni pi\u00f9 o meno gravi. Dopo la gara, tutti indossano lo hakama (abito cerimoniale degli adulti) e consumano il banchetto rituale.\nPer i partecipanti pi\u00f9 assidui possono essere necessari anche molti anni prima di riuscire ad avere un contatto con lo shin-otoko Ogni anno, circa 9000 persone prendono parte attivamente alla celebrazione e fino a trecentomila vi assistono.\nBibliografia.\nMassimo Raveri, \"Itinerari del sacro - L'esperienza religiosa giapponese\", Libreria Editrice Cafoscarina, 2006, pp.\u00a097\u201398"}
{"id": "2806558", "revid": "253269", "url": "https://it.wikipedia.org/wiki?curid=2806558", "title": "Mae Murray", "text": "Inizi\u00f2 la sua carriera come ballerina. Quando approd\u00f2 al cinema, divenne uno dei miti del cinema muto. Soprannominata \"La gardenia dello schermo\", recit\u00f2 a fianco di star come Rodolfo Valentino e John Gilbert. Sposata per sei anni con il regista Robert Z. Leonard, da cui venne diretta in numerose pellicole, \u00e8 passata alla storia del cinema per essere stata la protagonista nel 1925 di \"La vedova allegra\" di Erich von Stroheim. All'avvento del sonoro, dopo un paio di film parlati in cui dimostr\u00f2 di non poter reggere le nuove tecniche di recitazione, si ritir\u00f2 dalla schermo. Riapparve solo negli anni '50, producendo anche tre film.\nBiografia.\nNata in Virginia, a Portsmouth, Mae Murray cominci\u00f2 la sua carriera artistica sui palcoscenici di Broadway insieme a Vernon Castle. Il suo nome appare insieme a quello del famoso ballerino nel cast di \"About Town\", una commedia musicale che debutt\u00f2 il 30 agosto 1906 all'Herald Square Theatre.\nNel 1908, Mae Murray entr\u00f2 a far parte del corpo di ballo negli spettacoli di Florenz Ziegfeld, lavorando alle Follies fino al 1915. Divenuta una delle stelle del musical e della danza, si rec\u00f2 in tourn\u00e9e negli Stati Uniti e in Europa, avendo come partner ballerini del calibro di Clifton Webb, Rodolfo Valentino, John Gilbert.\nNel 1908, si spos\u00f2 con William M. Schwenker, Jr., ma il matrimonio fin\u00ec rapidamente. Il suo secondo marito fu il campione olimpico di bob Jay O'Brien, che spos\u00f2 nel 1916 (divorzier\u00e0 anche da lui l'anno dopo).\nIl produttore cinematografico Adolph Zukor, che l'aveva vista in \"Ziegfeld Follies of 1915\", le offr\u00ec un contratto. Fu l'occasione, per lei, di poter finalmente debuttare sullo schermo. Nel 1916, usc\u00ec il suo primo film, \"To Have and to Hold\", una romantica avventura che mescolava colonie americane, pirati e complotti politici di cui lei era protagonista insieme a Wallace Reid. Nel 1919, l'affiancarono a Rodolfo Valentino in due film, \"La diva del Tabarin\" e \"The Big Little Person\". Entrambe le pellicole furono dirette da Robert Z. Leonard che, il 18 agosto 1918, era diventato il suo terzo marito.\nAl culmine della popolarit\u00e0, Mae Murray fond\u00f2, insieme a Leonard una propria casa di produzione. Nel 1922 venne distribuito il loro primo film, prodotto dalla Tiffany Pictures, \"Peacock Alley\", che era diretto dallo stesso Leonard e interpretato dalla diva. \"Peacock Alley\" incontr\u00f2 il favore del pubblico, diventando un grande successo commerciale, il pi\u00f9 grande della carriera di Mae Murray. Tanto che, quando l'attrice dovette affrontare il passaggio dal muto al sonoro, ricorse proprio al remake di \"Peacock Alley\" per presentarsi al pubblico ma con un risultato non esaltante. Dal 1922 al 1924, la coppia Murray-Leonard sforn\u00f2 per la Tiffany una serie di otto film il cui ultimo fu \"Circe la maga\". Subito dopo, il 26 maggio 1925, i due divorziarono e misero fine anche alla loro collaborazione artistica. La Tiffany venne rifondata e, dal 1927, per tre anni, la sua gestione venne affidata al regista e produttore John M. Stahl, venendo ribattezzata Tiffany-Stahl Productions.\nDopo la sua separazione da Leonard, la star ricopr\u00ec quello che sarebbe diventato il suo ruolo pi\u00f9 famoso, quello della ballerina statunitense che si trasforma in una sofisticata milionaria nella versione di Stroheim della \"Vedova allegra\", dove Mae Murray recit\u00f2 a fianco di John Gilbert. La lavorazione del film fu estremamente travagliata, con continui alterchi tra lei e il regista. Ma, nonostante questo, il film resta un caposaldo della storia del cinema.\nNel 1931 venne affiancata a Irene Dunne, una giovane attrice agli esordi, a Lowell Sherman e al divo del muto Norman Kerry per il film \"Bachelor Apartment\". La critica non fu favorevole e l'attrice gir\u00f2 poi solo un altro film, \"High Stakes\", sempre a fianco di Sherman.\nPer un breve periodo, l'attrice tenne anche una rubrica settimanale per un giornale della catena Hearst.\nIl declino.\nDiva oltremodo affermata, Murray aveva fatto parte come tanti nomi celebri di Hollywood del Motion Picture Relief Fund (che, in seguito, avrebbe preso il nome di Motion Picture &amp; Television Fund), un'associazione benefica nata nel 1921 che offriva assistenza e cure a coloro che avevano lavorato nell'industria cinematografica e che non avevano pi\u00f9 risorse proprie. Un'associazione che, anni dopo, avrebbe dato assistenza alla stessa attrice, quando ormai era costretta a vivere in condizioni disagiate.\nIl vero momento di crisi della sua carriera era arrivato quando il suo quarto marito, il \"principe\" David Mdivani (un falso nobile georgiano i cui due fratelli Serge e Alexis avevano sposato rispettivamente uno l'attrice Pola Negri, l'altro l'ereditiera Barbara Hutton) divent\u00f2 il suo manager, consigliandola a lasciare la MGM. Mae segu\u00ec il consiglio e lasci\u00f2 la casa di produzione rompendo il contratto senza tante cerimonie, recandosi in Europa con il nuovo marito. Provoc\u00f2 cos\u00ec le ire di Mayer, il boss dello studio che, in seguito, quando lei - pentita - volle ritornare sui suoi passi, si rifiut\u00f2 di aver ancora a che fare con lei. Non solo, l'ostilit\u00e0 di Mayer nei suoi confronti si manifest\u00f2 anche nell'inserirla in una lista nera che la vedeva rifiutata da tutti gli studi di Hollywood.\nMurray e Mdivani, sposati nel 1926, divorziarono nel 1933 dopo aver dato fondo a tutto il denaro di Mae, sperperato in Europa a causa di un tenore di vita brillante e dispendioso. Dal matrimonio era nato nel 1927 un bambino, Koran David Mdivani. Il piccolo venne cresciuto a New York da Sara Elizabeth \"Bess\" Cunning che l'aveva conosciuto e s'era presa cura di lui quando David era stato ricoverato per un'operazione eseguita dal fratello, il chirurgo David Cunning. Il bambino, oggetto di una controversia legale tra Mdivani e Mae Murray, venne poi adottato da Sara Cunning nel 1940 acquisendo il nome di Daniel Michael Cunning.\nLe finanze di Murray andarono al collasso e, per gran parte degli ultimi anni, l'attrice visse in povert\u00e0. Jane Ardmore scrisse su di lei \"The Self-Enchanted\", una biografia autorizzata che, erroneamente, viene spesso considerata la sua autobiografia.\nNegli anni quaranta, l'attrice comparve regolarmente al Diamond Horseshoe, il locale di Billy Rose specializzato in spettacoli vintage, sulle atmosfere dei gai anni passati. Spesso, vi si esibivano stelle gi\u00e0 famose, sull'onda della nostalgia. Le apparizioni di Murray riscossero recensioni contrastanti e lei, pur avendo un buon successo con il suo famoso valzer tratto dalla \"Vedova allegra\", non rinunci\u00f2 mai a presentarsi con un trucco molto pesante e con vertiginose scollature che, ormai, mal si adattavano alla sua figura troppo matura.\nMae, incapace di riciclarsi come attrice in teatro o alla radio, si ridusse a vivere in un minuscolo appartamento di Los Angeles, chiusa in un mondo di fantasia dove lei continuava a essere bella, giovane e fascinosa, una sorta di Norma Desmond reale. Nel 1964, venne trovata a vagare per le strade di St. Louis che, apparentemente, lei credeva fosse New York. Senza un soldo e in stato confusionale, l'Esercito della Salvezza le pag\u00f2 un albergo da 13 dollari e 20 e il ritorno in California. Sei mesi pi\u00f9 tardi, l'attrice fu vittima di un ictus. Venne ricoverata alla Motion Picture House a Woodland Hills, una casa di riposo per artisti e professionisti del cinema.\nMor\u00ec il 23 marzo 1965 all'et\u00e0 di 80 anni. Fu sepolta al Valhalla Memorial Park Cemetery, North Hollywood, California.\nRiconoscimenti.\nPer il suo contributo all'industria cinematografica, Mae Murray ha una stella sul Hollywood Walk of Fame al 6318 Hollywood Blvd.\nFilmografia.\nFilmografia completa da IMDb. Quando manca il nome del regista, questo non viene riportato nei titoli."}
{"id": "2806560", "revid": "767487", "url": "https://it.wikipedia.org/wiki?curid=2806560", "title": "Stati Uniti d'America ai XXI Giochi olimpici invernali", "text": "Gli Stati Uniti hanno partecipato ai XXI Giochi olimpici invernali di Vancouver, che si sono svolti dal 12 al 28 febbraio 2010, con una delegazione di 216 atleti, la pi\u00f9 numerosa di questa edizione dei Giochi.\nCurling.\nTorneo maschile.\nLa squadra \u00e8 stata composta da:\nTorneo femminile.\nLa squadra \u00e8 stata composta da:\nHockey su ghiaccio.\nTorneo maschile.\nRoster.\nLa squadra maschile \u00e8 composta da:\nTorneo femminile.\nRoster.\nLa squadra femminile \u00e8 composta da:"}
{"id": "2806563", "revid": "2210194", "url": "https://it.wikipedia.org/wiki?curid=2806563", "title": "Michel Zevaco", "text": "Biografia.\nFu dapprima un insegnante, poi un ufficiale e infine un giornalista militante anarchico e anticlericale. Fond\u00f2 il 27 marzo del 1892 il periodico settimanale anarchico \"\"Gueux\". Un mese pi\u00f9 tardi fu incarcerato per 6 mesi e multato per aver lodato Pini e Ravachol. Scrisse per il giornale \"Libertaire\"\" di S\u00e9bastien Faure e per il giornale anarchico \"La Renaissance\". Nel 1898, fond\u00f2 \"L'Anticl\u00e9rical\", per la Lega Anticlericale Francese, e fu tra quelli che sostennero Alfred Dreyfus durante il famoso Affare Dreyfus.\nScrisse molti romanzi, d'ambientazione storica, di cappa e spada che lo resero famoso. \"Les Pardaillan\", cominci\u00f2 ad essere pubblicato a puntate sui quotidiani nel 1900 e fu subito un grande successo popolare. I suoi romanzi prima pubblicati da Fayard e Tallandier furono ripubblicati molte volte ed ebbero anche trasposizioni cinematografiche; l'ultima edizione in brossura \u00e8 una versione incompleta, danneggiata da molti tagli. Scrisse romanzi d'appendice, per il quotidiano \"Le Matin\" dal 1906 fino alla morte.\nHa pubblicato romanzi storici come \"Les Pardaillan\", \"Le Capitan\", \"Borgia\", \"Buridan\", \"L'H\u00e9ro\u00efne\", \"L'H\u00f4tel Saint Pol\" e \"Nostradamus\", oltre a racconti ambientati nella sua epoca mentre altri suoi scritti sono rimasti inediti."}
{"id": "2806565", "revid": "149485", "url": "https://it.wikipedia.org/wiki?curid=2806565", "title": "Primo Martinelli", "text": "Partecip\u00f2 ai campionati europei juniores di bob nel 1967 e del 1968. Nel 1972 si classifica primo al campionati italiani di bob a due."}
{"id": "2806568", "revid": "70217", "url": "https://it.wikipedia.org/wiki?curid=2806568", "title": "Bakt", "text": "Il Bakt (o Baqt) era un trattato fra lo stato cristiano di Makuria e i governanti musulmani dell'Egitto. Rimasto in vigore per quasi 700 anni, \u00e8 in qualche misura il pi\u00f9 longevo trattato nella storia. Il nome viene dal termine copto per \"baratto\" o dal termine greco-romano per \"patto\".\nNonostante la sua longevit\u00e0 non c'\u00e8 molta chiarezza sul \"Bakt\", e quasi tutte le nostre informazioni provengono da fonti musulmane. Il \"Bakt\" fu siglato dopo il 651 e l'invasione islamica dell'Egitto. In quell'anno Abdallah ibn Abi Sarh condusse un esercito nel sud contro i regni cristiani della Nubia. Storici islamici posteriori affermarono che la Nubia non valeva la conquista e che la spedizione era volta semplicemente a sottomettere la regione all'Egitto. Le prime fonti danno una pi\u00f9 probabile versione dei fatti e cio\u00e8 che le truppe arabe andarono incontro ad una gravissima sconfitta nella battaglia di Dongola e stipularono il \"Bakt\" solo quando si resero conto che la conquista della regione sarebbe stata difficile. Il trattato fu negoziato fra Abi Sarh ed il re di Makuria Qalidurat.\nContenuto.\nNon esiste un originale del trattato, e le pi\u00f9 antiche copie sono di diversi anni posteriori alla vicenda e sono abbastanza divergenti. Il trattato potrebbe non essere stato trascritto e potrebbe essersi limitato ad un accordo verbale. Alcune parti del \"Bakt\" sono chiare:\nIl pi\u00f9 importante provvedimento risultava l'obbligo per i Nubiani di inviare in Egitto 360 schiavi all'anno. Questi schiavi dovevano essere della migliore qualit\u00e0 e non comprendere vecchi o bambini, per met\u00e0 maschi e per met\u00e0 femmine. In alcune testimonianze un ulteriore numero di 40 schiavi sarebbe stato inviato per essere distribuito fra i notabili egiziani.\nIbn Abd al-Hakam, uno dei primi storici a parlare di questo trattato, d\u00e0 due differenti versioni del patto. Nella prima versione soltanto la Nubia era obbligata ad inviare schiavi a nord, cos\u00ec da simboleggiare la sua sottomissione all'Egitto. La seconda versione aggiunge l'obbligo per gli Egiziani di inviare anche beni a sud comprendenti frumento e lenticchie in cambio degli schiavi. Questo avrebbe messo le due nazioni su un piano di maggiore parit\u00e0. \nConseguenze.\nQuesto trattato fu senza precedenti nella storia delle conquiste arabe, somigliando maggiormente agli accordi fatti talvolta dall'Impero Bizantino con i suoi vicini. \nQuesto trattato blocc\u00f2 fortemente per mezzo millennio la spinta dell'Islam e degli Arabi. Il \"Bakt\" provoc\u00f2 il nascere di discussioni fra i teologi islamici sul fatto che il trattato violasse l'obbligo di espandere i confini dell'Islam. Spaulding riferisce che lo scambio di beni era un comune accordo diplomatico nell'Africa nordorientale e i Nubiani avrebbero avuto una lunga esperienza di tali accordi.\nIl \"Bakt\" non sempre imped\u00ec controversie e i conflitti fra i vicini Nell'830 l'Egitto piomb\u00f2 in una guerra civile ed il re di Makuria Zacharias III smise di rispettare gli impegni del \"Bakt\". Quando gli abbasidi ripresero il controllo totale dell'Egitto richiese il ripristino del \"Bakt\", ed il pagamento degli arretrati. Nell'835 Zacharias, non essendo in grado o non volendo pagare quella enorme somma mand\u00f2 il suo figlio ed erede Georgios con un lungo viaggio a Baghdad per negoziare direttamente con il Califfo. Questa missione fu un grande successo e gli arretrati furono cancellati ed il \"Bakt\" fu modificato nel senso di dover pagare il tributo ogni tre anni.\nMigliori relazioni si stabilirono durante la dominazione Fatimita dell'Egitto. I Fatimiti sciiti avevano pochi alleati nel mondo arabo e la Nubia era diventato un importante alleato. Gli schiavi mandati dalla Nubia costituirono la spina dorsale dell'esercito fatimita. I rapporti peggiorarono sotto gli Ayyubidi ed ancor pi\u00f9 sotto i Mamelucchi terminando infine con una guerra su larga scala. Anche dopo che la Makuria collass\u00f2 nel XIII secolo gli Egiziani continuarono ad insistere nel rispetto del trattato da parte dei regni musulmani succedutisi nella regione. Il \"Bakt\" infine termin\u00f2 alla met\u00e0 del XIV secolo con il completo collasso dell'organizzazione statuale nella regione nubiana."}
{"id": "2806569", "revid": "104485", "url": "https://it.wikipedia.org/wiki?curid=2806569", "title": "Macedonia ai XXI Giochi olimpici invernali", "text": ""}
{"id": "2806570", "revid": "1444886", "url": "https://it.wikipedia.org/wiki?curid=2806570", "title": "Energia nucleare in Francia", "text": "Nel 2016 l'energia nucleare in Francia ha generato il 72,3% dell'energia elettrica prodotta in totale nel Paese.\nNel marzo 2010, sono presenti in questa nazione 19 centrali nucleari in funzione che dispongono complessivamente di 58 reattori operativi, 1 in costruzione e 7 dismessi.\nVi sono anche altre 4 centrali nucleari chiuse, 3 con un reattore ciascuna (\"EL-4\" a Monts d'Arr\u00e9e e le due centrali autofertilizzanti veloci \"Ph\u00e9nix\" e \"Super-Ph\u00e9nix\" rispettivamente a Chusclan e Codolet e a Creys-M\u00e9pieu) e 1 con due reattori (\"Marcoule\" sull'omonimo sito a Languedoc-Roussillon).\nStoria.\nLa Francia \u00e8 oggi l'unico paese al mondo ad avere una percentuale di produzione nucleare cos\u00ec elevata, in quanto in genere nel resto del mondo i paesi dotati di centrali nucleari generano mediamente attorno al 20-30% dell'energia elettrica della nazione. Questo fatto, congiunto ad un basso costo dell'elettricit\u00e0, portano la Francia ad essere il primo esportatore netto di elettricit\u00e0 al mondo.\nNella met\u00e0 del 2010, l'Agenzia internazionale dell'energia ha esortato la Francia ad assumere un ruolo strategico come fornitore di energia a basso costo e a basse emissioni di carbonio per il carico di base di potenza per l'intera Europa, piuttosto che concentrarsi sulla indipendenza energetica, che aveva guidato la .\nI reattori nucleari francesi costituiscono il 90% della capacit\u00e0 produttiva dell'EDF, sono quindi utilizzati per il carico di base e spesso sono chiusi durante i week end, questo comporta un fattore di carico molto basso per gli standard mondiali, a meno del 76% contro l'80% mondiale ed il 90% statunitense, mentre il fattore di disponibilit\u00e0 \u00e8 in linea con la media mondiale (quasi 79% contro 81% mondiale) ed in aumento.\nPrima fase: utilizzo dei reattori a gas.\nLa prima fase di sviluppo del nucleare francese \u00e8 stato incentrato sullo sviluppo dei reattori a gas di tipo UNGG sviluppati dalla CEA, una derivazione dei Magnox britannici. Parallelamente a questo fu comprato anche un reattore PWR americano della Westinghouse da circa , nell'odierno impianto di Chooz A.\nL'EDF scelse successivamente come suo modello base i reattori PWR al posto del GCR, grazie alla nuova capacit\u00e0 di arricchimento nazionale.\nSeconda fase: l'era dei reattori PWR francesi.\nA seguito della crisi energetica del 1973 la Francia decide di puntare intensamente sulla generazione nucleare. Questa decisione \u00e8 presa dal contesto economico ed ingegneristico della presenza di: una elevata conoscenza della materia nucleare e dell'ingegneria pesante francese, poche risorse energetiche indigene, la volont\u00e0 di ridurre al minimo le importazioni, costo del combustibile nucleare esiguo rispetto al costo totale elettrico, raggiungere un elevato standard di sicurezza energetica. Con una politica molto spinta verso il nucleare, riesce quindi a raggiungere un notevole grado di indipendenza energetica, uno dei pi\u00f9 bassi costi dell'elettricit\u00e0 in Europa ed un basso impatto ambientale per il comparto della produzione di energia elettrica, essendo il 90% del fabbisogno supplito da nucleare ed idroelettrico.\nFra la fine degli anni 1970 e l'inizio degli anni 1980 sono stati costruiti 32 reattori \"Classe 900\", fra la fine degli anni 1980 e l'inizio degli anni 1990 sono stati costruiti 20 reattori \"Classe 1300\", mentre gli ultimi 4 reattori di tipo \"N4\" sono della fine degli anni 1990. Mentre i primi due tipi erano di derivazione statunitense, l'ultima \u00e8 una evoluzione totalmente francese del modello PWR.\nI reattori FBR.\nIn Francia sono stati costruiti due importanti reattori di tipo FBR. Vicino Marcoule \u00e8 stato costruito il reattore Ph\u00e9nix da che entr\u00f2 in funzione nel 1974 e fu di propriet\u00e0 congiunta di CEA ed EDF. \u00c8 stato chiuso per modifiche nel periodo 1998-2003, ritornando quindi a e per sei anni, cess\u00f2 la produzione di energia nel marzo 2009, anche se continu\u00f2 a rimanere in funzione pre test e mantenere i programmi di ricerca fino all'ottobre successivo.\nUna seconda unit\u00e0 da e, denominata Super-Ph\u00e9nix, \u00e8 stata avviata nel 1996, ma \u00e8 stata chiusa per motivi politici alla fine del 1998 ed \u00e8 ora in fase di smantellamento. Il funzionamento di Ph\u00e9nix \u00e8 stato fondamentale per la ricerca della Francia sullo smaltimento dei rifiuti, in particolare la trasmutazione degli attinidi.\nTerza fase: i reattori di III generazione.\nNel 1999 dibattiti parlamentari hanno ribadito i tre assi principali della politica energetica francese: sicurezza per l'approvvigionamento (il paese importa pi\u00f9 di met\u00e0 della propria energia), il rispetto per l'ambiente (in particolare riguardante i gas serra) e la giusta attenzione per la gestione dei rifiuti radioattivi. \u00c8 stato evidenziato che il gas naturale non ha vantaggi economici per il carico di base e i suoi prezzi sono troppo volatili; nonostante poi intensi sforzi verso misure di risparmio energetico e nella produzione di energia rinnovabile, non \u00e8 vista altra soluzione nell'utilizzo dell'energia nucleare nel prossimo futuro. All'inizio del 2003 \u00e8 stato quindi annunciato un nuovo piano energetico nazionale, e come primo passo \u00e8 stato iniziato un dibattito per la definizione del mix energetico francese dei successivi 30 anni, nel contesto dello sviluppo sostenibile a livello europeo e globale. Nel 2005 \u00e8 stata varata una legge per orientare la politica energetica e di sicurezza, ribadendo il ruolo centrale dell'energia nucleare, e stabilendo linee guida specifiche riguardanti il Reattore EPR, in particolare sulla costruzione della prima unit\u00e0 della serie, per poi poter decidere entro il 2015 la costruzione di una serie di circa 40 unit\u00e0 totali nel corso degli anni. Oltre a questo, sono state impostate le linee guida per la ricerca e lo sviluppo di tecnologie energetiche innovative a basso impatto ambientale e definito il ruolo delle energie rinnovabili nella produzione di energia elettrica, negli usi termici e nei trasporti.\nA met\u00e0 2004 il consiglio di EDF ha deciso in linea di principio di costruire la prima unit\u00e0 della serie prevista di EPR Areva. Questa decisione \u00e8 stata confermata nel maggio 2006, dopo il dibattito pubblico, quando si approv\u00f2 la costruzione di una nuova unit\u00e0 nel sito di Flamanville, in Bassa Normandia, accanto a due attuali \"Classe 1300\". La decisione \u00e8 stata vista come \"un passo essenziale nel rinnovamento mix di generazione nucleare di EDF\". Il costo di costruzione era prevista per 3,3 miliardi di \u20ac (valore del 2005), e generando quindi energia ad un costo di 4,6 c\u20ac/kWh (pi\u00f9 o meno come da nuova turbina a gas a ciclo combinato ai prezzi del gas naturale del 2005 senza alcuna carbontax). I costi di produzione in serie dei reattori sono stati prospettati essere circa il 20% inferiori. Nell'ambito di un accordo del 2005 con EDF, l'Enel ha acquisito una quota del 12,5% del reattore, acquisendo i diritti di e di capacit\u00e0 e di essere coinvolta nella progettazione, costruzione e gestione di esso. All'inizio del 2007 EDF cambi\u00f2 indirizzo ed afferm\u00f2 che avrebbe costruito l'impianto da sola acquisendo tutto l'impianto, rettificando per\u00f2 la decisione nel successivo novembre quando fu firmato un accordo di conferma dell'investimento Enel sul 12,5% di Flamanville (del costo di dovrebbe costare \u20ac450 milioni) pi\u00f9 la stessa quota di altri cinque impianti dello stesso modello. L'accordo consente a EDF di partecipare alla costruzione e gestione di future centrali nucleari ENEL in Europa o nel Mediterraneo.\nI lavori preliminari del sito di Flamanville sono stati completati a fine 2007, e nel dicembre dello stesso anno \u00e8 stata versata la prima colata di cemento, con la costruzione prevista essere di 54 mesi e l'esercizio commerciale per maggio 2012. Nel gennaio 2007 EDF ha ordinato la parte principale del reattore Areva. La sezione turbina-generatore \u00e8 stata ordinata nel 2006 ad Alstom, una unit\u00e0 Arabelle da e. Il programma di costruzione slitt\u00f2 in avanti di circa nove mesi, slittamento che ha comportato il primo avvio del reattore nel 2012 e l'esercizio commerciale nel 2013. Alla fine del 2008 la stima dei costi era stata aggiornata con un aumento del 21% a circa \u20ac4 miliardi (2434\u20ac/kWh) portando il costo di produzione a circa 5,4 c\u20ac/kWh (rispetto sempre ai 6,8 c\u20ac/kWh di una turbina a gas a ciclo combinato e 7 c\u20ac/kWh per il carbone, con le \"pi\u00f9 basse ipotesi per una carbontax\"), costi poi confermati a met\u00e0 2009, quando le spese totali fatte erano arrivate a circa 2 miliardi di \u20ac. Nel luglio 2010 il costo totale \u00e8 stato rivisto a circa 5 miliardi di \u20ac e l'allacciamento alla rete nel corso del 2014 (con quindi due anni di ritardo), mentre nel luglio 2011 il completamento \u00e8 stato slittato al 2016 a causa della rivalutazione delle opere di ingegneria civile da prendere in atto in considerazione delle interruzioni occorse durante la prima met\u00e0 dell'anno. A causa di problemi di coordinamento dei 9 principali sub-appaltatori, EDF spera che il nuovo calendario la costruzione proceder\u00e0 \"in condizioni ottimizzate\", il costo totale \u00e8 salito quindi a circa 6 miliardi di \u20ac. Nel dicembre 2012 l'accordo fra Enel ed EDF \u00e8 stato poi terminato, a seguito dell'esercizio della clausola del diritto di recesso, per il mutato futuro del nucleare francese e per il nuovo aumento dei costi del reattore, che hanno raggiunto gli 8 miliardi di \u20ac.\nNel gennaio 2009 il presidente Sarkozy ha confermato che una seconda unit\u00e0 EPR sarebbe stata costruita nel sito di Penly in Alta Normandia, che come il sito di Flamanville dispone gi\u00e0 di due unit\u00e0 \"Classe 1300\" e la capacit\u00e0 di accoglierne altri due. Come partner dell'accordo erano originariamente previsti GDF Suez al 25% (da cui se ne \u00e8 uscita preferendo partecipare al successivo reattore Atmea1), Total all'8,3%, Enel all'8% o al 12,5%, mentre la tedesca E.ON valutava l'entrata con una quota dell'8%. Sul progetto si era concluso nel 2010 un dibattito pubblico, mentre la costruzione era prevista essere avviata per il 2012, con l'entrata in produzione commerciale nel 2017. Successivamente EDF ha fermato il progetto di Penly 3, citando che non aveva intenzione di costruire ulteriori reattori prima del 2025.\nDibattito e post-Fukushima.\nA seguito del Disastro di Fukushima, lo stato francese ha condotto degli stress test sugli impianti nucleari che hanno portato ad esito positivo.\nA seguito delle elezioni presidenziali in Francia del 2012, il nuovo presidente francese Fran\u00e7ois Hollande intende portare il mix di generazione nucleare elettrica francese al 50% del totale entro il 2025, con quindi la chiusura di tutti i reattori \"Classe 900\" a cominciare da quello di Fessenheim entro la fine del suo mandato (il 2017). Nell'ottobre 2014 la legge sulla transizione ed incentivo alle energie verdi \u00e8 stata approvata. Questa ribadisce l'intento di portare la porzione di nucleare nel mix nazionale al 50%, e di porre un limite alla capacit\u00e0 produttiva nucleare a 63.2 GW, che quindi impone ad EdF di chiudere parte della propria capacit\u00e0 produttiva per poter accendere Flamanville 3; oltre a questo, la legge impone limiti alle emissioni ed al consumo di combustibili fossili.\nNel dicembre 2017 il nuovo Presidente della Repubblica Emmanuel Macron ha definito il nucleare come: \"la via a minori emissioni per produrre elettricit\u00e0 assieme alle rinnovabili\". Nel novembre 2018 \u00e8 quindi stato modificato il piano energetico, postponendo al 2035 l'obiettivo di scendere al 50% di nucleare nel mix elettrico, questo comporterebbe la chiusura di 14 reattori, di cui 4-6 entro il 2030. Questo piano, per\u00f2, lascia aperta l'opzione circa la costruzione di nuovi reattori, piani che si sono iniziati a concretizzare a fine 2019 con una iniziale richiesta di una analisi preventiva per la costruzione di 6 nuovi EPR.\nA gennaio 2020 i piani di chiusura dei vecchi impianti sono iniziati da Fessenheim 1, che \u00e8 stato chiuso dopo 42 anni di servizio. Secondo gli accordi presi precedentemente, EdF avrebbe ricevuto una iniziale trance di 400 milioni \u20ac come compensazione per la chiusura prematura (che comprendono i costi post-operativi, tasse, smantellamento e rilocalizzazione del personale), a questo verranno aggiunte, fino al 2041, compensazioni per la mancata produzione che si baseranno sulla produzione delle altre unit\u00e0 similari e sui prezzi dell'energia elettrica.\nDiscussioni politiche e partnership internazionali.\nA inizio 2008, un decreto presidenziale ha creato il Consiglio per la politica nucleare, sottolineando l'importanza del nucleare in Francia in termini di forza economica, soprattutto per la fornitura energetica. Questo consiglio \u00e8 presieduto dal Presidente della Repubblica francese e comprende fra gli altri il primo ministro francese e i segretari di gabinetto per l'energia, politica estera, economia, industria, commercio estero, ricerca e finanza, il capo della CEA, il segretario generale per la difesa ed il capo del personale militare. Nel febbraio 2011 il CPN ha dovuto affrontare la rivalit\u00e0 fra AREVA (al 90% di propriet\u00e0 statale) ed EDF (all'85% di propriet\u00e0 statale), che \u00e8 stata reputata causa della perdita del contratto negli Emirati Arabi. Visti i programmi di espansione in Europa, in Asia e negli USA, il consiglio ha incaricato le due aziende nazionali di varare un nuovo piano di partnership per una maggiore collaborazione su vari fronti; questo accordo \u00e8 stato formato nel luglio 2011 (con la ratifica finale a settembre), e comprende l'ottimizzazione del design dell'EPR, migliorare la manutenzione e la gestione della flotta di reattori francesi, sviluppare il proprio ciclo del combustibile e la gestione dei rifiuti nucleari, l'accordo poi vedrebbe l'EDF in un ruolo di predominanza nell'esportazione all'estero dei propri reattori. Inerente all'AREVA, \u00e8 stato chiesto di spostare in apposite societ\u00e0 sussidiarie la gestione dell'estrazione mineraria dell'uranio \"come primo passo per studiare scenari strategici e finanziari per uno sviluppo futuro\". \u00c8 stata poi invitata una maggiore collaborazione fra EDF, AREVA e GDF Suez per lo sviluppo degli Atmea1, un reattore di III+ gen di destinato all'esportazione, anche se il primo reattore \u00e8 previsto essere costruito in territorio francese; oltre a questo sono state valutate le implicazioni tecniche, politiche ed economiche per reattori di piccole dimensioni .\nParallelamente alla politica nucleare nazionale, il consiglio per la politica nucleare ha avviato trattative per una collaborazione con la Cina per lo sviluppo di reattori di III gen, la AREVA infatti possiede ancora alcuni diritti intellettuali del reattore CPR1000, attuale base del programma di espansione nucleare cinese. Questi diritti dovrebbero terminare nel 2013 con la conseguente liberalizzazione sul mercato mondiale di questi reattori per l'esportazione. L'ASN si \u00e8 per\u00f2 detta contraria a qualsiasi partenariato che coinvolga reattori non approvati da lei stessa, e quindi non costruibili in territorio francese. Questi sviluppi politici del 2011 sono confluiti nel potenziamento dell'Agence France Nucleaire International, una divisione della CEA, per fornire assistenza internazionale a paesi che vogliono intraprendere programmi nucleari propri.\nEsportazioni.\nL'industria nucleare francese \u00e8 stata sempre proiettata verso l'esportazione, principalmente tramite la fornitura dei reattori derivanti dalla \"Classe 900\", furono infatti venduti svariati reattori, 2 al Sudafrica (Koeberg), 2 alla Corea del Sud (Ulchin), 4 alla Cina (Daya Bay e Ling Ao, vicino ad Hong Kong), 2 all'Iran (dopo la rescissione del contratto a causa dello scoppio della rivoluzione iraniana, i componenti furono utilizzati a Gravelines).\nUna successiva collaborazione con la Cina ha portato al successivo sviluppo dei CPR-1000, che si basa sulle 4 unit\u00e0 esportate nella nazione.\nLa Framatome, oggi AREVA, collabor\u00f2 durante gli anni 90 con la tedesca Siemens per lo sviluppo del reattore EPR, basato sui modelli N4 francese e Konvoi tedesco, in grado oltretutto di soddisfare i requisiti di sicurezza europei ed americani. Questo \u00e8 l'unico modello che al 2012 \u00e8 destinato all'esportazione in altre nazioni, con progetti e programmi soprattutto nel Regno Unito, negli USA, in Cina ed in India. Altre nazioni o hanno preferito altri reattori (negli Emirati Arabi hanno vinto gli APR1400) o i programmi di sviluppo non contemplano l'uso di reattori di queste dimensioni.\nIl reattore Atmea1 \u00e8 stato proposto in altre nazioni, ricevendo al momento l'approvazione come progetto dall'ASN, mentre per la costruzione \u00e8 richiesto un secondo vaglio che sar\u00e0 eseguito dietro domanda della societ\u00e0 elettrica.\nIl parco reattori francese.\nModulazione di potenza dei reattori.\nDi solito, gli impianti di generazione che hanno un alto costo di capitale ed operativi ridotti, sono sempre in funzione, poich\u00e9 questo \u00e8 il modo pi\u00f9 economico e pi\u00f9 semplice di farli funzionare. Questo \u00e8 anche il modo pi\u00f9 semplice di far funzionare questo tipo di impianti, dal momento che gli impianti nucleari e a carbone non possono facilmente alterare la potenza, in confronto agli impianti a gas e soprattutto idroelettrici. Il grande utilizzo della fonte nucleare in Francia pone quindi alcuni problemi tecnici, in quanto i reattori devono essere utilizzati in modalit\u00e0 \"load-following\", cio\u00e8 devono seguire il carico istantaneo della rete: l'energia elettrica non pu\u00f2 infatti essere immagazzinata, la generazione in uscita deve sempre essere uguale a quella consumata, qualsiasi variazione della domanda o della produzione in un punto della rete di trasmissione ha un impatto immediato su tutto il sistema, questo significa che il sistema deve costantemente adattarsi ed equilibrarsi fra domanda ed offerta.\nLa capacit\u00e0 nucleare francese \u00e8 interamente costituita da reattori PWR. Questi reattori hanno due possibilit\u00e0 per variare la potenza erogata: l'inserimento delle barre di controllo o l'aggiunta di acido borico nell'acqua di refrigerazione primaria (quella che scorre dentro il nocciolo). Utilizzare le barre di controllo per ridurre la potenza nominale, significa che c'\u00e8 una parte del nucleo in cui i neutroni vengono assorbiti piuttosto che continuare la reazione a catena, questa soluzione crea per\u00f2 uno squilibrio nel combustibile, con la parte inferiore degli elementi di combustibile pi\u00f9 reattiva di quella superiore. L'aggiunta di acido borico invece diminuisce la reattivit\u00e0 in modo uniforme, ma per invertire l'effetto l'acqua deve essere trattata per rimuovere il boro, e questo \u00e8 un processo lungo e costoso, e genera oltretutto rifiuti radiologici.\nPer ridurre al minimo tali impatti, negli ultimi 25 anni l'EDF ha usato per ogni suo reattore alcuni elementi di controllo denominati \"grigi\", che hanno una capacit\u00e0 di assorbimento di neutroni inferiore agli elementi ordinari e permettono quindi una variazione di potenza. Ci\u00f2 significa che la RTE (l'ente che gestisce la rete di trasmissione francese) pu\u00f2 far funzionare il parco nucleare in modo flessibile, e contribuire alla regolazione del bilancio fra domanda ed offerta. Gli impianti PWR sono molto flessibili all'inizio del ciclo, cio\u00e8 quando il combustibile nucleare \u00e8 fresco ed \u00e8 presente una elevata reattivit\u00e0 di riserva. Man mano che per\u00f2 il ciclo progredisce ed il combustibile si consuma, la capacit\u00e0 di modulazione diminuisce, quando sono arrivati a circa il 90% del ciclo, il reattore pu\u00f2 contribuire unicamente alla regolazione della frequenza della rete come suo contributo al bilanciamento, visto che ogni variazione di potenza non \u00e8 consentita (a meno che per ragioni di sicurezza). A fine del ciclo i reattori sono quindi sfruttati a potenza costante e non seguono la curva di carico giornaliera; il sistema di coordinamento di tutti gli impianti fa s\u00ec che riescano a seguire il carico giornaliero, bench\u00e9 ogni impianto abbia possibilit\u00e0 pi\u00f9 o meno elevate di regolazione.\nGli impianti attualmente in costruzione hanno tutti il sistema di seguimento del carico gi\u00e0 preinstallato.\nPotenziamenti e rinnovo licenze di funzionamento.\nAlla luce della propria esperienza operativa, EDF ha potenziato le sue quattro unit\u00e0 N4 di Chooz e Civaux da 1455 a 1500\u00a0MWe ciascuna nel 2003. Oltre a questo EDF prevede di potenziare cinque dei suoi \"classe 900\" del 3%. Nel 2007 \u00e8 stato annunciato che i venti reattori della \"classe 1300\" sarebbero stati potenziati del 7% circa dal 2015, entro i limiti della licenza esistente; la modifica comporterebbe in totale l'aggiunta di circa 15 TWh/anno di produzione.\nTutto il parco nucleare francese subisce a scadenza decennale delle revisioni generali per il rinnovo della licenza. Nel 2002 tutti i reattori \"Classe 900\" avevano ricevuto la proroga di 10 anni della loro licenza alla fine della seconda revisione decennale. La maggior parte di questi reattori \u00e8 stata avviata fra la fine degli anni 1970 e l'inizio degli anni 1980, la revisione dura 4 mesi per ogni unit\u00e0. Il passo successivo delle revisioni \u00e8 stato quello di controllare la \"Classe 1300\", nell'ottobre 2006 l'ASN ha concesso anche per queste unit\u00e0 la licenza per ulteriori 10 anni di funzionamento, concessa con la clausola di minori modifiche da eseguire durante le normali fermate dei reattori che occorreranno durante il periodo 2005-14. Le ispezioni per la licenza del terzo decennio della \"Classe 900\" sono iniziate nel 2009 e saranno concluse nel 2020, mentre per la \"Classe 1300\" il periodo \u00e8 il 2015-24. Nel luglio 2009 l'ASN ha approvato il piano dell'EDF per il funzionamento di 40 anni della \"Classe 900\", basata sulla valutazione generica dei 34 reattori, ogni singola unit\u00e0 sar\u00e0 poi valutata singolarmente durante le ispezioni del 4\u00ba decennio di licenza a partire da Tricastin 1. Nel luglio 2011 ha approvato la licenza di Fessenheim 1, a condizione che il basamento del reattore sia reso pi\u00f9 robusto e reso pi\u00f9 resistente a possibili meltdown ed aumentare i sistemi di dissipazione del calore di decadimento in caso di mancanza di sistema di refrigerazione esterno, per questo reattore l'EDF valuter\u00e0 il rapporto costi-benefici dopo gli stress-test europei occorsi a seguito dell'incidente giapponese. \nNel luglio 2010 l'EDF ha valutato la prospettiva di portare tutti i propri reattori a 60 anni di funzionamento, ci\u00f2 comporterebbe la sostituzione di tutti i generatori di vapore (3 nella \"Classe 900\", 4 nella \"Classe 1300\"), ed altre opere di manutenzione speciale, che costerebbero \u20ac400-600 milioni per unit\u00e0, da compiersi entro i 40 anni di vita di ogni reattore, attualmente \u00e8 in corso la sostituzione dei generatori di vapore di due unit\u00e0 ogni anno, e si prevede di aumentare a tre unit\u00e0 nel corso del 2016.\nConsumo di acqua del parco nucleare.\nIl parco nucleare francese \u00e8 composto attualmente da 58 reattori, di questi 18 sono sul mare ed utilizzano come fonte di refrigerazione l'acqua marina, i restanti 40 sono nell'entroterra e sfruttano i fiumi come fonte di refrigerazione. I fiumi pi\u00f9 sfruttati sono, con i rispettivi affluenti, la Loira ed il Rodano, con 14 reattori ognuno. Per il sistema di refrigerazione sono utilizzati due cicli: il ciclo aperto utilizza direttamente l'acqua del fiume ed in cui sono necessari 160 l/kWh, tutti restituiti all'ambiente; il ciclo chiuso che utilizza le torri di refrigerazione ed in cui sono necessari 6 l/kWh, di cui 2 sono fatti evaporare e 4 restituiti all'ambiente. A causa dei vincoli operativi per i limiti di riscaldamento delle acque di refrigerazione, in estati molto calde e in periodi di siccit\u00e0, la produzione pu\u00f2 essere limitata.\nPer la produzione elettrica del parco nucleare situato lungo i fiumi, \u00e8 stato necessario prelevare nel corso del 2005 un totale di 16.5 miliardi m3, di cui 0.5 sono stati fatti evaporare; questo ha comportato una richiesta di 56 l/kWh di cui 1.7 l/kWh sono stati trasformati in vapore. Considerando tutto il parco nucleare (quindi anche quello situato lungo le coste) e le centrali termiche normali dell'EDF, la domanda totale \u00e8 stata di 42 miliardi m3, che sono corrisposti ad una richiesta specifica di 94 l/kWh.\nProblematiche di sicurezza del parco reattori.\nIl 1\u00ba febbraio 2011 EDF ha segnalato all'Autorit\u00e0 di Sicurezza Nucleare francese delle anomalie generiche inerenti all'iniezione ad alta pressione di refrigerante nella gamma fredda dei reattori da . Il sistema di iniezione di sicurezza \u00e8 usato in caso di fallimento del circuito primario principale, per mantenere il raffreddamento del nocciolo del reattore con iniezioni d'acqua, usando fra le altre una pompa ad alta pressione. Perch\u00e9 il reattore sia uniformemente refrigerato, \u00e8 tollerato un 6% di variazione fra i vari rami del circuito, mentre sono state riscontrate variazioni del 20% rispetto a quanto prescritto e devono essere revisionati. Pertanto, in condizioni di incidente, e per determinati valori di fallimento degli altri sistemi di sicurezza, questo squilibrio non permetterebbe una sufficiente refrigerazione del reattore. Per ridurre questo divario, EDF ha in progetto di costruire una strumentazione ad ultrasuoni con i quali misurare con maggiore precisione il flusso di acqua iniettata dal sistema ad alta pressione. I test saranno condotti nei primi mesi del 2011, su un reattore. In base ai risultati ottenuti in questo, la soluzione sar\u00e0 implementata su tutti quelli colpiti da questa anomalia.\nIl 17 febbraio 2011 EDF ha comunicato un problema nell'impianto di Tricastin, classificato poi come INES 2 (guasto) mentre in tutti gli altri impianti interessati come INES 1 (anomalia). In relazione a tali eventi si \u00e8 riscontrato che un totale di 19 reattori francesi presentano problemi di prematura usura ai cuscinetti dei gruppi elettrogeni di emergenza, che dovrebbero alimentare i dispositivi di sicurezza del reattore in caso di incidente e/o mancanza di alimentazione esterna. Anche se i gruppi elettrogeni sono pi\u00f9 d'uno e di modelli differenti, nel caso di due reattori dell'impianto, tutti i gruppi elettrogeni dei reattori interessati presentavano contemporaneamente tale difetto. EDF ha comunicato che le sostituzioni sono iniziate il 12 febbraio 2011, senza necessit\u00e0 di fermare i reattori. Tale problema di prematura usura si era gi\u00e0 presentato nel 2009 ma non era stato affrontato in maniera risolutiva.\nStress-test ed aggiornamenti a seguito di Fukushima.\nA seguito dell'evento giapponese, il governo francese ha ordinato l'esecuzione di stress-test su tutto il parco reattori francese. L'Autorit\u00e9 de s\u00fbret\u00e9 nucl\u00e9aire e l'Institut de Radioprotection et de S\u00fbret\u00e9 Nucl\u00e9aire hanno stabilito che tutti i 58 reattori nucleari presenti nelle 19 centrali francesi sono sicuri e quindi possono continuare la loro attivit\u00e0, compresi quelli pi\u00f9 vecchi. Il rapporto aggiunge per\u00f2 che devono essere potenziate le misure di sicurezza nei confronti degli eventi estremi, come inondazioni, terremoti, interruzioni del rifornimento di elettricit\u00e0 e guasti ai sistemi di raffreddamento. Fra gli altri provvedimenti, l'EdF, che gestisce tutte le centrali francesi, dovr\u00e0 installare generatori diesel a prova di inondazione e costruire sale di controllo di riserva a distanza: due accorgimenti che avrebbero evitato l'incidente di Fukushima; a questo dovr\u00e0 aggiungere entro il 2014 anche una task force di emergenza pronta, in caso di incidente, a intervenire entro 24 ore in tutte le centrali francesi. Secondo il presidente dell'ASN, Andr\u00e9-Claude Lacoste, le azioni necessarie richiederanno diversi miliardi di euro, e presumibilmente un aumento di costi di produzione. Particolare attenzione era per il complesso di Fessenheim, il pi\u00f9 vecchio impianto francese, in cui il pavimento di cemento sarebbe troppo sottile e potrebbe cedere in caso di fusione del nocciolo, che secondo il rapporto dell'ASN giudica invece sufficiente la sicurezza del reattore, ma invita comunque i responsabili ad aumentare lo spessore del pavimento.\nCosti del nucleare francese e riordino del mercato elettrico.\nTutto il programma nucleare \u00e8 costato circa 400 miliardi F. (col valore del franco del 1993), la met\u00e0 \u00e8 stata autofinanziata dall'EDF, l'8% dallo stato francese (ma diminuita a partire dal 1981), ed il 42% \u00e8 stato finanziato da prestiti commerciali. Attualizzato a valori dell'Euro del 2010, le attivit\u00e0 di costruzione delle installazioni necessarie alla produzione di energia nucleare sono costate sino ad oggi, secondo la Corte dei conti francese, complessivamente \u20ac121 miliardi (senza considerare Superph\u00e9nix, che da solo fra costruzione ed esercizio \u00e8 costato \u20ac12 miliardi); 96 sono stati necessari per la costruzione dei 58 reattori ora attivi, di cui 83 rappresentano il costo \"overnight\" dei 58 reattori, 13 di costi finanziari legati al tempo di costruzione; il costo \u00e8 stato pari a \u20ac6 miliardi, mentre la filiera del riprocessamento \u00e8 costata invece \u20ac19 miliardi. Tenendo conto della spesa di ricerca pubblica e privata (\u20ac55 miliardi) si raggiungono in totale i \u20ac188 miliardi per la realizzazione dell'intero programma nucleare francese fino ad oggi (sempre costi attualizzati al 2010).\nPer quanto riguarda i costi di esercizio di tale parco nucleare, nel 2010 questi sono stati pari a circa \u20ac8,9 miliardi di cui poco meno di un quarto per le spese legate all'approvvigionamento di combustibile nucleare, che hanno pesato sul costo dell'energia elettrica prodotta nello stesso anno per 22,25 \u20ac/MWh. Il costo medio dell'energia elettrica prodotta del parco nucleare francese viene infine valutato, sempre dalla Corte dei conti francese, in 49,5 \u20ac/MWh con la remunerazione del capitale investito, altrimenti questo si abbassa fino a 33,0 \u20ac/MWh. I costi dell'elettricit\u00e0 in Francia risultano quindi mediamente pi\u00f9 bassi che in altre nazioni europee.\nNel 2009 Il presidente della compagnia elettrica francese EDF Pierre Gadonneix ha richiesto un aumento del 20% in tre anni delle tariffe elettriche francesi per coprire le spese di gestione. Ha altres\u00ec dichiarato che \"Se le nostre tariffe non aumentano il prossimo anno, EDF dovr\u00e0 ridurre i suoi investimenti. In Francia, il gruppo \u00e8 costretto a indebitarsi, perch\u00e9 i nostri prezzi non seguono l'inflazione, se negli ultimi 25 anni i prezzi dell'elettricit\u00e0 la avessero seguita, sarebbe del 40% pi\u00f9 costosa\". Ad agosto 2010 il costo dell'elettricit\u00e0 \u00e8 aumentato del 2% circa.\nA causa del regime di monopolio esercitato in Francia dall'EDF, a fine novembre 2010 \u00e8 stata approvata una legge, nota sotto l'acronimo di NOME (\"Nuova Organizzazione del Mercato dell'Energia\"), che prevede la cessione da parte del monopolista francese verso gli altri produttori di una quota pari al 25% della sua produzione al prezzo di 39\u20ac/MWh, questo per garantire che la concorrenza non sia soffocata dalla posizione di monopolio con fonti a basso costo del produttore francese. La legge mira a garantire che tutti i fornitori di energia elettrica in Francia siano in grado di offrire prezzi competitivi per i clienti, secondo i ministri delle finanze Lagarde e dell'energia Besson, la legge garantisce i consumatori francesi pagare il costo \"vero\" di produzione di energia elettrica in Francia, piuttosto che un aumento dei costi dettate da riferimenti europei.\nSecondo uno studio riservato EDF rivelato nel 2014, per mantenere intatta la quota di elettricit\u00e0 prodotta dal nucleare servirebbero, nei prossimi 50 anni, circa 300 miliardi di euro di investimenti, suddivisi in 90 miliardi di aggiornamento ed estensione della vita operativa, 10 per gli aggiornamenti a seguito di Fukushima e infine 200 miliardi per la costruzione di nuovi reattori.\nProgramma nucleare militare.\nReattori nucleari navali.\nAd ottobre 2018, la Francia ha operativi 13 reattori nucleari navali per la propulsione nucleare di 11 sottomarini nucleari e della portaerei della Marine nationale; \u00e8 inoltre operativo un reattore nucleare di test per sviluppare i reattori dei futuri SNLE di terza generazione; i reattori navali sono realizzati da Technicatome.\nProgramma nucleare futuro.\nNell'agosto 2005 l'EDF ha annunciato la sua intenzione di sostituire il suo parco reattori a partire dal 2020 con circa una nuova unit\u00e0 all'anno da 1650 MW, questo obiettivo richiederebbe la costruzione di 40 unit\u00e0 per raggiungere la capacit\u00e0 produttiva attuale. Questo disegno sar\u00e0 confermato nel corso del 2015 sulla base dell'esperienza acquisita nelle unit\u00e0 costruite in precedenza, \u00e8 poi possibile anche l'utilizzo di altri tipi di reattori, come gli americani AP1000 o dell'ESBWR, con una strategia incentrata sullo sviluppo dell'opzione nucleare sulla base di \"risultati economici, stabilit\u00e0 dei costi e rispetto dei vincoli ambientali\".\nOltre ai due reattori EPR di Flamanville e Penly \u00e8 in valutazione anche un terzo reattore con partecipazione maggioritaria di GDF Suez, mentre Enel, Total, Areva ed E.ON sono gli altri possibili partner. Nel febbraio 2010 la GDF Suez ha richiesto l'approvazione per la costruzione di un reattore Atmea1 nei siti di Tricastin o Marcoule, reattore che dovrebbe essere in funzione per il 2020, e sarebbe l'impianto pilota per la serie, e base per future esportazioni.\nA seguito dei ritardi di Flamanville 3 e di una nascente opposizione alla generazione nucleare, i progetti per Penly 3 sono stati momentaneamente accantonati.\nNel dicembre 2017 il nuovo Presidente della Repubblica Emmanuel Macron ha definito il nucleare come: \"la via a minori emissioni per produrre elettricit\u00e0 assieme alle rinnovabili\". Nel novembre 2018 \u00e8 quindi stato modificato il piano energetico, postponendo al 2035 l'obiettivo di scendere al 50% di nucleare nel mix elettrico, questo comporterebbe la chiusura di 14 reattori, di cui 4-6 entro il 2030. Questo piano, per\u00f2, lascia aperta l'opzione circa la costruzione di nuovi reattori, piani che si sono iniziati a concretizzare a fine 2019 con una iniziale richiesta di una analisi preventiva per la costruzione di 6 nuovi EPR di cui Penly 3 dovrebbe essere il capofila.\nSviluppo dei reattori di IV generazione.\nNel gennaio 2006 il presidente Sarkozy ha annunciato che la CEA \u00e8 stata incaricata di intraprendere la progettazione di un prototipo di un reattore di IV gen che sia operativo nel 2020. La Francia sta studiando principalmente tre tecnologie: il reattore nucleare veloce refrigerato a gas, il reattore nucleare veloce refrigerato a sodio ed il reattore nucleare a temperatura molto alta; mentre l'AREVA ha studiato principalmente gli ultimi due tipi, i GFR sono stati studiati soprattutto negli USA, Sudafrica e Cina. L'interesse del CEA per i FBR \u00e8 per il fatto che permettono di ridurre i rifiuti nucleari di alto livello e di sfruttare meglio le risorse di uranio, fra le quali ci sono 220.000t di Uranio impoverito e da riprocessamento stoccate in Francia.\nI progetti del CEA sui reattori al sodio sono aiutati da una grande esperienza in materia, sviluppata sui reattori Ph\u00e9nix e Super-Ph\u00e9nix, consentendo quindi di andare direttamente alla costruzione di un impianto dimostrativo. Un GFR sarebbe invece del tutto nuovo, le principali novit\u00e0 sarebbero riguardanti la zona attorno al nocciolo e la sostituzione dell'acqua con un gas come liquido di refrigerazione intermedio. L'utilizzo del gas per questo tipo di reattori sarebbe totalmente innovativo e quindi sarebbe necessario un piccolo impianto pilota per testare le varie opzioni. Questo tipo non sarebbe in grado di funzionare per la produzione di idrogeno a causa delle temperature insufficienti, mentre si continuerebbe a studiare i VHTR all'estero.\nNel dicembre 2006 il CEA ha deciso di procedere con un prototipo di reattore di IV gen raffreddato al sodio le cui caratteristiche devono essere decise entro il 2012, messo in produzione entro il 2020. L'approccio per questo prototipo \u00e8 la creazione di una nuova generazione di SFR con le innovazioni volte a migliorarne la competitivit\u00e0 e la sicurezza. Un progetto parallelo \u00e8 quello di un GFR sviluppato in parallelo come opzione alternativa. Il prototipo avr\u00e0 anche la missione di dimostrare le modalit\u00e0 di riciclaggio anticipata al fine di migliorare il trattamento dei scorie radioattive di alto livello. L'obiettivo finale \u00e8 quello di avere un tipo di tecnologia dei reattori veloci competitivo e pronto per la commercializzazione industriale in Francia e per l'esportazione dopo il 2035-2040. Il prototipo, probabilmente costruito vicino Ph\u00e9nix a Marcoule, sar\u00e0 da e e si prevede un costo di circa \u20ac1,5-\u20ac2 miliardi ed essere in funzione nel 2020.\nTipologia.\nI tipi previsti sono tutti di produzione nazionale e di tipo ad acqua pressurizzata, anche se possono essere prese in esame anche tecnologie estere.\nReattore EPR\nL'EPR o \"European Pressurized Reactor\" \u00e8 un reattore di III+ gen creato dalla francese AREVA, da 1600-1700 MW netti.\nReattore Atmea1\nL'Atmea1 \u00e8 un reattore III+ gen creato dalla JV Areva-Mitsubishi Heavy Industries, \u00e8 un reattore destinato all'esportazione, il primo della serie \u00e8 previsto essere costruito in Francia.\nCiclo del combustibile.\nLa politica energetica \u00e8 da sempre stata per la massima autonomia possibile, questo ha portato la nazione ad avere un ciclo del combustibile nucleare completo sotto ogni aspetto, autosufficiente, e disponibile per la fornitura delle proprie necessit\u00e0, ed anche per l'esportazione. Considerando poi l'utilizzo di MOX e RepU, quasi il 20% dell'elettricit\u00e0 prodotta dall'EdF viene prodotta da materiali di riciclo.\nIl fabbisogno di uranio \u00e8 attualmente di circa 10.500 t all'anno, provenienti principalmente da Canada, Niger, Australia, Kazakistan e Russia.\nConversione.\nL'uranio concentrato viene convertito in UF6 negli impianti Comurhex di Malv\u00e9si e Pierrelatte nella Valle del Rodano, che ha iniziato a funzionare dal 1959, i quali trattano anche uranio da riprocessamento. Inizialmente l'uranio viene convertito in UF4 a Malv\u00e9si, quindi viene trasportato a Pierrelatte e quindi finalmente trasformato in UF6, questi complessi hanno una capacit\u00e0 di 14.000 tU/anno. Circa il 40% della produzione \u00e8 destinata al mercato estero.\nNel maggio 2007 la Areva NC ha annunciato i piani per un nuovo impianto di conversione, Comurhex II, ampliare e modernizzare le strutture a Malv\u00e9si vicino a Tricastin e Pierrelatte per rafforzare la sua posizione globale nel front-end del ciclo del combustibile. Il progetto, del costo di \u20ac610 milioni, aumenter\u00e0 la capacit\u00e0 a 15.000 tU/anno a partire dalla fine del 2013, con possibilit\u00e0 di aumentare a 21.000 tU/anno. Nel gennaio 2009 l'EdF si \u00e8 aggiudicata un contratto a lungo termine la conversione con Areva. A partire dal 2012 questo sar\u00e0 adempiuto anche dal Comurhex II.\nArricchimento.\nIl primo impianto per l'arricchimento \u00e8 stato, per oltre 30 anni quello Eurodif situato nel Sito nucleare del Tricastin, rinominato successivamente \"Georges-Besse II\". Questo ha una capacit\u00e0 di 10,8 milioni SWU, sufficienti a fornire il combustibile nucleare per una potenza elettrica di circa (circa il 130% della capacit\u00e0 francese). Questo \u00e8 il pi\u00f9 grande singolo utilizzatore di energia elettrica francese, utilizzando mediamente 3 dei 4 reattori della centrale nucleare prospiciente. L'impianto funzioner\u00e0 fino alla fine del 2012 a circa i due terzi della capacit\u00e0 massima, per poi essere definitivamente sostituito dall'Impianto Georges-Besse II.\nNel 2003 la Areva ha acquistato una quota del 50% nella societ\u00e0 Urenco Enrichment Technology, che comprende tutta la parte di ricerca e sviluppo della tecnologia di arricchimento tramite centrifuga a gas. L'accordo, approvato dai rispettivi governi di competenza a met\u00e0 2006, ha quindi permesso all'Areva di utilizzare la tecnologia di centrifugazione per sostituire l'inefficiente diffusione. Il nuovo impianto Georges-Besse II \u00e8 stato inaugurato ufficialmente nel dicembre 2010, iniziando poi la produzione commerciale nel mese di aprile 2011. La prima unit\u00e0 (sud) \u00e8 stata costruita dal 2007, e si prevede che raggiunga la piena capacit\u00e0 nel 2015, la seconda unit\u00e0 (nord) dal 2009 e con piena capacit\u00e0 operativa a partire dal 2016. Le due unit\u00e0 costruite, del costo complessivo di \u20ac3 miliardi e capacit\u00e0 di 7.5 milioni SWU (aumentabili ad 11 milioni SWU con la costruzione di una terza unit\u00e0) ed arricchimento fino al 6% sono state costruite e quindi gestite dalla Soci\u00e9t\u00e9 d'Enrichissement du Tricastin, una controllata di Areva NC. Questo nuovo impianto consente di avere nella griglia francese circa 20 TWh extra, il nuovo impianto infatti consuma mediamente contro i del precedente impianto.\nDelle 7300 tDU prodotte ogni anno, la maggior parte \u00e8 conservata per l'utilizzo nei reattori di IV gen di tipo FBR (per il 2040 si prevede che saranno state stoccate riserve per 450.000 tDU), 100-150 t/anno vengono utilizzate per la fabbricazione del MOX. Fra il 2006 ed il 2009 sono state spedite 33.000 tDU in Russia negli impianti di Novouralsk e Zelenogorsk, e ritornati come 3090 tU riarricchite allo 0.7%, cio\u00e8 uranio naturale; i prodotti di questo processo sono rimasti in Russia come propriet\u00e0 della societ\u00e0.\nRiarricchimento.\nL'uranio derivante dalle operazioni di riprocessamento viene o riconvertito in U3O8 nell'impianto Comurhex di Pierrelatte oppure in UF6 per essere riarricchito nel sito o nell'impianto di Seversk in Russia. Non \u00e8 possibile utilizzare gli stessi impianti utilizzati per l'arricchimento dell'uranio naturale per la differente composizione isotopica, infatti \u00e8 presente l'232U che \u00e8 un forte emettitore di raggi gamma che l'236U che \u00e8 un veleno neutronico.\nProduzione del combustibile.\nLa fabbricazione del combustibile \u00e8 fatta in diversi impianti Areva in Francia e Belgio.\nL'impianto Melox dell'Areva produce circa 150 tMOX/anno per clienti francesi e stranieri, e sebbene l'EdF abbia la priorit\u00e0 nei contratti, la domanda \u00e8 stimata in forte crescita.\nRiprocessamento.\nLa Francia ha scelto il ciclo chiuso del combustibile all'inizio del suo programma nucleare, in modo da recuperare il plutonio e ridurre oltretutto il volume delle scorie radioattive da processare, il riprocessamento del combustibile permette oltretutto di ricavare il 30% di energia in pi\u00f9 per unit\u00e0 di uranio naturale estratto dalla miniera. Inerente al costo, il ciclo chiuso \u00e8 valutato come comparabile a quello aperto, conservando poi una risorsa (l'uranio da riprocessamento) utilizzabile in futuro per generare nuova energia.\nTutti questi servizi sono svolti dalla Areva NC, il combustibile rimane nelle piscine dei reattori per dei periodi abbastanza brevi, a fine 2011 circa il 70% del combustibile utilizzato era negli impianti, soprattutto a La Hague, 19% in cask a secco, mentre l'11% era stato riprocessato. L'impianto ha una capacit\u00e0 massima di 1700 t/anno, il trattamento riesce ad estrarre il 99.9% dell'uranio e del plutonio contenuti nel combustibile, lasciando quindi come rifiuto circa il 3% del materiale trattato, cio\u00e8 i prodotti di fissione e gli attinidi minori; nel 2009 sono state lavorate 929 t di combustibile (che hanno prodotto 8,5 t di Pu, trasformati poi in circa 100 tMOX nell'impianto Melox a Marcoule e 810 tRepU mandati a riarricchire), la societ\u00e0 si propone per\u00f2 di arrivare a nel 2015 a 1700 t/anno. Il MOX cos\u00ec prodotto \u00e8 quindi utilizzato in 20 dei reattori \"Classe 900\" francesi, il MOX non subisce ulteriore riprocessamento al momento, venendo solo stoccato per un futuro utilizzo. A fine 2009 \u00e8 stato concluso un contratto per l'utilizzo degli impianti di La Hague e Melox fino al 2040.\nA fine 2009 circa 27.000 t di combustibile proveniente da reattori LWR erano state riprocessate nell'impianto di La Hague. Furono inoltre processate oltre 5.000 t di combustibile da reattori a gas, mentre altre 18.000 t furono riprocessate nell'impianto UP1 di Marcoule, chiuso nel 1997.\nLa normativa vigente prevede che tutti i costi per la disattivazione degli impianti e per il trattamento del combustibile sono a carico del produttore (ad oggi, praticamente solo EdF visto che singole compagnie elettriche hanno quote di minoranza solo in alcuni reattori), a fronte di una richiesta di fondi prevista essere a \u20ac 16.9 miliardi da recuperare entro il 2016, a fine 2009 ne sono stati accumulati \u20ac 11.4 miliardi.\nLa parte finale (beck-end) del ciclo del combustibile \u00e8 stata prevista evolversi con l'evolversi della tecnologia, l'impianto di La Hague in funzione dall'inizio degli anni 1990, \u00e8 previsto funzionare per almeno 40 anni, cio\u00e8 fino al progredire della tecnologia dei reattori di IV generazione, con quindi richiesta di impianti per il riprocessamento radicalmente differenti rispetto agli attuali. I requisiti generali sono infatti di una totale separazione degli attinidi minori da tutte le altre scorie nucleari per quindi avere un ciclo chiuso del combustibile totalmente integrato ed avere il massimo riciclo del combustibile.\nDeconversione.\nL'Areva ha intrapreso dagli anni 1980 la deconversione dell'uranio, che viene convertito dalla forma chimicamente pericolosa di Fluoruro a quella stabile di U3O8.\nCentri di ricerca.\nReattori di ricerca a fissione.\nA maggio 2018, la Francia ha operativi 5 reattori nucleari di ricerca, 1 reattore in costruzione, 13 chiusi, ed ulteriori 20 sono stati totalmente smantellati.\nReattori di ricerca a fusione.\nReattore ITER.\nITER \u00e8 un progetto internazionale che si propone di realizzare un reattore a fusione nucleare in grado di produrre pi\u00f9 energia di quanta ne consumi per l'innesco e il sostentamento della reazione di fusione. Nello specifico, ITER \u00e8 un reattore deuterio-trizio in cui il confinamento del plasma \u00e8 ottenuto in un campo magnetico all'interno di una macchina denominata Tokamak. ITER \u00e8 un reattore sperimentale, il cui scopo principale \u00e8 l'ottenimento di una reazione di fusione stabile prodotti per una durata di circa 60 minuti) validando e, se possibile, incrementando le attuali conoscenze sulla fisica del plasma. Inoltre, con ITER verranno collaudate alcune soluzioni tecnologiche necessarie per la futura centrale elettrica a fusione (DEMO).\nLa scelta del sito di Cadarache (Francia) come luogo per la costruzione di ITER \u00e8 stata annunciata ufficialmente il 28 giugno 2005. Nel 2006 sono iniziati i lavori preparatori per i vari cantieri e l'adeguamento del collegamento con la costa; la sede stradale \u00e8 stata ampliata e modificata cos\u00ec da consentire il passaggio dei carichi eccezionali rappresentati da varie parti del reattore assemblate all'estero e spedite via mare. Nel corso del 2009 \u00e8 stata ultimata la costruzione della vasta spianata (400\u00a0m x 1000\u00a0m) su cui sorgeranno l'impianto e i laboratori di ricerca. All'inizio di agosto del 2010 sono iniziati i primi lavori di scavo per la costruzione degli edifici che ospiteranno il tokamak, la zona di assemblaggio dei magneti e la direzione. Si prevede che gli edifici saranno completati nel 2012.\nSecondo la tabella di marcia, il primo plasma dovrebbe essere generato entro la fine del 2019. Verr\u00e0 costruito da un consorzio di Unione europea, Russia, Cina, Giappone, Stati Uniti d'America, India e Corea del Sud. Il costo previsto \u00e8 di 10 miliardi di euro.\nReattore DEMO.\nDEMO (abbreviazione di \"DEMOnstrating fusion power reactor\") \u00e8 un prototipo di reattore nucleare a fusione studiato dal consorzio europeo Eurofusion come ideale successore del reattore sperimentale ITER. DEMO \u00e8 concepito come l'ultimo reattore di ricerca sulla fusione nucleare prima della messa in opera dei reattori commerciali veri e propri nella seconda met\u00e0 del XXI secolo. Gli studi su DEMO sono iniziati prima del 1995 e proseguiranno fino alla progettazione costruttiva del reattore, realisticamente prevista intorno al 2050. A differenza del progetto ITER, che ha lo scopo di dimostrare la possibilit\u00e0 di ottenere plasma in grado di sostenere la reazione di fusione nucleare per un tempo abbastanza lungo (1000 s), lo scopo principale del progetto DEMO \u00e8 quello di dimostrare esplicitamente la possibilit\u00e0 di generare energia elettrica tramite reazioni di fusione nucleare. Le caratteristiche del plasma di DEMO devono quindi essere pi\u00f9 spinte di quelle del plasma di ITER, cio\u00e8 tali da mantenere la stabilit\u00e0 della reazione di fusione per un tempo indeterminato.\nGestione dei rifiuti e depositi geologici.\nL'Agence nationale pour la gestion des d\u00e9chets radioactifs (A. N.D.R.A.) \u00e8 l'ente incaricato della gestione di tutti i rifiuti nucleari prodotti in Francia, da una legge in merito del 1991 e poi successivamente aggiornata nel 2006. L'ANDRA possiede due laboratori che studiano rispettivamente lo stoccaggio dei rifiuti a lunga vita nelle argille e nei graniti. Compito dell'ente \u00e8 anche quello di ricerca, inerente alla trasmutazione ed il riprocessamento, oltre che la ricerca di soluzioni reversibili per lo smaltimento dei rifiuti.\nLa legislazione vigente ha dato compito all'agenzia di individuare entro il 2015 la concessione della licenza per la costruzione del deposito dei rifiuti ad alto livello, mentre al 2025 l'apertura dello stesso alle operazioni commerciali. Oltre a ci\u00f2 si riafferma il principio base di ritrattamento del combustibile nucleare per diminuirne la radiotossicit\u00e0 e la quantit\u00e0, si chiede poi la costruzione entro il 2020 di un prototipo di reattore di IV gen per valutare il procedimento di trasmutazione degli attinidi. La legge poi definisce i principi per la gestione dei rifiuti, che sono la riduzione dei volumi e della tossicit\u00e0, stoccaggio provvisorio e poi smaltimento finale in collocazione geologica. Inerente al combustibile MOX \u00e8 stata per il momento sospesa qualsiasi ricatalogazione a rifiuto, rimarranno quindi conservati a tempo indeterminato come fonte di plutonio ed attinidi minori per i reattori di IV gen, piuttosto che essere utilizzati per il riprocessamento o la trasmutazione.\nUna quota dei costi dell'elettricit\u00e0 prodotta, pari a 0.14 c\u20ac/kWh, \u00e8 predisposta per il trattamento dei rifiuti. Al 2004 sono stati accumulati circa \u20ac13.4 miliardi, 9.6 per il riprocessamento e 3.8 per i rifiuti di alto livello. Complessivamente, la Corte dei Conti ha valutato nel 2012 a \u20ac79.4 miliardi il costo complessivo dello smantellamento del programma nucleare, di cui 62 a carico di EdF. I costi per il decommissioning dei 58 reattori in funzione al 2012 sono valutati in \u20ac18.4 miliardi, mentre i costi per la gestione a lungo termine di tutti i rifiuti a \u20ac28.4 miliardi.\nRifiuti a bassa e media attivit\u00e0.\nLa gestione delle scorie radioattive si differenzia per rifiuti a bassa e media attivit\u00e0 e rifiuti ad alta attivit\u00e0.\nLe scorie radioattive arrivano soprattutto delle centrali nucleari, dall'impianto di trasformazione situato a La Hague (COGEMA), dall'impianto di produzione del combustibile Framatome, dai Centri di Ricerca Nucleare CEA, dalla demolizione delle centrali nucleari decommissionate e dalla produzione di isotopi radioattivi per scopo biomedico e industriale.\nPer l'eliminazione dei rifiuti a bassa e media radioattivit\u00e0, ANDRA ha realizzato due impianti di smaltimento all'aria aperta:\nNel giugno 2008 l'ANDRA ha invitato ufficialmente 3.115 comunit\u00e0 con geologia favorevole (di cui 40 hanno risposto favorevolmente) a considerare la possibilit\u00e0 di ospitare un impianto per lo smaltimento dei rifiuti di basso livello e lunga durata, cio\u00e8 i 70.000\u00a0m\u00b3 (18.000 t) di grafite dei reattori a gas e di 47.000\u00a0m\u00b3 di altri materiali ed altri rifiuti industriali e metallurgici radiologici che devono trovare una propria collocazione specifica. Gli studi preliminari avevano individuato in Auxon ed in Pars-l\u00e8s-Chavanges nell'Aube le localit\u00e0 migliori. Dopo una intensa attivit\u00e0 di opposizione da parte di associazioni anti-nucleari, il progetto \u00e8 stato accantonato temporaneamente.\nRifiuti ad alta attivit\u00e0.\nLa legge inerente ai rifiuti nucleari del 1991 ed aggiornata nel 2006 ha previsto che i rifiuti ad alto livello siano posizionati in depositi geologici. Dopo lunghe valutazioni preliminari, \u00e8 stato identificato nelle formazioni argillose di Bure il miglior sito geologico. In precedenza, un team internazionale aveva segnalato molto positivamente il piano per un complesso di depositi in strati geologici profondi in argilla nella medesima localit\u00e0. Nel 1999 l'ANDRA \u00e8 stata autorizzata a costruire un laboratorio sotterraneo di ricerca a Bure, il Laboratorio per le ricerche sotterranee di Meuse/Haute-Marne, per prepararsi per lo smaltimento di vetrificati alto livello rifiuti (HLW) e longevo di livello intermedio dei rifiuti.\nIl costo preventivato del deposito per i rifiuti ad alta attivit\u00e0 \u00e8 di 15 miliardi \u20ac, suddivisi in 40% per la costruzione, 40% per il funzionamento per 100 anni, 20% per tasse ed assicurazioni; successive rivalutazioni causate dal cambiamento del progetto, hanno visto raddoppiare il costo totale del deposito, i fondi per queste operazioni sono mantenuti dai produttori elettrici, e non collocati in un fondo esterno ad essi.\nIncidenti, scandali e responsabilit\u00e0 civile.\nNel 2009 un'inchiesta della rete televisiva di stato \"France3\" avrebbe mostrato che fra il 1945 ed il 2001 le 210 miniere d'uranio sul suo territorio (ormai esaurite) hanno prodotto 300 milioni di tonnellate di smarino che sarebbe stato abbandonato nelle campagne senza misure di protezione e senza sorveglianze particolari. L'inchiesta avrebbe evidenziato come una parte di tale materiale sarebbe stata riutilizzata come materiale inerte per costruire strade, parcheggi, abitazioni, scuole e giardini. Secondo l'Agenzia di Protezione Ambientale degli Stati Uniti (EPA, Environmental Protection Agency), l'eventuale radioattivit\u00e0 dello smarino (cosiddetto \"overburden\") \u00e8 di norma (casi \"low\" ed \"average\") non misurabile, o nel caso peggiore (caso \"high\"), \u00e8 trascurabile. Lo smarino non va confuso con le scorie residuali (cosiddetti \"tailings\") scartate nel processo di separazione dell'uranio dal suo minerale.\nProduzione di uranio.\nLa Francia \u00e8 un piccolo produttore di uranio, ultimamente con poche tonnellate prodotte ogni anno, soprattutto dalla chiusura delle vecchie miniere; la sua produzione storica al 2006 \u00e8 di 75.975 tonnellate. Possiede risorse uranifere, pari a 11.700 tonnellate a &lt;130 $/kg nel \"Red Book\" del 2007.\nCentrali nucleari.\nTutti i dati della tabella sono aggiornati a luglio 2018"}
{"id": "2806571", "revid": "729019", "url": "https://it.wikipedia.org/wiki?curid=2806571", "title": "Ominato", "text": " \u00e8 un distretto di guardia giapponese. \u00c8 stata la base principale della Marina imperiale giapponese, nel nord di Honsh\u016b, prima e durante la seconda guerra mondiale. Situato nella baia di Mutsu, (presso l'odierna citt\u00e0 di Mutsu, prefettura di Aomori, \"\u014cminato\" permise di mantenere il controllo dello strategico stretto di Tsugaru tra Honsh\u016b e Hokkaid\u014d con pattuglie lungo l'isola di Hokkaid\u014d, Karafuto e le coste delle Isole Curili."}
{"id": "2806574", "revid": "274179", "url": "https://it.wikipedia.org/wiki?curid=2806574", "title": "Szeged VE", "text": ""}
{"id": "2806577", "revid": "287204", "url": "https://it.wikipedia.org/wiki?curid=2806577", "title": "Emilijo Kovacic", "text": ""}
{"id": "2806579", "revid": "300067", "url": "https://it.wikipedia.org/wiki?curid=2806579", "title": "Demarco Johnson", "text": ""}
{"id": "2806582", "revid": "1718925", "url": "https://it.wikipedia.org/wiki?curid=2806582", "title": "Toscana", "text": "La Toscana (: ) \u00e8 una regione italiana a statuto ordinario di abitanti, situata nell'Italia centrale, con capoluogo Firenze. Confina a nord-ovest con la Liguria, a nord con l'Emilia-Romagna, a est con le Marche e l'Umbria, a sud con il Lazio. A ovest, i suoi 397\u00a0km di coste continentali sono bagnati dal Mar Ligure nel tratto centro-settentrionale tra Carrara (foce del torrente Parmignola, confine con la Liguria) e il Golfo di Baratti; il Mar Tirreno bagna invece il tratto costiero meridionale tra il promontorio di Piombino e la foce del Chiarone, che segna il confine con il Lazio.\nIl capoluogo regionale \u00e8 Firenze, la citt\u00e0 pi\u00f9 popolata (), nonch\u00e9 principale fulcro storico, artistico ed economico-amministrativo; le altre citt\u00e0 capoluogo di provincia sono: Arezzo, Grosseto, Livorno, Lucca, Massa, Pisa, Pistoia, Prato e Siena. Amministra anche le isole dell'Arcipelago Toscano, oltre ad una piccola exclave situata entro i confini dell'Emilia-Romagna, in cui sono situate alcune frazioni del comune di Badia Tedalda.\nIl nome \u00e8 antichissimo e deriva dall'etnonimo usato dai Latini per definire la terra abitata dagli Etruschi: \"Etruria\", trasformata poi in \"Tuscia\" e poi in \"Toscana\". Anche i confini della odierna Toscana corrispondono in linea di massima a quelli dell'Etruria antica, che comprendevano anche parti delle attuali regioni Lazio e Umbria, fino al Tevere. Fino al 1861 \u00e8 stata un'entit\u00e0 indipendente, nota con il nome di Granducato di Toscana con una enclave costituita dalla Repubblica e poi Ducato di Lucca. Da allora ha fatto parte del Regno di Sardegna, del Regno d'Italia e successivamente della Repubblica Italiana.\nIn epoca granducale aveva anche un inno, composto dal fiorentino Egisto Mosell ed intitolato La Leopolda. La festa regionale, istituita nel 2001, ricorre il 30 novembre, nel ricordo del suddetto giorno del 1786 in cui furono abolite la pena di morte e la tortura nel Granducato di Toscana, primo Ordinamento al mondo ad abolire legalmente la pena di morte.\nGeografia fisica.\nIl territorio toscano \u00e8 per la maggior parte collinare (66,5%); comprende alcune pianure (circa l'8,4% del territorio) e importanti massicci montuosi (il 25,1% della regione).\nRilievi e colline.\nSia a nord che a est la Toscana \u00e8 circondata dagli Appennini ma il territorio \u00e8 prevalentemente collinare. La vetta pi\u00f9 alta della regione \u00e8 il monte Prado (2.054\u00a0m), nell'appennino Tosco-Emiliano in Garfagnana, sul confine con l'Emilia-Romagna.\nNella regione si trovano altri rilievi montuosi degni di nota al di fuori della dorsale appenninica: le Alpi Apuane a nord-ovest, il Monte Pisano tra Pisa e Lucca, la Montagna pistoiese a nord di Pistoia, i Monti della Calvana a nord di Prato, i Monti del Chianti tra le province di Siena e Arezzo. In provincia d'Arezzo il Pratomagno divide il Casentino dal Valdarno, sempre in provincia d'Arezzo a nord-est l'Alpe di Catenaia \u00e8 divisa dagli Appennini dal corso del Tevere, l'Alpe delle Luna a est della provincia di Arezzo, le Colline Metallifere a sud-ovest tra le province di Livorno, Pisa, Siena e Grosseto e i massicci del Monte Amiata e del Monte Cetona a sud-est, il monte Falterona, dove nasce il fiume Arno e il monte Fumaiolo dove nasce il Tevere.\nTra i sistemi collinari, nella parte centrale della regione ritroviamo, da ovest a est, le Colline livornesi, le Colline pisane, le Balze di Volterra, il Montalbano, le colline del Chianti e i rilievi collinari della Valtiberina. L'area meridionale della regione si caratterizza ad ovest per le Colline Metallifere, le colline della Val di Merse, le Crete Senesi, i rilievi collinari della Valle dell'Ombrone, le Colline dell'Albegna e del Fiora, l'Area del Tufo e i rilievi collinari della Val d'Orcia e della Val di Chiana.\nPianure.\nIn Toscana si trovano aree pianeggianti sia lungo la fascia costiera che nell'entroterra.\nIl litorale comprende le pianure della Versilia, Viareggio, l'ultimo tratto del Valdarno Inferiore che si apre nella Piana di Pisa e la Maremma, la pianura pi\u00f9 estesa, mentre nell'entroterra la pianura principale \u00e8 il Valdarno che si sviluppa da est ad ovest lungo il corso dell'omonimo fiume, comprendendo le citt\u00e0 di Arezzo, Firenze e Pisa. Altre pianure dell'interno sono la Piana di Firenze-Prato-Pistoia in continuit\u00e0 del medio Valdarno, la Piana di Lucca, la Valdinievole, la Valdera, la Valdelsa, la Val di Chiana, la Val di Cecina, la Val di Cornia, la Val di Pecora, la Val d'Orcia, la Valdisieve, la Valle dell'Ombrone, la Val di Bisenzio, la Valdambra e la Valle del Serchio.\nCoste e isole.\nLa Toscana, bagnata dal Mar Ligure nella parte centro-settentrionale e dal Mar Tirreno in quella meridionale, si caratterizza per un litorale continentale molto diversificato nelle sue caratteristiche. Nel complesso, le coste continentali si presentano basse e sabbiose, fatta eccezione per alcuni promontori che si elevano tra Livorno e Vada, a nord di Piombino, tra Scarlino, Punta Ala e Castiglione della Pescaia, tra Marina di Alberese e Talamone, all'Argentario e ad Ansedonia.\nL'Arcipelago Toscano \u00e8 costituito da sette isole principali e da alcuni isolotti minori, molti dei quali sono semplici secche o scogli affioranti, in gran parte tutelati dal Parco Nazionale dell'Arcipelago Toscano. L'isola principale \u00e8 l'Isola d'Elba, bagnata a nord dal Mar Ligure, a est dal Canale di Piombino, a sud dal Mar Tirreno e a ovest dal Canale di Corsica: l'isola presenta un'alternanza di coste basse e sabbiose e coste pi\u00f9 alte e frastagliate dove si aprono suggestive calette. A nord dell'Isola d'Elba si trovano l'Isola di Capraia, nel Canale di Corsica, e l'Isola di Gorgona nel Mar Ligure, entrambe con coste frastagliate. A sud dell'Isola d'Elba si trovano l'Isola di Pianosa, completamente pianeggiante e con leggere ondulazioni, con coste sia sabbiose che scogliose, l'Isola di Montecristo con coste alte e frastagliate fatta eccezione per la zona dell'approdo, l'Isola del Giglio con coste prevalentemente alte e rocciose, fatta eccezione per alcune calette e per la Spiaggia del Campese, l'Isola di Giannutri con coste scogliose pur presentando un territorio caratterizzato soltanto da ondulazioni e dislivelli leggerissimi.\nTra le isole minori, le secche e gli scogli affioranti, vi sono le isole di Cerboli, di Palmaiola, le Formiche di Grosseto, la Formica di Burano, lo Scoglio d'Africa o Formica di Montecristo, le Secche della Meloria e le Secche di Vada.\nClima.\nDal punto di vista climatico, la Toscana presenta caratteristiche diverse da zona a zona.\nLe temperature medie annue, che registrano i valori pi\u00f9 elevati attorno ai 16- lungo la costa maremmana, tendono a diminuire man mano che si procede verso l'interno e verso nord; nelle pianure e nelle vallate interne (medio Valdarno e Val di Chiana) si raggiungono i valori massimi estivi, che spesso si avvicinano e toccano i 40\u00a0\u00b0C e si contrappongono a minime invernali relativamente fredde, che arrivano talvolta allo zero.\nLe precipitazioni risultano molto abbondanti a ridosso dei rilievi appenninici lungo l'asse ovest-est tra la Versilia e il Casentino, con valori massimi oltre i 2000\u00a0mm annui sulle vette pi\u00f9 alte delle Alpi Apuane e dell'Appennino Tosco-Emiliano; al contrario, lungo la fascia costiera della Maremma grossetana, soprattutto nella zona dell'Argentario, si raggiungono faticosamente i 500\u00a0mm annui di media. Molto penalizzate dal punto di vista pluviometrico risultano anche le Crete Senesi e alcune zone della Val d'Orcia e della Val di Chiana dove i valori medi annui si aggirano tra i 600 e i 700\u00a0mm.\nLe nevicate, frequenti nella stagione invernale su tutti i rilievi appenninici e sulla parte sommitale del Monte Amiata, possono raggiungere anche le zone collinari limitrofe ma non \u00e8 impossibile che la neve giunga anche in pianura e pi\u00f9 raramente sulle coste centro-settentrionali, mentre risultano essere episodi davvero unici lungo la costa della Maremma grossetana.\nL'eliofania (durata del soleggiamento) risulta essere molto rilevante lungo la fascia costiera della provincia di Grosseto, dove raggiunge valori prossimi ai massimi assoluti dell'intero territorio nazionale italiano, con una media annuale di oltre 7 ore giornaliere (valore minimo in dicembre con una media di circa 4 ore al giorno e valori massimi superiori alle 11 ore giornaliere in giugno e luglio).\nStazioni meteorologiche.\nIn Toscana sono ubicate 14 stazioni meteorologiche ufficiali contrassegnate da codice WMO e ICAO in conformit\u00e0 alle norme dell'Organizzazione Meteorologica Mondiale: 13 di esse sono gestite dall'Aeronautica Militare, una di esse dall'ENAV. Tutte le altre stazioni presenti nel territorio regionale, invece, fanno principalmente riferimento al Servizio Idrologico Regionale della Toscana; vi sono anche stazioni di altri enti, tra le quali quelle del Consorzio LaMMA, oltre a quelle di altri enti pubblici o privati.\nStoricamente merita un'apposita menzione la stazione meteorologica di Firenze Monastero degli Angeli, una delle prime stazioni istituite a livello mondiale, che inizi\u00f2 ad effettuare le osservazioni meteorologiche e le registrazioni termometriche in scala fiorentina di 50\u00b0 a partire dal 1654 nell'ambito della rete meteorologica granducale istituita da Ferdinando II de' Medici ed operativa in quell'epoca a livello europeo.\nDa nord a sud, di seguito sono riportate le varie stazioni meteorologiche ufficiali presenti nella regione:\nAree naturali protette.\nLe aree naturali protette coprono quasi il 10% del territorio regionale, per una superficie totale di 227.000 ettari. Ne fanno parte tre parchi nazionali, di cui uno, il Parco nazionale Arcipelago Toscano, ricade interamente in Toscana mentre gli altri due sono condivisi con l'Emilia-Romagna (Parco nazionale delle Foreste Casentinesi, Monte Falterona e Campigna e Parco Nazionale dell'Appennino Tosco-Emiliano). Vi sono poi 3 parchi regionali, 2 parchi provinciali, 36 riserve naturali statali, 37 riserve naturali provinciali e 52 A. N.P. I.L. (Aree Naturali Protette di Interesse Locale). Nell'ambito della rete Natura 2000 sono stati inoltre proposti 123 Siti di interesse comunitario (SIC) e 30 Zone di protezione speciale (ZPS).\nGeologia.\nLa regione \u00e8 attraversata sul lato settentrionale e su quello orientale dalla catena appenninica che si \u00e8 formata per l'avvicinamento e la collisione della placca euro-asiatica a nord con la placca africano-adriatica a sud.\nLe unit\u00e0 strutturali derivanti, appartenenti in origine al margine continentale africano-adriatico, sono incluse in due gruppi principali, il \"Dominio Umbro-Marchigiano\" (flysch arenaceo-marnoso) e il \"Dominio Toscano\", quest'ultimo suddiviso in una \"successione metamorfica sottostante\" (metarenarie, metacalcari, dolomie, gruppi triassici e tardo-paleozoici, basamento ercinico) e in una \"successione non metamorfica soprastante\" (flysch arenacei esterni ed interni, argilliti, marne, calcari e dolomie). La successione non metamorfica soprastante \u00e8 caratterizzata a sua volta da due unit\u00e0 strutturali minori, la \"Falda Toscana\" e l\"'Unit\u00e0 Cervarola Falterona\", con le cui estensioni rocciose costituiscono l'ossatura della dorsale appenninica toscana.\nSopra il Dominio Toscano si trova il \"Dominio Subligure di transizione\" (arenarie e argilliti) dove vi \u00e8 stato il sovrascorrimento di rocce del \"Dominio Ligure-Piemontese\", suddiviso a sua volta nelle complesse unit\u00e0 strutturali del \"Dominio Ligure esterno\" (flysch a elmintoidi, arenarie, argilliti, brecce poligeniche), \"Dominio Ligure interno con successione oceanica non metamorfica\" (flysch arenacei, argilliti, radiolariti, ofioliti) e \"successione oceanica metamorfica\" (calescisti, ofioliti).\nCon la diminuzione e la cessazione dei sovrascorrimenti durante l'orogenesi appenninica, si formarono bacini di sedimentazione con \"Depositi Epiliguri\" (marne e calcareniti).\nNelle fasi pi\u00f9 recenti si verificarono invasioni marine dei margini meno elevati della catena, denominate \"successioni dei bacini neoautoctoni\" e mai coinvolte nei fenomeni di sovrascorrimento tra domini e unit\u00e0 strutturali; in seguito si formarono bacini subsidenti all'interno della catena favorevoli ai futuri ambienti fluvio-lacustri.\nContemporaneamente si verificarono anche \"intrusioni magmatiche subvulcaniche acide\" (Isola d'Elba, Isola del Giglio e Isola di Montecristo) e \"manifestazioni vulcaniche piroclastiche effusive\" (Isola di Capraia, Monte Amiata e Area del Tufo).\nLe \"oscillazioni eustatiche\" e le ulteriori fasi di assestamento della catena hanno portato i livelli di fiumi e laghi ai valori attuali; i \"depositi alluvionali\" completano e chiudono la storia geologica della regione.\nClassificazione sismica.\nIn base all\"'Ordinanza PCM n.3274\" del 20/03/2003, il territorio regionale toscano \u00e8 stato suddiviso in tre distinte zone in base al rischio sismico, zona 2, zona 3 e zona 4; nessun comune della Toscana rientra nella zona 1 a sismicit\u00e0 elevata.\nDi seguito \u00e8 riportata in modo schematico la classificazione sismica..\nDistretti sismici toscani.\nSecondo l'attuale classificazione convenzionale, la Toscana \u00e8 suddivisa nei seguenti distretti sismici, la cui nomenclatura \u00e8 finalizzata all'identificazione rapida dell'eventuale area su cui si sia \"aperto\" l'epicentro di un ipotetico terremoto.\nStoria.\nLa storia della Toscana abbraccia un lungo arco di tempo, che spazia dalla preistoria ai giorni nostri, risultando fondamentale dal Medioevo in poi per la nascita della lingua italiana, la letteratura e la scienza, nonch\u00e9 per l'identit\u00e0 culturale italiana (soprattutto il Rinascimento, oltre all'et\u00e0 medievale).\nLe prime tracce certe della presenza umana risalgono al Paleolitico, con comunit\u00e0 di cacciatori raccoglitori. Nell'VIII millennio a.C. appare in territorio toscano la cosiddetta cultura della ceramica cardiale che segna l'introduzione della rivoluzione neolitica. Tra la fine del Neolitico e il Calcolitico, nella regione ci sono importanti testimonianze lasciate dalla cultura del Rinaldone, e dalla cultura del vaso campaniforme. Con l'et\u00e0 del Bronzo fiorisce la cultura appenninica che verr\u00e0 seguita dalla cultura protovillanoviana nella fase finale dell'et\u00e0 del bronzo.\nTra il X e l'VIII secolo a.C., nell'et\u00e0 del ferro trova la sua massima espressione la cultura villanoviana che rappresenta la fase pi\u00f9 antica della civilt\u00e0 etrusca. Mentre le aree della Toscana nord-occidentale sono abitate dagli antichi Liguri. Tuttavia, il confine tra Liguri ed Etruschi cambi\u00f2 pi\u00f9 volte durante l'et\u00e0 del ferro. Nella Toscana nord-occidentale, l'area tra i fiumi Arno e Magra fu culturalmente allineata con gli Etruschi nella prima et\u00e0 del ferro, e divenne sotto controllo ligure nella tarda et\u00e0 del ferro.\nIl culmine dello splendore della civilt\u00e0 etrusca fu raggiunto attorno al VI secolo a.C., con possedimenti che andavano dalla zona settentrionale della Pianura Padana, detta Etruria padana, alla Campania, detta Etruria campana: furono costruite strade, tra le quali si sono ben conservate le Vie Cave (tra Sovana, Pitigliano e Sorano), realizzarono un maestoso complesso sacro termale in localit\u00e0 il Bagnone a Sasso Pisano, vennero bonificate alcune paludi ed edificate importanti citt\u00e0 toscane, come Pisa, Arezzo, Chiusi, Volterra, Populonia, Vetulonia e Roselle, oltre all'ultima importante scoperta, ancora anonima, sorta in prossimit\u00e0 di Prato, di Gonfienti. II livello di civilt\u00e0 raggiunto da questo grande popolo \u00e8 testimoniato dalle interessanti similitudini - inconsuete per il Mediterraneo del tempo - tra i diritti degli uomini e quelli delle donne e ponendo fondamentali basi per l'urbanistica romana.\nNel III secolo a.C. gli Etruschi furono sconfitti dalla potenza militare di Roma e, dopo un primo periodo di prosperit\u00e0, dovuto allo sviluppo dell'artigianato, dell'estrazione e della lavorazione del ferro, dei commerci, tutta la regione decadde economicamente, culturalmente e socialmente. I Romani, che si insediarono presso le preesistenti localit\u00e0 etrusche, fondarono anche nuove citt\u00e0 come Fiesole, Florentia e Cosa, attualmente una delle meglio conservate con le mura, il foro, l'acropoli e il capitolium, sorto originariamente come Tempio di Giove, oltre ad avere una propria monetazione. Sar\u00e0, tuttavia, dal nome latino degli Etruschi, \"Tusci\" plurale di \"Tuscus\", che l'attuale regione prese il nome di Etruria in epoca romana, Tuscia in epoca medievale, e, infine, Toscana.\nDopo la caduta dell'Impero romano d'Occidente la regione pass\u00f2 attraverso le dominazioni ostrogota e bizantina, prima di divenire oggetto di conquista da parte dei Longobardi (569), che la eressero a ducato con sede a Lucca (Ducato di Tuscia). Con la caduta dei Longobardi per opera di Carlo Magno, il ducato divenne contea e successivamente marchesato di Lucca (Marca di Tuscia). Nell'XI secolo il Marchesato pass\u00f2 agli Attoni, grandi feudatari Canossiani, che possedevano anche Modena, Reggio Emilia e Mantova. A quella famiglia apparteneva la famosa Contessa Matilde di Canossa, nel cui castello avvenne l'incontro fra il papa Gregorio VII e l'imperatore di Germania, Enrico IV. Proprio in questo periodo inizi\u00f2 a svilupparsi in tutta la regione il fenomeno dell'incastellamento.\nNell'XI secolo Pisa divenne la citt\u00e0 pi\u00f9 potente e importante della Toscana, con l'estensione del dominio della Repubblica Marinara a quasi tutta la Toscana tirrenica, alle isole dell'Arcipelago Toscano e alla Sardegna e Corsica. A sud \u00e8 presente il dominio degli Aldobrandeschi, importante casata di origine longobarda, che controllava la parte meridionale delle attuali province di Livorno e Siena, oltre all'intera provincia di Grosseto, al territorio del monte Amiata, fino all'Alto Lazio, entrando spesso in conflitto con il Papato, fino all'emergere della citt\u00e0 di Siena, che pi\u00f9 tardi entrer\u00e0 in competizione con Firenze.\nAttorno al XII secolo inizia il periodo dei \"liberi Comuni\", e Pistoia diventa il primo comune in Italia, con lo Statuto dei consoli del Comune di Pistoia. Nascono le prime forme di democrazia partecipativa e le associazioni di arti e mestieri, che fecero della Toscana un irripetibile esempio di autonomia culturale, sociale ed economica.\nTra la fioritura delle varie citt\u00e0 toscane si vede la citt\u00e0 di Lucca divenire un centro molto ricco e prosperoso grazie alla produzione tessile ed al commercio della seta, oltre che ad essere un importante meta nella Via Francigena. Fra le citt\u00e0 della regione si impone ben presto, per motivi culturali ed economici ma anche militari, il Comune di Firenze.\nIn questo periodo che va dal X secolo al XIII secolo vengono effettuati vari tentativi di creare un coordinamento politico tra i vari poteri toscani, da quello portato avanti dei marchesi di Toscana (da Ugo il Grande a Beatrice di Lorena) a quello espresso dai comuni della Lega toscana (1197). Sar\u00e0 comunque Firenze ad imporsi come forza aggregante pan-toscana tra XIV e XVI secolo.\nGrazie a numerosi letterati e artisti, tra il Trecento e il Quattrocento la Toscana, ed in particolare la citt\u00e0 di Firenze, diedero un determinante contributo al Rinascimento Italiano. Divenuta entit\u00e0 politicamente autonoma a partire dal XII secolo la Toscana si framment\u00f2 anch'essa in una miriade di stati tra i quali la Repubblica di Firenze e la Repubblica di Siena erano le pi\u00f9 importanti. La fioritura dei commerci port\u00f2 in alcune citt\u00e0 della regione alla nascita delle banche (Firenze e Siena in primis). L'unificazione toscana sotto un'unica citt\u00e0 inizi\u00f2 con la politica espansionistica fiorentina gi\u00e0 nel XIV secolo, quando la repubblica inizi\u00f2 a fagocitare i territori toscani in successione, frenata solamente dalla repubblica di Siena, che a sua volta annetteva quasi tutti i territori della Maremma e del monte Amiata, e dalla Repubblica di Lucca.Durante il XV secolo sal\u00ec al potere la famiglia Medici che, come le maggiori famiglie fiorentine, si era arricchita con le banche ed aveva ottenuto rilevanza politica nelle istituzioni repubblicane a partire dalla met\u00e0 del Quattrocento, con Cosimo il Vecchio. A partire da Lorenzo il Magnifico il potere mediceo si consolid\u00f2 (a parte due interruzioni repubblicane dal 1494 al 1512 e dal 1527 al 1530): nel 1532 Alessandro ottenne il titolo di Duca di Firenze e nel 1569 Cosimo I quello di Granduca di Toscana. In questo momento tutta l'area toscana, eccetto Lucca che rimase una repubblica autonoma, Piombino che costituiva un principato a s\u00e9 stante, e l'area di Orbetello e Monte Argentario collocata nello Stato dei Presidii, era sotto la signoria fiorentina essendo caduta la repubblica di Siena nel 1555 nelle mani degli ispano-fiorentini che dal 1557 ne ebbero la sovranit\u00e0.\nLa famiglia Medici continu\u00f2 a regnare sopra la Toscana ininterrottamente fino al 1737. L'ultimo granduca della famiglia fu Gian Gastone de' Medici che non ebbe eredi, mentre l'ultima della famiglia, Anna Maria Luisa, elettrice Palatina, si occup\u00f2 del Granducato dalla morte del fratello e riusc\u00ec grazie alla sua lungimiranza a fare s\u00ec che l'immenso patrimonio artistico che era nei secoli divenuto patrimonio della famiglia non potesse essere portato via da Firenze nemmeno dai futuri regnanti che il Granducato avrebbe avuto.\nIl Granducato di Toscana, alla morte di Gian Gastone, pass\u00f2 alla famiglia dei Lorena, in particolare a Francesco Stefano di Lorena, gi\u00e0 marito di Maria Teresa d'Asburgo, imperatrice d'Austria. Egli non mise mai piedi n\u00e9 in Toscana n\u00e9 a Firenze, e ne lasci\u00f2 l'amministrazione al figlio Pietro Leopoldo. La pi\u00f9 importante innovazione voluta dai Lorena, proprio grazie a Pietro Leopoldo, fu l'abolizione (per 4 anni, fino al 1790 quando fu ripristinata) della pena di morte nel Granducato di Toscana, per l'epoca una innovazione di non poco rilievo. Il provvedimento entr\u00f2 in vigore il 30 novembre 1786 e, prendendo spunto da questo, \u00e8 stata istituita in tempi recenti la Festa della Toscana, che si tiene ogni anno nel giorno di tale anniversario.\nL'unica interruzione alla sovranit\u00e0 lorenese fu la parentesi napoleonica che dur\u00f2 fino al 1814, quando sul serenissimo trono granducale fu restaurato Ferdinando III figlio di Pietro Leopoldo. Lucca e Piombino invece riuscirono a mantenere una certa autonomia col governo di Elisa Bonaparte, sorella di Napoleone, durante il Principato di Lucca.\nNapoleone port\u00f2 in Italia, e quindi anche in Toscana, che fu annessa alla Francia, l'idea moderna di \"nazione\" (concetto nato con la rivoluzione industriale). Anche per reazione al nazionalismo francese, infatti, si ebbe anche in Toscana la nascita del pensiero nazionalista, che invent\u00f2 l'idea di una \"nazione italiana\" che aveva nella Toscana il suo centro motore: i \"grandi toscani\" divennero \"grandi italiani\" e Dante, Petrarca, Boccaccio, ma anche Niccol\u00f2 Machiavelli e Galileo Galilei, vennero \"arruolati\" come simboli di una \"Italia\" da far \"rinascere\" a nuova vita, insieme a tutti i suoi valori di \"libert\u00e0\" comunale, creativit\u00e0 e indipendenza.\nFu cos\u00ec che la Toscana divenne uno dei centri pi\u00f9 importanti del movimento indipendentista e risorgimentale italiano. Coscienti della peculiarit\u00e0, per non dire superiorit\u00e0, della loro patria, i leader del movimento risorgimentale toscano si impegnarono a fondo per l'indipendenza dell\u00b4Italia.\nLo stesso ultimo granduca regnante, Leopoldo II di Toscana, e l'ultimo primo ministro toscano, Bettino Ricasoli, furono, in tempi e modalit\u00e0 diversi, convinti che nell'Unit\u00e0 d\u00b4Italia, la Toscana avrebbe potuto meglio mantenere e sviluppare la propria identit\u00e0 etnica, usando un termine pi\u00f9 moderno.\nInsomma, la Toscana, che aveva una sua etnia ben definita dai tempi antichi (basti vedere la storia del nome, che non \u00e8 un latinismo - come \"Italia\", che non era un italianismo, altrimenti sarebbe stato \"Itaglia\" - ma lo sviluppo dell\u00b4etnonimo antichissimo di Etruria), prefer\u00ec \"investire\" nel progetto \"italianista\" cos\u00ec che nel XIX secolo dar\u00e0 in dote al Regno d'Italia il suo immenso patrimonio culturale ed ideale, e per alcuni anni anche la capitale.\nL'ultimo Granduca della Toscana fu il figlio di Ferdinando, Leopoldo II, che regn\u00f2 fino all'ingresso del territorio toscano nel nascente stato unitario italiano. Il periodo lorenese fu per la Toscana un periodo illuminato, a partire dal governo di Pietro Leopoldo (che riform\u00f2 l'ordinamento giudiziario), fino all'ultimo granduca che ottenne risultati molto positivi, con la costruzione delle prime ferrovie, la creazione del catasto e la bonifica della Maremma.\nDopo le rivoluzioni del 1848-1849, il ritorno di Leopoldo venne tuttavia supportato da una guarnigione austriaca che gli alien\u00f2 le simpatie popolari. Nel 1859, quando la Toscana stava per entrare nel regno dell'Italia del Nord, non si oppose in maniera tenace alla sua destituzione, ma part\u00ec da Firenze lasciandola pacificamente nelle mani dei rivoluzionari. La curiosa espressione usata nell'occasione, dato che era iniziata la rivolta alle cinque del mattino, fu che alle sei dello stesso mattino, quando il granduca part\u00ec da Firenze, la rivoluzione se ne and\u00f2 a fare colazione. Il passaggio dal Granducato di Toscana allo Stato Unitario Italiano fu frutto di un'incruenta rivoluzione.\nNel 1847 la Toscana \u00e8 completamente unificata con l'entrata del Ducato di Lucca nel Granducato di Toscana a non molti anni dall'Unificazione col Regno d'Italia.\nNei giorni 11-12 marzo 1860 fu celebrato un plebiscito, che conferm\u00f2 l'unione della Toscana alla monarchia costituzionale di Vittorio Emanuele II. I risultati del voto furono proclamati a Firenze il 15 marzo 1860 da Enrico Poggi, uno dei ministri del Governo Provvisorio Toscano. La Toscana fu cos\u00ec annessa al Regno di Sardegna e quindi al nascente Regno d'Italia.\nL'unione al Piemonte era vista dalla classe dirigente moderata toscana (con a capo personalit\u00e0 di spicco come Bettino Ricasoli e Gino Capponi) come la via migliore per valorizzare le peculiarit\u00e0 toscane, le libert\u00e0 cittadine, preservare il potere delle aristocrazie dall\u00b4invadenza modernizzatrice dei sovrani lorenesi.\nL'idea, infatti, dei moderati toscani era quella di costituire una specie di federazione con le altre terre italiane.\nNon \u00e8 un caso quindi che nei primi anni di Unit\u00e0, in Toscana ci fu un forte movimento federalista e autonomista che un\u00ec tutti coloro che - dai cattolici, ai garibaldini, agli ex-mazziniani, dai \"codini\" e legittimisti ai democratici, dai cattolici agli autonomisti - si opponevano al centralismo amministrativo piemontese e auspicavano un assetto federale dello Stato.\nTale partito (tra i cui esponenti si ricordano Giuseppe Montanelli, l'allievo di Carlo Cattaneo, Alberto Mario, Luigi Castellazzo, Giuseppe Mazzoni, Clemente Busi, Eugenio Alberi, Padre Bausa O.P., Luigi Alberti, Giuseppe Corsi, l'arcivescovo di Pisa Cosimo Corsi, ecc.) rappresent\u00f2 la pi\u00f9 importante alternativa al partito moderato-liberale del governo unitario (tra i cui esponenti c'era Bettino Ricasoli), ed ebbe alcune riviste di un certo prestigio come La Nuova Europa (federalista-democratico), La Patria e Firenze (federalista-cattolici).\nLa storia della Toscana si identifica, da questo momento, con quella dello Stato Italiano, di cui fa parte, pur conservando una sua specificit\u00e0 che la distingue da tutte le altre regioni.\nIn attesa del trasferimento della capitale a Roma, cosa che avvenne dopo la conquista savoiarda della citt\u00e0 nel 1870, Firenze ospit\u00f2 il governo della nazione per cinque anni. Nel contesto degli avvenimenti contestativi post-unificazione \u00e8 stata inserita dagli storici l'avventura mistico-rivoluzionaria di David Lazzaretti, un predicatore che riusc\u00ec a muovere le folle della zona del monte Amiata e della Toscana meridionale in nome di una alternativa religiosa e sociale, a fronte non tanto dei nuovi assetti nazionali, ma soprattutto della fragilit\u00e0 sociale di quel territorio e del declino dei costumi del clero romano. Per aver organizzato una processione su Arcidosso, in cui le istituzione e la borghesia di allora paventavano assalti alla propriet\u00e0 privata come prodotto di un socialismo che allora era solo agli albori, venne ucciso dalla forza pubblica nel 1878.\nDurante la Resistenza la Toscana fu teatro di una feroce e violenta guerra tra le brigate partigiane, appoggiate da buona parte della popolazione (da sempre impegnata nelle lotte sindacali e antifasciste) e l'esercito tedesco appoggiato dalle squadre fasciste. Stragi come Sant'Anna di Stazzema ricordano quanto sia stato grande il contributo dei Toscani alla Guerra di Liberazione e quanto sangue sia stato versato senza batter ciglio, pur di liberare il territorio dall'occupazione nazista.\nSociet\u00e0.\nEvoluzione demografica.\nLa Toscana conta pi\u00f9 di tre milioni e mezzo di abitanti che rappresentano circa il 6% della popolazione italiana, con una densit\u00e0 di circa 163 abitanti per km\u00b2 che risulta inferiore rispetto alla media nazionale.\nPoco pi\u00f9 del 10% della popolazione toscana risiede nel capoluogo regionale e circa un terzo del totale regionale nell'area metropolitana Firenze-Prato-Pistoia che si sviluppa senza soluzioni di continuit\u00e0 nella corrispondente conca intermontana. Altre zone densamente popolate sono, in ordine decrescente, l'area pisana e il Valdarno inferiore, l'area livornese, la fascia costiera della provincia di Massa e Carrara e della Versilia, la Valdinievole e la Piana di Lucca ed infine la zona del Valdarno superiore tra Arezzo e Firenze.\nAl contrario, l'intera area appenninica (dalla Lunigiana e Garfagnana fino al Casentino), la Maremma grossetana, le Colline Metallifere, il Monte Amiata e la zona a sud di Siena comprendente la Val d'Orcia e le Crete senesi con il Deserto di Accona risultano essere i territori con la minore densit\u00e0 abitativa.\nDagli anni settanta in poi la Toscana ha visto una continua diminuzione dei tassi di natalit\u00e0. Tuttavia, la popolazione totale regionale si \u00e8 mantenuta piuttosto stabile fino alla fine degli anni novanta, quando \u00e8 iniziato a verificarsi un aumento piuttosto deciso. Tutto ci\u00f2 \u00e8 stato possibile grazie all'immigrazione da altre regioni italiane (soprattutto quelle meridionali) e da paesi stranieri (fenomeno che si \u00e8 molto accentuato negli ultimi due decenni).\nNel 2009 i nati sono stati 32.380 (8,7\u2030), i morti 42.210 (11,3\u2030) con un incremento naturale di -9.730 unit\u00e0 rispetto al 2008 (-2,6\u2030). Le famiglie contano in media 2,32 componenti. Il 31 dicembre 2009 su una popolazione di 3.730.130 abitanti si contavano 309.651 stranieri (8,3%).\nComuni pi\u00f9 popolosi.\nIn Toscana si contano tre comuni con oltre abitanti, dieci comuni con popolazione compresa tra e abitanti e nove comuni con popolazione compresa tra e , abitanti come indicato nella tabella seguente che comprende tutti i comuni con pi\u00f9 di abitanti al 31 dicembre 2019:\nEtnie e minoranze straniere.\nAl 1 gennaio 2019 i cittadini stranieri residenti nella regione sono .\nDi seguito i dieci principali gruppi per nazionalit\u00e0:\nLingue e dialetti.\nIl toscano \u00e8, dopo la lingua sarda, l'idioma che meno si \u00e8 discostato dal latino e si \u00e8 evoluto in maniera lineare ed omogenea. \u00c8 alla base della lingua italiana, grazie agli scritti di Dante Alighieri, Francesco Petrarca, Giovanni Boccaccio, Niccol\u00f2 Machiavelli e Francesco Guicciardini, che gli conferirono la dignit\u00e0 di \"\"lingua letteraria\" della penisola. Con l'Unit\u00e0 d'Italia venne adottato come lingua ufficiale, grazie anche alla prestigiosa teoria di Alessandro Manzoni relativa alla scelta della lingua per la stesura de I promessi sposi con \"i panni lavati in Arno\"\". Per questo motivo, la Toscana \u00e8 la regione in cui si parla di pi\u00f9 l'italiano in famiglia (l'83,9% degli abitanti nel 2006).\nI locutori sono superiori ai 3 milioni, sottraendo dal numero totale degli abitanti della regione quelli della provincia di Massa e Carrara, dove si parlano dialetti settentrionali appartenenti al gruppo gallo-italico (dialetto massese, dialetto carrarese, dialetti della Lunigiana). Nella zona meridionale della regione \u00e8 invece diffuso il dialetto della Tuscia, appartenente al sottogruppo occidentale che comprende i dialetti della parte orientale della provincia di Grosseto, in particolare l'area dell'Argentario, l'area del Tufo e la zona del monte Amiata.\nIl dialetto toscano \u00e8 un insieme di dialetti minori locali (Vernacoli) che presentano alcune differenze che li contraddistinguono gli uni dagli altri. Di seguito \u00e8 riportata la suddivisione in dialetti toscani settentrionali, orientali, meridionali e occidentali (in altre classificazioni i dialetti toscani occidentali vengono inclusi tra i toscani settentrionali, mentre i dialetti toscani orientali vengono trattati a parte). Tuttavia, tra i dialetti di matrice toscana, va inclusa anche la variante cismontana del c\u00f2rso parlata nella Corsica settentrionale.\nReligione.\nDiocesi cattoliche.\nDopo gli accorpamenti, per lo pi\u00f9 avvenuti in epoche piuttosto recenti, la Toscana comprende oggi un'abbazia territoriale, quattro arcidiocesi e tredici diocesi cattoliche, i cui confini non coincidono con quelli delle province:\nSinagoghe e comunit\u00e0 ebraiche.\nIn vari centri della Toscana (citt\u00e0 e paesi) sono sempre state presenti numerose comunit\u00e0 ebraiche. A Firenze \u00e8 esistito un vero e proprio ghetto nella zona del Mercato Vecchio, ma con le libert\u00e0 concesse da Ferdinando I de' Medici al porto franco di Livorno, fu l\u00ec che dal XVI secolo si stabil\u00ec la comunit\u00e0 pi\u00f9 numerosa. Tra le piccole comunit\u00e0 storiche ci sono quelle di Monte San Savino e di Pitigliano.\nDi seguito sono elencate le sinagoghe della regione:\nAltre religioni.\nLe altre confessioni cristiane non cattoliche sono presenti in regione dalla fine del XVIII secolo, eccezion fatta per Livorno, dove le leggi tolleranti permisero una libert\u00e0 religiosa sin dal XVI secolo, che ancora \u00e8 testimoniata dai numerosi edifici di culto acattolici. A Firenze e nelle altre citt\u00e0 si ebbero comunit\u00e0 cospicue di valdesi, anglicani ed altri protestanti soprattutto tra il XIX secolo e i primi decenni del XX secolo, quando la presenza di stranieri (soprattutto inglesi, statunitensi e tedeschi) fu massima. Nel comune di San Casciano in Val di Pesa \u00e8 presente uno dei centri pi\u00f9 grandi ed importanti dell'Associazione internazionale per la coscienza di Krishna meglio conosciuta come il \"Movimento Hare Krishna\". Merita un cenno anche la comunit\u00e0 dei Giurisdavidici nella zona del Monte Amiata, attiva nel primo novecento, ridotta a poche unit\u00e0 intorno ad Arcidosso. La presenza islamica nella regione risale ai recenti fenomeni di immigrazione. La scuola buddista Soka Gakkai ha una sede a Firenze, a villa Le Brache, a Grosseto e di recente costruzione anche a Cecina, mentre una comunit\u00e0 di religione tibetana, il centro Dzog-chen di Merigar West fondato da Ch\u00f6gyal Namkhai Norbu, si \u00e8 stabilita dal 1981 nella zona del Monte Amiata, pi\u00f9 esattamente sulle prime pendici del Monte Labbro, vicino Zancona, nel territorio comunale di Arcidosso. A Pomaia, in provincia di Pisa, si trova l'Istituto Lama Tzong Khapa. A Prato, in Piazza del Mercato Nuovo, si trova il Tempio Buddhista Pua Hua Si.\nPolitica.\nSuddivisione amministrativa.\nDal 1\u00ba gennaio 1948, ex art. 131 della nostra vigente Costituzione, la Toscana \u00e8 una regione ad autonomia ordinaria della Repubblica Italiana, ma solo con la legge n. 281 del 1970 furono attuate le sue funzioni.\nLa Toscana comprende nove province e una Citt\u00e0 metropolitana:\nStoria amministrativa.\nL'ex Granducato di Toscana dopo la riforma amministrativa del 1850 era stato suddiviso nei \"compartimenti\" di Firenze, Lucca, Arezzo, Siena, Pisa, Grosseto e Livorno con l'isola d'Elba e nelle sottoprefetture di Pistoia, Prato, San Miniato, Rocca San Casciano, Volterra, Montepulciano, Portoferraio. Ne faceva parte anche la cosiddetta Romagna Toscana, mentre ne erano escluse la Lunigiana e l'Alta Garfagnana.\nNel 1607 il granduca Ferdinando I de' Medici acquist\u00f2 dai Gonzaga di Novellara una serie di terre, che attualmente costituiscono una piccola enclave amministrata dalla Toscana in territorio romagnolo, le cui localit\u00e0 sono frazioni del comune di Badia Tedalda, (Arezzo) come la frazione di Santa Sofia Marecchia.\nCon il Regno d'Italia nel 1860 sono confermate le province di Firenze, Siena, Arezzo, Pisa, Lucca, Livorno, Grosseto. La provincia di Livorno, costituita dal capoluogo e dalle isole d'Elba, Gorgona, Pianosa e Montecristo, verr\u00e0 ridimensionata alcuni anni pi\u00f9 tardi limitandone l'estensione al proprio territorio comunale. Dal censimento del 1871 la provincia di Massa e Carrara viene considerata come provincia toscana e non pi\u00f9 emiliana.\nAl 1923, la Toscana \u00e8 suddivisa in sette province, Firenze, Siena, Arezzo, Pisa, Livorno (limitata al solo territorio comunale), Lucca, Massa e Grosseto.\nNello stesso anno, vengono distaccati dalla provincia di Massa e Carrara i comuni di Bolano, Calice al Cornoviglio, Castelnuovo Magra, Ortonovo, Rocchetta di Vara, Santo Stefano di Magra e Sarzana e ceduti alla nuova provincia della Spezia in Liguria.\nSempre nel 1923, \u00e8 distaccato dalla provincia di Firenze il circondario di Rocca San Casciano, la cosiddetta Romagna Toscana, che passa alla provincia di Forl\u00ec in Emilia-Romagna (comuni di Bagno di Romagna, Dovadola, Galeata, Modigliana, Portico e San Benedetto, Premilcuore, Rocca San Casciano, Santa Sofia, Sorbano, Castrocaro Terme e Terra del Sole, Tredozio e Verghereto).\nNel 1925 viene ampliata la provincia di Livorno, alla quale vengono aggregati il comune di Capraia Isola, staccato dalla provincia di Genova, e alcuni comuni costieri distaccati dalla provincia di Pisa: Bibbona, Campiglia Marittima, Castagneto Carducci, Cecina, Collesalvetti, Piombino, Rosignano Marittimo, Sassetta e Suvereto. Alla provincia livornese vengono restituite le isole dell'arcipelago toscano: l'isola d'Elba, la Gorgona, Pianosa e Montecristo mentre a parziale compensazione viene ceduta alla provincia di Pisa la zona Nord del territorio provinciale corrispondente alle localit\u00e0 di Tirrenia e Calambrone.\nNel 1927 viene creata la provincia di Pistoia, distaccando dalla provincia di Firenze i comuni di Agliana, Cutigliano, Lamporecchio, Larciano, Marliana, Montale, Pistoia, Piteglio, San Marcello Pistoiese, Serravalle Pistoiese e Tizzana (oggi Quarrata).\nNello stesso anno vengono distaccati e assegnati alla provincia di Perugia, in Umbria, i comuni di Monterchi e Monte Santa Maria Tiberina che fino ad allora erano in provincia di Arezzo.\nNel 1928, la provincia di Pistoia viene allargata con alcuni comuni sottratti alla provincia di Lucca: Bagni di Montecatini, oggi Montecatini Terme, Buggiano, Massa e Cozzile, Monsummano Terme, Montecatini Val di Nievole, oggi Montecatini Alto frazione di Montecatini Terme, Pescia, Ponte Buggianese, Uzzano e Vellano, oggi frazione di Pescia.\nNel 1936, in occasione della costituzione del comune di Abetone, viene assegnata alla Toscana una zona oltre il passo gi\u00e0 parte del comune emiliano di Fiumalbo del versante modenese.\nNel 1939, , il comune di Monterchi ritorna alla provincia di Arezzo.\nNel 1992, \u00e8 costituita la nuova provincia di Prato, che ingloba oltre al capoluogo i comuni di Cantagallo, Carmignano, Montemurlo, Poggio a Caiano, Vaiano e Vernio sottratti alla provincia di Firenze; il numero delle province toscane sale cos\u00ec a dieci.\nElenco dei Presidenti della Giunta Regionale e della Regione.\n&lt;/div align=\"center\"&gt;\nStemma della Regione.\nL'adozione dello stemma regionale ha origini abbastanza recenti. Nel 1975, su proposta della Giunta Regionale presieduta da Lelio Lagorio, fu deciso di rappresentare la Regione Toscana con il Pegaso d'argento che ricorda la raffigurazione artistica del mitico cavallo, commissionato per una medaglia da Pietro Bembo a Benvenuto Cellini nel 1537, attualmente conservata presso il Museo del Bargello a Firenze. Inoltre l'emblema fu adottato anche dal \"Comitato Toscano di Liberazione Nazionale\" (CTLN) durante la Resistenza.\nIl bozzetto originale fu disegnato dal Andrea Mi\u00f2la e adottato come gonfalone della Regione con la legge regionale 20 maggio 1975, n.44 (e successive modificazioni con legge regionale I3 febbraio 1995, n. 18).\nOnorificenze.\nConferita personalmente nel 1976, decimo anniversario della grande alluvione, dal Presidente della Repubblica Giovanni Leone.\nEconomia.\nIn termini assoluti, facendo riferimento al periodo 2000-2008, la Toscana \u00e8 la sesta regione d'Italia per PIL prodotto di poco dietro Piemonte e Emilia-Romagna, mentre in termini di PIL per abitanti, la Toscana \u00e8 l'ottava regione secondo i dati del periodo 2000-2008.\nIl dato regionale suddiviso per macro settori di attivit\u00e0 risulta in linea con lo stesso dato espresso su base nazionale. L'economia della regione si basa prevalentemente sul settore terziario, alimentato principalmente dal turismo. Gli arrivi turistici nel 2007 sono stati di 5.542.937 italiani e 5.885.545 stranieri. Tuttavia, in Toscana vi sono numerosi distretti industriali sparsi nel territorio, che incidono profondamente sull'economia a scala locale. Anche l'agricoltura e l'allevamento, grazie ai prodotti di qualit\u00e0, rivestono notevole importanza, pur creando un numero marginale di posti di lavoro rispetto agli altri settori.\nDati economici.\nDi seguito la tabella che riporta il PIL ed il PIL procapite prodotto nella Toscana dal 2000 al 2006:\nDi seguito la tabella che riporta il PIL, prodotto in Toscana ai prezzi correnti di mercato nel 2006, espresso in milioni di euro, suddiviso tra le principali macro-attivit\u00e0 economiche:\nUso del suolo.\nIl territorio toscano, occupato da aree urbanizzate per poco pi\u00f9 del 4% della sua estensione, \u00e8 ricoperto per quasi il 44% da boschi, che interessa prevalentemente le aree montane appenniniche e dell'Amiata, le zone collinari pi\u00f9 elevate come le Colline Metallifere e i Monti del Chianti e le aree in prossimit\u00e0 della fascia costiera. Le latifoglie sono le essenze predominanti, mentre le conifere dominano lungo la fascia costiera (pinete marittime) e in alta montagna (abeti); nella Maremma grossetana e nelle aree collinari limitrofe \u00e8 molto diffusa anche la quercia da sughero (Quercus suber).\nLe aree coltivate rappresentano circa il 39% del territorio regionale e occupano prevalentemente le pianure (seminativi), le valli interne e le zone di medio-bassa collina (vigneti e oliveti).\nLa vegetazione arbustiva interessa quasi il 7% del territorio e si caratterizza per la macchia mediterranea bassa e per la gariga nelle aree a ridosso della fascia costiera maremmana, e per i cespugli dei rilievi interni.\nPascoli e praterie naturali occupano circa il 5% del territorio, soprattutto a carattere sparso nelle aree collinare interne e in modo pi\u00f9 definito nella Maremma grossetana, specialmente nel cuore del Parco naturale della Maremma.\nLo 0,6% del territorio \u00e8 caratterizzato da aree con assenza o scarsit\u00e0 di vegetazione (calanchi e biancane del Deserto di Accona e delle Crete senesi e zone rocciose collinari e montane), mentre lo 0,4% circa \u00e8 occupato da zone umide (lagune, paludi, laghi e stagni).\nAgricoltura e allevamento.\nL'agricoltura e l'allevamento rivestono ancora nel ventunesimo secolo una notevole importanza, vista la qualit\u00e0 dei prodotti forniti. La Toscana, inoltre, \u00e8 stata la prima regione in Europa ad aver approvato una legge specifica che vieta la coltivazione e la produzione di organismi geneticamente modificati e il loro consumo nelle mense pubbliche (L.R. 53 del 6 aprile 2000); di fatto il territorio regionale pu\u00f2 definirsi OGM-free.\nAgricoltura.\nNelle aree montane, l'agricoltura si contraddistingue per marginalit\u00e0 produttiva caratterizzata dalla raccolta di funghi, castagne e tartufi.\nLa collina si caratterizza essenzialmente per oliveti e vigneti.\nRiguardo all'olio extravergine di oliva \u00e8 da segnalare la presenza di una IGP regionale (Toscano), di cui uno con menzione Montalbano (come da disciplinare), e di cinque DOP (Chianti Classico, Colli Fiorentini, Lucca, Terre di Siena e Tuscia).\nPer i vini si segnala l'importanza mondiale dei vini toscani che annoverano ben 6 DOCG - Carmignano (Provincia di Prato), Brunello di Montalcino Chianti (con le sue 8 sottozone), Morellino di Scansano (dall'annata 2007), Vernaccia di San Gimignano e Vino Nobile di Montepulciano - e 34 DOC.\nLa bassa collina e anche la pianura si caratterizzano per vivaismo (provincia di Pistoia), orticoltura, colture cerealicolo-foraggere, girasoli, mais, barbabietole e zafferano (province di Siena, Grosseto e Firenze).\nFamosissimo in tutto il mondo \u00e8 il sigaro toscano, prodotto con foglie di tabacco di tipo kentucky coltivate in Val di Chiana e nella Valtiberina toscana. In Toscana si coltivano inoltre girasoli e alberi da frutto.\nAllevamento e zootecnia.\nL'allevamento e la zootecnia si fondono principalmente sulle razze autoctone bovine e suine che forniscono carni molto pregiate.\nTra i bovini spiccano le razze chianina, maremmana, calvanina e garfagnina, tutte allevate allo stato brado, caratteristica che ha fatto s\u00ec che le loro carni fossero molto ricercate anche durante gli anni della crisi del settore dovuta alla BSE (patologia mai riscontrata nelle razze autoctone toscane).\nTra i suini spicca su tutti la pregiatissima razza di Cinta senese allevata allo stato brado e semibrado in varie zone delle province di Siena e Firenze e nell'area delle Colline Metallifere.\nTra le razze autoctone ovine sono in fase di recupero la massese, originaria della zona della citt\u00e0 di Massa, la pomarancina e la zerasca, originaria della Lunigiana, in un periodo contrastato da sporadici casi del \"morbo della lingua rossa\".\nI cavalli autoctoni pi\u00f9 diffusi a livello regionale sono il maremmano e il bardigiano che vengono allevati per manifestazioni turistiche e sportive (il cavallo monterufolino \u00e8 in fase di recupero dopo aver rischiato l'estinzione).\nDistretti industriali.\nOltre al rilievo regionale dell'artigianato e della trasformazione dei prodotti della terra (vini, olio), la Toscana registra una notevole attivit\u00e0 estrattiva, identificabile soprattutto delle cave di marmo di Carrara, esportato in tutto il mondo, e una nuova risorsa nella produzione di energia - la geotermia - presente nelle aree di Larderello e del Monte Amiata. \nDa segnalare che, da diversi anni, a causa dell'elevato impatto paesaggistico ed ambientale in un territorio ricco di biodiversit\u00e0 e geodiversit\u00e0 come quello delle Alpi Apuane, la filiera del marmo \u00e8 oggetto di un'aspra battaglia ambientalista per la chiusura delle cave.\nNella regione vi sono distretti industriali che si differenziano tra loro per la tipologia di attivit\u00e0.\nDi seguito sono riportati i principali.\nCommercio e settore terziario.\nIl commercio e il settore terziario rappresentano per la regione una delle principali fonti dell'economia, essendo fonte di occupazione per circa 2/3 dei residenti.\nOltre al modello di commercio tradizionale toscano (basato sulla piccola o media impresa spesso a conduzione familiare e su fiere e mercati locali), rivestono notevole importanza sia il turismo che i servizi (banche e assicurazioni).\nTurismo.\nIl turismo rappresenta una delle principali risorse economiche della regione. Nel 2019 le strutture ricettive risultano circa , per un totale di posti letto che supera le 566.000 unit\u00e0. L\u201983% dell\u2019offerta \u00e8 costituita dal comparto extra-alberghiero con una prevalenza di strutture agrituristiche che rappresentano oltre il 30% dell\u2019offerta ricettiva.\nSe si confronta l\u2019offerta ricettiva, in termini di posti letto, con la popolazione residente, i comuni di Bibbona, Capoliveri, San Vincenzo e Castiglione della Pescaia sono quelli a maggiore intensit\u00e0, con una tasso di ricettivit\u00e0 percentuale che supera il 200%, pertanto in questi luoghi le strutture ricettive presenti possono ospitare un potenziale numero di visitatori che \u00e8 pi\u00f9 del doppio della popolazione residente. Senza considerare i flussi delle locazioni, la Toscana nel 2019 conta oltre presenze e arrivi.\nLa permanenza media di chi soggiorna in Toscana \u00e8 di circa tre giorni, ma, con specifico riferimento al comparto extra-alberghiero, sale a cinque giorni. Gli stranieri pi\u00f9 numerosi provengono da: Germania, Stati Uniti d'America, Paesi Bassi, Francia, Regno Unito e Svizzera (incluso Liechtenstein).\nL'80% della domanda turistica si concentra nelle citt\u00e0 d\u2019arte e nelle localit\u00e0 balneari, il resto si divide tra campagna, collina e montagna. I comuni con la percentuale di presenze relativamente maggiore, in ordine decrescente, risultano: Firenze, Pisa, Montecatini Terme, Castiglione della Pescaia, San Vincenzo, Orbetello, Grosseto, Siena, Bibbona, Viareggio, Capoliveri. Negli ambiti turistici toscani, insieme all\u2019area fiorentina, la Costa degli Etruschi detiene la quota relativamente maggiore di presenze, immediatamente seguita da Maremma, Terre di Pisa e Isola d\u2019Elba.\nDistribuzione del reddito per provincia.\nIn Toscana, il Prodotto Interno Lordo pro capite \u00e8 tra i 26 e i 27\u00a0000 euro. La forbice oscilla tra i 33\u00a0000 euro della provincia di Firenze, il dato pi\u00f9 alto in Toscana e la settima provincia in Italia secondo i dati del 2007, e i 22\u00a0000 euro di quella di provincia di Massa e Carrara, il dato pi\u00f9 basso tra le province toscane.\nDi seguito \u00e8 riportato il Prodotto Interno Lordo suddiviso per provincia (dati in migliaia di euro):\nOccupazione.\nA livello regionale, il tasso di occupazione della popolazione di et\u00e0 compresa tra i 15 e i 65 anni aggiornato al 2018 \u00e8 del 66,5% ed \u00e8 sensibilmente superiore rispetto al corrispondente dato nazionale (58,5%). Di seguito sono riportati i valori dei tassi di occupazione che si registrano nelle singole province.\nPer quanto riguarda invece il tasso di disoccupazione, questo si aggira a livello regionale attorno al 6,7% ed \u00e8 un valore inferiore rispetto al corrispondente dato nazionale (10%). Di seguito la tabella con il tasso di disoccupazione al 2019 diviso per province:\nTrasporti, mobilit\u00e0 e infrastrutture.\nAeroporti.\nIl principale aeroporto della Toscana \u00e8 il \"Galileo Galilei\" di Pisa con collegamenti a livello nazionale, europeo e intercontinentale.\nIl secondo scalo si trova a Firenze (\"Amerigo Vespucci\") con voli nazionali e internazionali.\nIl terzo scalo \u00e8 l'Aeroporto di Marina di Campo, all'Isola d'Elba, da cui si effettuano voli per Pisa e Firenze tutto l'anno e voli estivi per Milano e Lugano.\nCi sono poi aeroporti chiusi agli aerei di linea e utilizzati per piccoli aerei turistici nei pressi di Arezzo, Lucca, Massa e Siena, Grosseto,(Corrado Baccarini), e dell'Isola d'Elba (Marina di Campo).\nEcco in sintesi gli scali toscani.\nAutostrade e principali vie di comunicazione.\nLa Toscana \u00e8 attraversata in direzione nord-sud dall'Autostrada A1 che collega Firenze e Arezzo alle principali citt\u00e0 italiane (Milano e Bologna verso nord, Roma e Napoli verso sud). Firenze \u00e8 ben collegata con la costa toscana grazie all'Autostrada A11, che tocca anche Prato, Pistoia, Montecatini Terme e Lucca prima di terminare presso il casello di Pisa nord. Questo casello si trova anche lungo l'Autostrada A12, che collega la citt\u00e0 di Pisa a Viareggio (da questa uscita raccordo per Lucca), Massa-Carrara, La Spezia e Genova verso nord e Livorno, Rosignano Marittimo, Cecina verso sud (in attesa del futuro completamento del tratto fino a Tarquinia per la totale realizzazione dell'autostrada Genova-Roma) e che prosegue verso sud nel tratto tra Rosignano Marittimo e Tarquinia con la SS 1 AURELIA che la collega con altre localit\u00e0 della costa toscana come Piombino e Follonica e con Grosseto per poi ritornare autostrada dopo Tarquinia e arrivare fino a Roma. L'estremit\u00e0 nord-occidentale della Toscana (Lunigiana) \u00e8 attraversata anche dall'Autostrada A15, che collega Parma e La Spezia attraverso Pontremoli e Aulla.\nOltre alle autostrade, ritroviamo strade di grande comunicazione (S.G.C.) a carreggiate separate e a due corsie per ogni senso di marcia (strade extraurbane principali). Tra queste vi \u00e8 quella che collega Firenze a Siena, quella che collega Firenze a Pisa e Livorno attraverso il Valdarno inferiore (Empoli, San Miniato, Pontedera) e quella che collega Livorno a Grosseto, denominata \"Variante Aurelia\", ed infine un breve tratto della SS 3 bis (nota anche come E45) che collega l'Umbria alla Romagna, attraversando la Valtiberina a Sansepolcro e Pieve Santo Stefano nella parte pi\u00f9 orientale della regione, che si incunea tra la Romagna e l'Umbria.\n\u00c8 in fase di realizzazione la strada di grande comunicazione denominata \"Due Mari\", che collegher\u00e0 Grosseto a Siena e ad Arezzo, da dove poi proseguir\u00e0 fino a Fano attraverso l'Alta Valle del Tevere e la Valle del Metauro.\nTra gli assi viari pi\u00f9 noti, che rappresentano strade extraurbane secondarie, sono da ricordare la Via Aurelia, la Via Cassia e la Via Clodia, che vennero costruite in epoca romana; l'ultima di queste fu realizzata sulle preesistenti Vie Cave nel tratto compreso tra Pitigliano, Sorano e Sovana, nel cuore dell'Area del Tufo. Inoltre la Toscana \u00e8 tagliata anche dalla Via Francigena, in parte coincidente con la Via Cassia.\nTra le strade statali, la Strada Statale dell'Abetone e del Brennero ha inizio a Pisa, attraversa Lucca, il Passo dell'Abetone, l'Emilia-Romagna, la Lombardia, il Veneto e il Trentino-Alto Adige fino ad arrivare al confine con l'Austria presso il Passo del Brennero.\nDi seguito sono rappresentate in modo schematico le principali autostrade e vie di comunicazione della regione.\nSono invece in fase di realizzazione o di progettazione le seguenti arterie stradali.\nFerrovie.\nLe principali direttrici ferroviarie che attraversano la Toscana sono la linea tra Milano e Roma che, seguendo quasi parallelamente l'Autostrada A1, tocca da nord a sud le citt\u00e0 toscane di Prato, Firenze e Arezzo. In Toscana passa gi\u00e0 anche la \"Linea Direttissima\"\nTorino-Salerno (operata dai treni ad alta velocit\u00e0) che collega Firenze e qualche volta al giorno anche Arezzo alle principali citt\u00e0 italiane senza stazioni intermedie; il tratto a nord di Firenze \u00e8 attivata con il nuovo orario 2010 con inizio del tronco per il momento da Firenze Castello, mentre \u00e8 in fase di realizzazione la costruzione nel capoluogo toscano la stazione sotterranea Firenze Belfiore, riservata esclusivamente ai treni ad Alta Velocit\u00e0. Un'altra direttrice principale \u00e8 la ferrovia tirrenica che, seguendo parallelamente la Via Aurelia, collega Genova a Roma toccando Carrara, Massa, Viareggio, Pisa, Livorno e Grosseto. La terza linea principale della Toscana \u00e8 quella che collega Firenze a Pisa via Empoli, dove un tronco secondario si dirama per Siena da dove prosegue sia per Chiusi (intersezione Firenze-Roma) che per Grosseto (intersezione con la linea Tirrenica).\nTra i tratti secondari, molto spettacolare dal punto di vista paesaggistico \u00e8 quello tra Siena e Grosseto via Monte Antico, con un tronco che passa da Buonconvento ed uno da San Giovanni d'Asso: spesso sono organizzati viaggi in \"littorine\" d'epoca su entrambe le diramazioni della Siena-Grosseto.\nAltri tratti secondari, molto affollati da pendolari, sono la Firenze-Prato-Pistoia-Montecatini Terme-Pescia-Lucca-Viareggio, la Lucca-Pisa, la Lucca-Aulla,la Ferrovia Centrale Toscana (nel tratto Siena-Poggibonsi-Castelfiorentino-Empoli-Firenze),la ferrovia Porrettana (che collega Pistoia a Bologna) e la ferrovia che unisce Firenze al Mugello (Faentina).\nParzialmente attiva, ma molto interessante sotto il profilo paesaggistico, \u00e8 la ferrovia Cecina-Saline di Volterra, un'antenna non elettrificata che diparte dalla linea Maremmana e che originariamente raggiungeva il nucleo storico di Volterra mediante un ultimo tratto a cremagliera.\nDi seguito sono riportate le varie linee ferroviarie (attive o in costruzione) della regione.\nTrasporti pubblici locali.\nTutte le principali citt\u00e0 della Toscana si caratterizzano per un proprio sistema di trasporto locale di tipo urbano ed extraurbano. A seguito della gara regionale di affidamento del TPL, dal 1\u00b0 novembre 2021 tutto il trasposto pubblico urbano e extraurbano \u00e8 gestito dalla societ\u00e0 Autolinee Toscane.\nDi seguito i trasporti urbani ed extraurbani di tutte le province:\nPorti e navigazione.\nIl porto di Livorno \u00e8 il pi\u00f9 importante della Toscana ed uno dei maggiori porti italiani e dell'intero Mar Mediterraneo, per il traffico passeggeri e principalmente per quello merci.\nLa navigazione costituisce una delle fondamentali modalit\u00e0 di trasporto, grazie ai numerosi porti presenti in Toscana. Da Porto Santo Stefano partono i traghetti per l'Isola del Giglio e Giannutri; da Piombino sono assicurati i collegamenti con l'Isola d'Elba, la Corsica e la Sardegna, mentre da Livorno numerose rotte di navigazione collegano la Toscana alle isole di Corsica, Sardegna, Sicilia, Capraia e Gorgona.\nNumerosi sono, inoltre, i porti e gli approdi turistici sparsi lungo le coste della regione e dell'arcipelago, ove \u00e8 possibile ormeggiare i natanti ed usufruire di servizi.\nPiste ciclabili urbane e ciclovie turistiche.\nLa Toscana si sta dotando sia di reti ciclabili per la mobilit\u00e0 in citt\u00e0, soprattutto nelle grandi aree urbane (Firenze-Prato, Pisa-Livorno, Grosseto, Arezzo), sia di ciclovie a carattere turistico.\nIstruzione.\nNel corso del XIII secolo nacquero in Toscana i primi \"studium\" universitari: quello di Arezzo nel 1215, seguito pochi anni pi\u00f9 tardi dallo \"studium\" senese (1240), ancora attivo come universit\u00e0. Nel corso del XIV secolo vennero fondati lo \"studium fiorentino\" (1321) che ha dato vita in tempi pi\u00f9 recenti all'Universit\u00e0 di Firenze (1923), e nel 1343 lo \"studium generale\" che ha dato vita all'Universit\u00e0 di Pisa, per secoli l'universit\u00e0 di riferimento in Toscana per volont\u00e0 dei Medici. Sempre nel corso del Trecento, il 6 giugno del 1369, venne concesso dall'imperatore Carlo IV alla Repubblica di Lucca il privilegio di istituire uno \"Studium Generale\". Tuttavia, una vera e propria istituzione universitaria a Lucca non vide la luce prima del XVIII secolo. In epoca moderna \u00e8 da menzionare la nascita a Pisa della Scuola Normale, istituita, per decreto napoleonico, il 18 ottobre 1810, come succursale dell'\u00c9cole normale sup\u00e9rieure di Parigi.\nUniversit\u00e0.\nIn Toscana ci sono 9 universit\u00e0 pubbliche, 6 delle quali sono riunite nel Tuscany University Network (TUNE):\nUniversit\u00e0 straniere in Toscana.\nIn Toscana c'\u00e8, inoltre, una significativa presenza di universit\u00e0 e istituti di cultura stranieri. Tra le universit\u00e0, le pi\u00f9 presenti sono le americane, seguite da quelle canadesi, per oltre 60 sedi distaccate di atenei stranieri attivi nella regione, concentrati soprattutto a Firenze.\nTra le universit\u00e0 americane possono essere ricordate la New York University che ha sede a Villa La Pietra con circa 1000 studenti, la Syracuse University con circa 900 studenti, la Stanford University, presente sin dal 1960 a Firenze, che ha sede dal 2012 a Palazzo Capponi alle Rovinate, Harvard University che ha sede a Villa i Tatti con il \"The Harvard Center for Italian Renaissance Studies\", Georgetown University, che ha sede a Villa Le Balze, la Johns Hopkins University che ha sede a Villa Spelman, e l'Universit\u00e0 di Parigi che ha sede a Villa Finaly.\nTra i numerosi istituti di cultura stranieri presenti nella regione c'\u00e8 il Kunsthistorisches Institut in Florenz fondato nel 1897, dal 2002 di pertinenza della Societ\u00e0 Max Planck.\nUniversit\u00e0 militari.\nA Livorno ha sede l'Accademia Navale, ente universitario della Marina Militare Italiana. A Firenze ha sede l'Istituto di scienze militari aeronautiche, ente di rango universitario dell'Aeronautica Militare.\nCultura.\nCentri artistici.\nLa Toscana \u00e8 universalmente nota per la sua grandissima ricchezza di monumenti e opere d'arte:\ncelebri in tutto il mondo sono le citt\u00e0 di Firenze, Pisa, Siena. Meno note ma non per questo \"seconde\" ai centri sopra citati quanto a ricchezza monumentale sono i centri di Arezzo, Pistoia (\"capitale della cultura italiana 2017\") e Lucca. Infine, praticamente \"inedite\" al turismo seppur caratterizzate da monumenti di pregio sono le citt\u00e0 di Livorno, Grosseto, Massa, Carrara e Prato.\nNon da meno sono i moltissimi centri minori, alcuni dei quali vere e proprie citt\u00e0 storiche perfettamente conservate, custodi di opere d'arte di inestimabile valore come:\nStoria dell'arte toscana.\nEpoca preistorica e etrusca.\nLa zona di Pontremoli (e la vicina Luni) furono il cuore dell'antichissima civilt\u00e0 delle Statue stele, nel III millennio a.C. Numerosi sono anche i ritrovamenti della civilt\u00e0 villanoviana.\nL'Etruria fu il cuore della civilt\u00e0 etrusca e comprendeva quasi l'intero territorio della Toscana attuale. Delle ricche e fiorenti citt\u00e0 etrusche meridionali restano straordinari reperti soprattutto nelle zone della Maremma, del litorale livornese, dell'entroterra senese e grossetano. Di eccezionale importanza sono le necropoli etrusche degne di nota, come Sovana, Vetulonia e Populonia. Anche nella Toscana settentrionale esistevano numerosi insediamenti, ma pi\u00f9 isolati. Tra questi Pisa, con il Tumulo del Principe etrusco, Sasso Pisano, Fiesole, Volterra, Cortona, Carmignano (Prato) con le tombe etrusche di Montefortini, di Boschetti, e la necropoli di Prato Rosello. Recente \u00e8 la scoperta di una citt\u00e0 etrusca a Gonfienti, presso Prato, probabilmente il principale centro di scambio fino alla fine del V secolo a.C. con l'area padana.\nTra i pi\u00f9 importanti reperti etruschi rinvenuti, il Disco di Magliano \u00e8 stato di fondamentale importanza per la codifica della lingua etrusca.\nEpoca romana.\nIn epoca romana venne fondata Florentia e prosperarono numerose citt\u00e0, come Pisa, Pistoia, Arezzo, Volterra, Fiesole e Roselle. Tra gli scavi di epoca romana particolare importanza ha quello della colonia di Cosa, una delle meglio conservate risalente ai primi anni della Repubblica.\nArte paleocristiana.\nA partire dalla tarda antichit\u00e0 la Toscana visse una sorta di \"eclisse\", un lungo periodo di cui ci sono rimaste scarsissime tracce artistiche, anche perch\u00e9 sistematicamente demolite nei secoli successivi. Per questo le poche architetture superstiti hanno un valore straordinario come il Duomo di Chiusi o la cripta della chiesa di San Baronto. La citt\u00e0 pi\u00f9 importante a quell'epoca era Lucca, attraversata dalla via Francigena, ma i resti paleocristiani o altomedievali sono anche qui rari, a parte un inestimabile patrimonio librario antichissimo.\nMedioevo.\nNel Medioevo in molti comuni toscani vennero realizzate grandiose piazze con cattedrali, basiliche ed imponenti palazzi pubblici e vie con pregevoli edifici privati. La prima citt\u00e0 a godere di questo straordinario sviluppo fu la repubblica marinara di Pisa, seguita a ruota da Lucca, Firenze, Pistoia, Prato e Siena. Il romanico pisano ha lasciato straordinarie cattedrali, influenzando molte altre zone del Mediterraneo. Nelle aree rurali si svilupparono caratteristici borghi, castelli e fortificazioni e vennero costruite numerose pievi e abbazie.\nA partire dal XIII secolo anche la scultura riscopr\u00ec una dimensione monumentale, con maestri come Nicola Pisano, Giovanni Pisano e Arnolfo di Cambio. Alla fine del secolo la pittura sembrava arretrata di un divario incolmabile rispetto alle altre forme d'arte, ancora ancorata alla tradizione bizantina. Pian piano i maestri pisani e lucchesi si allontanarono dai modelli orientali, ma fu con Cimabue e soprattutto con Giotto che la pittura fece passi da gigante, riscoprendo valori ormai tramontati da secoli come lo spazio reale, il realismo, la narrazione, la creativit\u00e0: a partire da questa rivoluzione trov\u00f2 una nuova strada tutta l'arte occidentale.\nIl gotico venne recepito con alterne vicende in Toscana: se a Siena nacque una scuola aggiornatissima ai modelli cortesi transalpini, con maestri come Duccio di Boninsegna, i fratelli Pietro e\nAmbrogio Lorenzetti e Simone Martini, a Firenze pes\u00f2 pi\u00f9 un retaggio classicista, che da l\u00ec a pochi anni sarebbe fiorito nel Rinascimento.\nRinascimento.\nIl Rinascimento si svilupp\u00f2 a partire da Firenze e dalla Toscana, diffondendosi successivamente anche nel resto d'Italia e d'Europa; inteso come recupero dei modelli classici, inizi\u00f2 con un rinnovato interesse dei grandi come Petrarca e Boccaccio.\nIn seguito si diffuse anche alle arti visive, recuperando una linea \"classica\" che ha attraversato il romanico e che ha impedito l'affermarsi pieno del gotico. Mentre Filippo Brunelleschi \"scopriva\" le regole della prospettiva matematica, pittori come Masaccio proponevano figure vivide come non mai, straziate dal sentimento e dal volume reale dei corpi. In architettura si semplific\u00f2 alla ricerca di forme \"pure\", solenni e razionali, dimostrando come l'ingegno umano potesse creare anche opere inverosimili, come la mastodontica cupola di Santa Maria del Fiore. Inizi\u00f2 una rivoluzione stimolata dal mecenatismo di una classe di mercanti e banchieri dotata di grande cultura e di ingentissimi mezzi economici. Botticelli, Piero della Francesca, Donatello, Lorenzo Ghiberti, sono solo alcuni dei \"geni\" toscani del XV secolo.\nIn quest'epoca vennero realizzate grandi opere caratterizzate da elementi stilistici completamente innovativi, come le basiliche di San Lorenzo e di Santo Spirito a Firenze, la Cattedrale e Palazzo Piccolomini a Pienza, la chiesa di san Biagio a Montepulciano e le Mura di Lucca.\nIl culmine si raggiunse tra la fine del XV e l'inizio del XVI secolo, con i pi\u00f9 grandi maestri di sempre a Firenze: Leonardo da Vinci, Michelangelo Buonarroti e Raffaello Sanzio (che pure era marchigiano, ma lavor\u00f2 anche in Toscana in quegli anni)\nMentre il Rinascimento si avviava a forme sempre pi\u00f9 complesse, gli sconvolgimenti fiorentini legati a Savonarola e alla cacciata dei Medici produssero una battuta di arresto che sconvolse il mondo dell'arte: mentre alcuni artisti vivevano una profonda crisi, altri cercavano fortuna in nuove citt\u00e0, diffondendo le conquiste del Rinascimento in tutta Europa: Leonardo a Milano e in Francia; Michelangelo a Roma; Jacopo Sansovino a Venezia, eccetera.\nManierismo.\nL'impatto dei grandissimi maestri del Rinascimento produsse nella generazione successiva uno stimolo all'imitazione, che si tradusse poi, nei migliori artisti, nella ricerca di qualcosa di \"diverso\", che prescindesse ormai la realt\u00e0 astraendola in qualcosa di pi\u00f9 originale, complesso e capriccioso. Se da una parte l'arte della nuova corte granducale produceva opere belle ma un po' convenzionali (si pensi agli artisti della cerchia di Giorgio Vasari), dall'altro nascevano le prime irrequietudini, le prime \"avanguardie\", con artisti originalissimi (e spesso incompresi) come Benvenuto Cellini, Jacopo Pontormo e Rosso Fiorentino.\nLa scena architettonica subiva invece un continuo sviluppo, con grandi cantieri in tutta la regione spinti dalla volont\u00e0 del Granduca di manifestare la propria potenza e la propria supremazia politica: a Firenze l'antico centro della politica repubblicana veniva stravolto dalla ristrutturazione di Palazzo Vecchio e dalla costruzione degli Uffizi; a Pisa nasceva piazza dei Cavalieri per l'ordine di Santo Stefano, a Livorno nasceva una nuova citt\u00e0 portuale dotata di aggiornatissime fortificazioni. Il potere si manifestava anche attraverso altre opere, come la rete delle ville medicee, completata dall'estro di Bernardo Buontalenti.\nL'unica zona a restare indipendente fu Lucca, che sebbene vedesse la sua importanza ridimensionata rispetto al Medioevo, costru\u00ec uno dei pi\u00f9 belli e meglio conservati sistemi di fortificazione dell'epoca, proprio nella paura di un attacco degli invadenti fiorentini. Le mura di Lucca risultano una delle meglio conservate cerchie murarie e trovano un esempio simile, seppur a perimetro ridotto, nelle mura di Grosseto che furono completamente ristrutturate nella seconda met\u00e0 del Cinquecento su progetto di Baldassarre Lanci.\nBarocco.\nLa tradizione rinascimentale e manierista fiorentina e toscana, glorificata da opere come \"Le vite de' pi\u00f9 eccellenti pittori, scultori e architettori\" di Giorgio Vasari (il primo trattato di storia dell'arte dai tempi di Pausania), imped\u00ec di fatto il radicarsi delle estrosit\u00e0 del barocco romano per quasi tutto il XVII secolo.\nLa Toscana non fu immune al barocco, che fu invece caratterizzato dalla misura e dalla sobriet\u00e0, e una certa tradizione di storici dell'arte ne sminu\u00ec l'importanza fino a tutta la met\u00e0 del XX secolo. Oggetto quindi di una recente riscoperta, l'arte toscana tra Sei e Settecento, raggiunse alcuni vertici nei capolavori sfarzosi come la Cappella dei Principi a Firenze o come le ville lucchesi, ma fu importante anche l'arricchirsi del tessuto urbano di un po' tutte le citt\u00e0 di opere minori rispondenti al nuovo gusto scenografico, che entrarono a far parte nell'immagine della regione. Si ricorda l'arte della dinastia dei Nasini, che da Castel del Piano, sul Monte Amiata, estesero la loro produzione, pi\u00f9 finalizzata alla devozione che non alla fastosit\u00e0, in numerosi centri del grossetano e del senese.\nSettecento e Ottocento.\nNel Settecento, in architettura prosegue la costruzione di impianti sobri ed equilibrati di gusto barocco, anche se numerose sono le ristrutturazioni di edifici gi\u00e0 esistenti, come la facciata della chiesa di San Marco a Firenze. La seconda met\u00e0 del secolo volge verso temi pi\u00f9 marcatamente neoclassici: Gaspare Paoletti sar\u00e0 capostipite di una serie di architetti attivi nel granducato fino agli anni quaranta dell'Ottocento, quali Luigi de Cambray Digny e Pasquale Poccianti. Accanto agli imponenti restauri per Palazzo Pitti e la Villa di Poggio Imperiale si registra la costruzione di edifici monumentali come il Cisternone di Livorno. Nel neogotico emerge il nome di Alessandro Gherardesca.\nNella scultura, la prima met\u00e0 del Settecento \u00e8 caratterizzata ad esempio dall'opera di Giovanni Battista Foggini; successivamente, col neoclassicismo, si affermano soprattutto i nomi di Lorenzo Bartolini e del senese Giovanni Dupr\u00e8, che svilupparono i modelli offerti da Canova, cercando una mediazione tra \"verismo\" e \"purismo\".\nLa pittura offre i suoi spunti pi\u00f9 interessanti nell'Ottocento, con le opere di scuola macchiaiola di Giovanni Fattori e altri, che anticiparono le inquietudini coloristiche dell'impressionismo francese.\nNovecento.\nNel Novecento la Toscana ebbe un'importante stagione Liberty, con alcuni vertici in luoghi a forte sviluppo urbanistico come Grosseto, Montecatini Terme, Viareggio, Torre del Lago Puccini, Bagni di Lucca, Castiglioncello e Marina di Pisa.\nPi\u00f9 diffusa su tutto il territorio regionale fu l'architettura razionalista, con alcuni capolavori a livello internazionale come la stazione di Firenze Santa Maria Novella o lo stadio Artemio Franchi di Pier Luigi Nervi.\nNel dopoguerra si imposero in architettura i nomi di alcuni architetti di fama internazionale, come Italo Gamberini, Leonardo Savioli, Leonardo Ricci, ma fu soprattutto Giovanni Michelucci, a imporre uno stile in chiave moderna, funzionale, dall'estetica asciutta ma anche emozionante e riconoscibile. Opere come la chiesa dell'Autostrada del Sole sono tra le realizzazioni pi\u00f9 significative del secolo in Toscana, declinata in innumerevoli imitazioni e omaggi.\nTra i pittori vanno ricordati Amedeo Modigliani (morto nel 1920), Ottone Rosai e Giuseppe Viviani.\nCase rurali.\nLa campagna toscana \u00e8 nota nel mondo per i caratteristici insediamenti rurali sparsi, legati a poderi mezzadrili, che in passato assicuravano lavoro per tutto l'anno agricolo a tutti coloro che vi abitavano.\nIn epoca medievale, alcuni agglomerati rurali furono i precursori di piccoli borghi, che si sono ben conservati fino ai giorni nostri, epoca in cui hanno conosciuto un'ulteriore valorizzazione. Tali esempi si ritrovano principalmente nelle aree pianeggianti e collinari interne della Toscana centro-settentrionale.\nTra il periodo rinascimentale e quello barocco, sorsero numerose fattorie fortificate, dette \"grange\", soprattutto nelle zone centro-meridionali della regione, presso le quali veniva costruita l'immancabile cappella padronale.\nDal Settecento in poi, la bonifica della Maremma e, pi\u00f9 in generale, delle pianure costiere diede un ulteriore impulso allo sviluppo di case rurali, soprattutto in prossimit\u00e0 delle aree costiere centro-meridionali, ove vi era l'esigenza di rendere coltivabili le nuove terre strappate alle preesistenti aree paludose: anche in questo caso venivano spesso costruite piccole cappelle presso le fattorie e le case coloniche, dove i sacerdoti delle parrocchie di competenza si recavano periodicamente a celebrare le funzioni religiose.\nLe case coloniche, molto spesso isolate, costituiscono pertanto uno degli elementi che contraddistinguono il paesaggio toscano, come ad esempio quello della val d'Orcia, reso dolce e suggestivo dai famosi filari di cipresso.\nLa casa rurale presenta generalmente costruzioni in muratura, molto spesso su due piani, con il tetto rivestito dai tipici laterizi toscani. In base alle funzioni svolte, le case rurali possono presentarsi con un unico fabbricato che in passato comprendeva sia l'abitazione al piano superiore che il rustico al pian terreno (tipologia residenziale), oppure con un edificio principale adibito ad abitazione e una o pi\u00f9 strutture distaccate adibite a rustici ed annessi vari (tipologia aziendale).\nOgni zona della Toscana si caratterizza per le proprie varianti tipiche, come l'aretina, senese, fiorentina, lucchese, pistoiese, pisana e maremmana. Le diverse varianti residenziali presentano comunque il fabbricato generalmente di pianta rettangolare, talvolta con scala esterna che conduceva all'abitazione principale del piano superiore; numerose star internazionali, come ad esempio la star statunitense George Clooney, possiedono delle propriet\u00e0 nella campagna toscana, specialmente nella piana della Maremma.\nVille e dimore medicee.\nLe ville medicee sono dei complessi architettonici rurali venuti in possesso in vari modi alla famiglia Medici tra il XV ed il XVII secolo nei dintorni di Firenze, Prato, Pistoia e nel resto della Toscana. Oltre che luoghi di piacere e svago, le ville rappresentavano la dimora periferica sul territorio amministrato dai Medici, oltre al centro delle attivit\u00e0 economiche agricole dell'area in cui si trovavano. Per ville medicee si intendono convenzionalmente quelle edificate dai Medici.\nLe prime ville medicee sono quelle di aspetto fortificato nel Mugello, zona della quale erano originari i Medici; nei secoli successivi vennero costruite molte altre dimore sparse un po' su tutto il territorio del Granducato. Il sistema delle ville medicee costituisce un vero e proprio microcosmo attorno al quale si svolgevano i rituali della corte; le dimore esprimono al massimo l'alto livello di architettura rinascimentale e barocca raggiunto in Toscana, permettendo confronti sull'evoluzione degli stili, differenziandole notevolmente dalle pi\u00f9 \"semplici\" case rurali toscane.\nCon l'estinzione della casata medicea, tutte le propriet\u00e0 passarono ai Lorena nel corso del Settecento.\nLa Festa della Toscana e la Cities for Life.\nIl 30 novembre \u00e8 una data importante per la regione Toscana e nel mondo: ricorre infatti l'anniversario dell'abolizione della pena di morte nel Granducato di Toscana, avvenuta il 30 novembre del 1786 sotto Leopoldo I, Granduca di Toscana. Il Granducato di Toscana fu allora il primo Stato d'Europa (e probabilmente del mondo) a abolire la pena capitale e la ricorrenza \u00e8 celebrata in questa data con la Festa della Toscana e con la Cities for Life, avvenimento mondiale, organizzato dalla Comunit\u00e0 di Sant'Egidio.\nLetteratura.\nLa Toscana ha dato i natali, nel corso dei secoli, a numerosi esponenti di spicco della letteratura italiana.\nIn epoca medievale Guido Cavalcanti, Lapo Gianni, Gianni Alfani,\nDino Frescobaldi e Cino da Pistoia contribuirono al diffondersi del Dolce stil novo, che conobbe una notevole evoluzione grazie a Dante Alighieri, autore di opere in lingua latina e volgare, tra le quali spicca certamente la Divina Commedia. Le traduzioni duecentesche di Andrea da Grosseto, tra le quali spiccano quelle dei \"Trattati\" di Albertano da Brescia, diedero un notevole contributo allo sviluppo e alla diffusione della lingua volgare anche in campo letterario. Un'attenzione a parte meritano le opere del senese Cecco Angiolieri che, a cavallo tra il Duecento e il Trecento, compose opere in apparente contraddizione al Dolce Stil Novo, rispetto ai cui canoni apparivano pi\u00f9 materiali e terrene.\nL'umanesimo nacque a Firenze nel XIV secolo grazie a letterati e studiosi come Francesco Petrarca, Convenevole da Prato, Giovanni Boccaccio, Zanobi da Strada, Coluccio Salutati.\nIn epoca rinascimentale, furono fondamentali i contributi conferiti da Niccol\u00f2 Machiavelli e da Francesco Guicciardini, che scrissero numerose opere a cavallo tra il Quattrocento e il Cinquecento.\nTra l'Ottocento e il Novecento sono significative le opere di Giosu\u00e8 Carducci, Giuseppe Ungaretti, Curzio Malaparte, Giorgio Caproni, Mario Luzi, Carlo Cassola, Luciano Bianciardi.\nTeatri.\nLa Toscana ha avuto una storia molto collegata al Teatro, che ha reso possibile la costruzione di moltissimi teatri, alcuni dei quali gi\u00e0 presenti in epoca romana (Roselle, Fiesole e Volterra).\nImportanti l'Opera di Firenze, il Teatro del Giglio e il Teatro Puccini di Torre del Lago Puccini.\nEnogastronomia.\nVini.\nLa Toscana \u00e8 stata da sempre una regione famosa per i vini prodotti, che attualmente sono suddivisi in otto DOCG e 34 DOC, oltre a numerose IGT, tra le quali spiccano anche alcune produzioni di altissimo livello, note nel mondo enologico con l'appellativo di \"supertuscans\".\nMentre le zone della Toscana centrale (province di Firenze e Siena) sono note in tutto il mondo da diversi decenni per la produzione del Chianti Classico, del Brunello di Montalcino e del Vino Nobile di Montepulciano, negli ultimi anni si sono affermati i vini prodotti nelle aree costiere (province di Livorno e Grosseto), favorite maggiormente dal clima pi\u00f9 mite, secco e soleggiato, tra i quali spiccano le eccellenza di Bolgheri, la struttura e l'equilibrio dei vini rossi maremmani (Morellino di Scansano, Montecucco e Monteregio di Massa Marittima) e l'armonia dei bianchi (Ansonica). Sempre pi\u00f9 quotati anche i vini rossi e bianchi della provincia di Arezzo. Tra gli altri vini della Toscana, possono essere ricordati il Carmignano, uno dei pi\u00f9 antichi vini della toscana prodotto nell'omonimo comune in provincia di Prato, la celebre Vernaccia di San Gimignano, il Pitigliano, il Montescudaio e il Vin Santo.\nSalute.\nLa regione sta sperimentando un nuovo modello organizzativo che richiama il concetto di salute dell'Organizzazione mondiale della sanit\u00e0 (OMS). Tale sperimentazione prevede la costituzione di consorzi pubblici che riuniscono le amministrazioni comunali di una zona socio-sanitaria e l'Azienda USL della zona.\nLa Societ\u00e0 della Salute (\u00e8 questo il nome prescelto che tanto si avvicina alla \"Casa della Salute\", ipotesi di nuovo modello di gestione delle problematiche della salute introdotto nei programmi del Ministero della Salute del 2\u00ba governo Prodi) \u00e8 attiva nelle varie zone socio-sanitarie della Toscana. Pisa e Firenze sono in fase avanzata di sperimentazione.\nSport.\nLo sport in Toscana \u00e8 rappresentato da varie discipline, sia individuali che di squadra.\nNella stagione 2015/16 la regione vanta diversi club nelle serie professionistiche calcistiche: due in serie A (Empoli) e (Fiorentina,la quale vanta due scudetti, 6 Coppe Italia e una Coppa delle Coppe), e ben nove club in Lega Pro gi\u00e0 serie C: , Livorno, Arezzo, Lucchese , , Pisa, Siena, Prato e Tuttocuoio.\nNella pallacanestro, il Mens Sana di Siena si \u00e8 laureato campione d'Italia nella stagione 2003-2004 e per ben 7 volte consecutive dalla stagione 2006-2007 alla stagione 2012-2013, ha inoltre vinto 5 Coppe Italia, 7 Supercoppe italiane e una Coppa Saporta; altri club con un buon seguito sono il Pistoia in Serie A, Montecatini e Virtus Siena, nella stagione 2008/09 in Serie A Dilettanti.\nNel 2017-18 il rugby a 15 toscano \u00e8 rappresentato in Eccellenza (massima divisione nazionale) da di Firenze; nel recente passato di Prato furono ai vertici nazionali disputando anche una finale per il titolo di campione d'Italia; vanta un passato in prima divisione tra gli anni cinquanta e ottanta del XX secolo quando ancora era la squadra universitaria del CUS Firenze.\nUn altro club che ha rappresentato la Toscana ad alto livello \u00e8 il , in prima divisione fino agli albori del terzo millennio e in cui hanno militato importanti giocatori internazionali come Marzio Innocenti, capitano dell' alla , o Stefano Bettarello, a lungo primatista di punti marcati in campionato e in nazionale, oppure ancora l'australiano David Knox, campione del mondo nel 1991.\nA Grosseto, a parte la citata squadra di calcio che milita in Serie D, milita anche un'altra compagine di successo, il Maremma nel cricket.\nIl calcio a 5 vede la sua squadra pi\u00f9 rappresentativa nel Prato, due scudetti e due Coppe Italia nella sua bacheca; la pallanuoto nella Rari Nantes Florentia e l'hockey su pista nel Follonica, nel Viareggio, nel Forte dei Marmi, nel Castiglione e nel Prato; l'hockey su prato, invece, \u00e8 rappresentata al vertice da Pistoia e CUS Pisa; la pallamano dal Prato.\nPer quanto riguarda gli sport individuali, la Toscana ha dato i natali a un gran numero di ciclisti, molti dei quali laureatisi ai massimi vertici della disciplina: il famoso Gino Bartali, entrato nella cultura popolare per le sue vittorie, la storica rivalit\u00e0 sportiva con Fausto Coppi e persino per una canzone dedicatagli da Paolo Conte; Fiorenzo Magni, Gastone Nencini, Alfredo Martini, Franco Bitossi e, pi\u00f9 recentemente, Franco Chioccioli, Mario Cipollini, Franco Ballerini, per arrivare a Andrea Tafi, Michele Bartoli e Paolo Bettini, due volte campione del mondo per l'Italia. Nel 2013 la Toscana ha ospitato i campionati del mondo di ciclismo su strada.\nLa ginnastica ha avuto uno dei suoi migliori interpreti a livello mondiale in Jury Chechi (nativo di Prato), medagliato olimpico e vincitore di campionati del mondo ed europei nella specialit\u00e0 che gli ha valso il soprannome di \"Signore degli Anelli\".\nTra i plurilaureati olimpici figura anche la grossetana Alessandra Sensini, vincitrice di un oro, un argento e due bronzi in quattro edizioni consecutive dei Giochi olimpici, dal 1996 al 2008, nel windsurf, disciplina nella quale vanta anche tre titoli mondiali e cinque europei.\nA Scarperia, presso l'Autodromo Internazionale del Mugello, si tiene il Gran Premio motociclistico d'Italia delle varie classi (Moto 3, Moto 2 e MotoGp); la pista \u00e8 anche usata dalla Scuderia Ferrari per i test delle proprie vetture di Formula 1. Nel 2020 si terr\u00e0 anche il Gran Premio della Toscana valevole per il Campionato mondiale di Formula 1 2020. Altri impianti motociclistici di importanza internazionale sono situati a Montevarchi circuito Miravalle e San Miniato Santa Barbara dove si disputano regolarmente gare di motocross di ogni livello.\nVoci correlate.\nTerritori\nStatistiche, dati e liste"}
{"id": "2806583", "revid": "767487", "url": "https://it.wikipedia.org/wiki?curid=2806583", "title": "Albania ai XX Giochi olimpici invernali", "text": "L'Albania ha partecipato ai XX Giochi olimpici invernali di Torino, svoltisi dall'11 al 26 febbraio 2006, rappresentata da un solo atleta, il quale \u00e8 anche stato il portabandiera della nazione balcanica. \u00c8 stata la prima partecipazione di questo Paese ad un'Olimpiade invernale."}
{"id": "2806584", "revid": "110157", "url": "https://it.wikipedia.org/wiki?curid=2806584", "title": "PalaDolmen", "text": "Il Paladolmen \u00e8 il palazzetto dello sport di Bisceglie costruito nel 1997 in occasione dei Giochi del Mediterraneo disputati a Bari. Il Paladolmen che dispone di un campo da gioco in parquet, ha una capienza massima di 2500 posti tutti a sedere, nonch\u00e9 di un ampio parcheggio antistante. Oltre alle discipline maggiori quali calcio a 5, basket e pallavolo, ospita anche diverse manifestazione sportive di carattere nazionale e non solo, quali Judo, Boxe, ginnastica artistica. Il PalaDolmen \u00e8 facilmente raggiungibile in auto, in quanto \u00e8 situato a ridosso dell'uscita della S.S. 16 Bisceglie-Ruvo. "}
{"id": "2806591", "revid": "101175", "url": "https://it.wikipedia.org/wiki?curid=2806591", "title": "Campionato Mondiale Superbike 1990", "text": ""}
{"id": "2806597", "revid": "1272592", "url": "https://it.wikipedia.org/wiki?curid=2806597", "title": "Palazzo Luci", "text": "Palazzo Luci \u00e8 un palazzo rinascimentale di Colle Val d'Elsa, in provincia di Siena, situato nella centrale via del Castello, nel Terzo di Castello. \nStoria.\nL'edificio, anche noto come \"Palazzo del Capitano\", fu eretto tra il 1580 e il 1590 per volont\u00e0 della famiglia Luci, su una precedente struttura medievale del XIII secolo, nella persona, si ritiene, del giureconsulto e funzionario granducale Emilio Luci, che era stato auditore di Pietro de' Medici e che negli ultimi anni del XVI secolo aveva raggiunto l'apice della carriera ricoprendo la carica di Auditore Generale per il governo della citt\u00e0 e dello Stato di Siena.\nLa famiglia Luci, attestata in documenti sin dal XIII secolo, era originaria, come i Bardi, i Bertini e i Ricci, del vicino borgo di San Severo, pochi chilometri a nord-ovest di Colle Val d'Elsa, dove possedeva un castello. I Luci si inurbarono a Colle intorno al XIV secolo, diventando presto, insieme agli Usimbardi, ai Campana, ai Giusti, protagonisti della vita cittadina colligiana. Intorno al 1550 le propriet\u00e0 dei Luci, divisi in pi\u00f9 rami, oltre a quelle del Terzo di Castello nei pressi di Palazzo Campana, erano estese anche al Terzo di Borgo, con Lorenzo Luci e Jacopo Luci o Luchi confinanti con le mura castellane, con Francesco e Giovanni Luci che vivevano nei pressi dell'antica Porta delle Fontanelle, e con Francesco Luci che, nel 1555 fu dichiarato nobile del Terzo di Borgo, con rescritto di Cosimo I de' Medici e ammesso alla cittadinanza fiorentina, insieme ai colligiani Francesco Giusti e Niccol\u00f2 Beltramini.\nLa costruzione di Palazzo Luci si inquadra nel contesto di un generale adeguamento architettonico delle propriet\u00e0 colligiane alle pi\u00f9 recenti fortune delle famiglie nobili locali che avevano iniziato a ricoprire ruoli chiave nell'apparato burocratico mediceo.\nIl palazzo, edificato su una preesistente struttura medievale, \u00e8 dotato di una struttura architettonica complessa. La suggestiva facciata, di stile tardo-manierista, \u00e8 impreziosita da due balconi laterali con balaustra in pietra, mentre le finestre sono arricchite di eleganti cornici in bugnato liscio.\nNel XIX secolo Palazzo Luci pass\u00f2 per qualche decennio alla famiglia Salvetti, alla quale appartenne Antonio Salvetti, artista e pittore macchiaiolo, nonch\u00e9 uno dei primi sindaci di Colle Val d'Elsa.\nSecondo la tradizione, Sap\u00eca Salvani mor\u00ec uccisa a Colle Val d'Elsa da un sicario senese in via delle Volte, alle spalle di Palazzo Luci."}
{"id": "2806600", "revid": "466539", "url": "https://it.wikipedia.org/wiki?curid=2806600", "title": "Campionati europei di bob", "text": "I Campionati europei di bob sono una competizione sportiva organizzata dalla Federazione Internazionale di Bob e Skeleton (IBSF) in cui si assegnano i titoli europei nelle diverse specialit\u00e0 del bob e si svolgono con cadenza annua. Da met\u00e0 degli anni 90 essi si svolgono all'interno di una tappa di Coppa del Mondo nel formato \"gara nella gara\" e dal 2005 in contemporanea con i campionati europei di skeleton e nella stessa localit\u00e0. \nIl campionato si divide in quattro diverse specialit\u00e0: \nMedagliere.\nAggiornato all'edizione 2022.\nStatistiche e record.\nTitoli vinti.\nNelle seguenti classifiche sono indicate tutte le atlete vincitrici di almeno un titolo nel monobob femminile, di due nel bob a due femminile e tutti gli atleti vincitori di almeno tre titoli per le discipline maschili, ordinate/i per numero di vittorie. Le graduatorie sono aggiornate all'edizione 2022. In grassetto le atlete e gli atleti ancora in attivit\u00e0.\nTotale donne.\nNella seguente classifica sono indicate tutte le atlete vincitrici di almeno due titoli in qualsiasi disciplina femminile, ordinati per numero di vittorie. Le graduatorie sono aggiornate all'edizione 2022. In grassetto le atlete ancora in attivit\u00e0.\nTotale uomini.\nNella seguente classifica sono indicati tutti gli atleti vincitori di almeno quattro titoli in qualsiasi disciplina maschile, ordinati per numero di vittorie. Le graduatorie sono aggiornate all'edizione 2022. In grassetto gli atleti ancora in attivit\u00e0.\nMedaglie conquistate.\nNelle seguenti classifiche sono indicate le prime dieci atlete e i primi dieci atleti vincitori di medaglie per singola disciplina, ordinate per numero e per tipologia (con precedenza agli ori, poi agli argenti e infine ai bronzi). Le graduatorie sono aggiornate all'edizione 2022. In grassetto le atlete e gli atleti ancora in attivit\u00e0."}
{"id": "2806602", "revid": "125829436", "url": "https://it.wikipedia.org/wiki?curid=2806602", "title": "Anticolonialismo", "text": "L'anticolonialismo \u00e8 una corrente o atteggiamento politico che mette in discussione i principi e l'esistenza stessa del colonialismo. Anche se il termine \u00e8 apparso soltanto all'inizio del XX secolo, una critica della colonizzazione vede la luce fin dal periodo delle grandi scoperte geografiche del XV e XVI secolo.\nBreve storia dell'anticolonialismo.\nAd ogni tappa della storia coloniale corrisponde un certo tipo di anticolonialismo. Esso, peraltro, si sviluppa principalmente nei paesi che erano interessati all'espansione coloniale e quindi inizia in Francia e nel Regno Unito , per giungere solo nel corso dell'Ottocento negli altri paesi d'Europa, tra cui l'Italia. Durante l'Illuminismo l'anticolonialismo non costituiva ancora una dottrina omogenea: il colonialismo era denunciato in base a principi filosofici, morali o economici e i partigiani dell'anticolonialismo non si basavano sulle medesime analisi politiche. Tra gli autori impegnati su questo fronte\nfigura Denis Diderot e il suo \"Suppl\u00e9ment au Voyage de Bougainville (Supplemento al Viaggio di Bougainville)\", che \u00e8 una riscrittura in chiave critica del\u00eca relazione del proprio viaggio, scritta dall'esploratore francese Louis Antoine de Bougainville.\nNel corso del secolo seguente, l'opposizione alla colonizzazione inizi\u00f2 come movimento di opinione di alcuni ceti privilegiati e divenne solo verso la fine del XIX secolo un'opinione diffusa tra le masse popolari.\nIn Francia, paese impegnato nelle imprese coloniali pi\u00f9 intensamente e da pi\u00f9 tempo, anche alcuni dirigenti socialisti si dichiararono non assolutamente contrari al possesso e allo sfruttamento coloniale. Cos\u00ec dichiarava nel 1925 L\u00e9on Blum, leader del Partito Socialista: \u00abNoi ammettiamo che ci possa essere non solo un diritto, ma un dovere da parte di quelle che si chiamano le razze superiori (e con ci\u00f2 si rivendica talvolta per loro un privilegio in qualche misura immeritato), il dovere di portare al proprio livello le razze che non sono pervenute allo stesso grado di cultura e di civilt\u00e0\u00bb. Tra i liberali francesi, ovviamente, si trovarono numerosi gli assertori ancor pi\u00f9 convinti dell'espansione coloniale, come fece Alexis de Tocqueville che appoggi\u00f2 la conquista coloniale dell'Algeria da parte della Francia, opponendosi, in Parlamento, a Fr\u00e9d\u00e9ric Bastiat, il quale invece vi si opponeva per ragioni principalmente economiche e di opportunit\u00e0 politica.\nAnche in Inghilterra, che fu la maggiore potenza coloniale del XIX secolo, si manifestarono posizioni anticolonialiste, che per\u00f2 erano espresse soprattutto da esponenti liberali come Richard Cobden e Herbert Spencer che si opposero con vigore alle politiche espansioniste dell'Impero inglese.\nIn Italia invece l'anticolonialismo era abbastanza diffuso, anche se non ancora connotato come patrimonio di un preciso orientamento politico. Ci furono tuttavia episodi di opposizione di massa ai primi tentativi coloniali italiani negli ultimi due decenni del XIX secolo; per esempio il grande raduno anticolonialista promosso il 23 agosto del 1885 a Milano dai deputati della Sinistra storica Antonio Maffi e Giuseppe Mussi per impedire la partenza di nuovi contingenti per l'Africa e costringere il governo a richiamare le truppe in Italia.\nNella fase della Prima e della Seconda Internazionale, i socialisti italiani furono maggiormente impegnati nell'opposizione alle avventure coloniali, spinti anche dal fatto che l'anticolonialismo era essenzialmente sentito come antimilitarismo, opposizione al dominio dell'esercito, rifiuto della irregimentazione dei proletari in uniforme, delle spese, della guerra borghese. L'aspetto pi\u00f9 propriamente politico e civile della questione, la conquista e il dominio di altri popoli, era decisamente in secondo piano.\nQuesto secondo elemento di analisi e di opposizione divent\u00f2 dominante nell'elaborazione teorica della Terza Internazionale, che dedic\u00f2 alla questione coloniale un importante congresso (il primo Congresso dei Popoli d'Oriente) gi\u00e0 nei primissimi tempi dalla sua fondazione, a Baku dal 1\u00b0 all'8 settembre 1920. L'Internazionale aveva fatto propria la tesi di Lenin secondo la quale il colonialismo \u00e8 uno degli aspetti inevitabili del capitalismo contemporaneo e quindi auspicava la saldatura della lotta delle classi lavoratrici delle metropoli imperialiste con quelle dei popoli coloniali.\nNel dopoguerra si realizz\u00f2, a partire dalla fine degli anni quaranta, lo stretto legame tra l'anticolonialismo, i movimenti di liberazione nazionale e di indipendenza nei territori occupati dalle potenze occidentali e alcune forze interne a quelle potenze, soprattutto di estrema sinistra, di intellettuali e, in alcuni casi, di cattolici democratici."}
{"id": "2806604", "revid": "1776051", "url": "https://it.wikipedia.org/wiki?curid=2806604", "title": "Tokyo Blade (album 1993)", "text": "Tokyo Blade \u00e8 un album discografico del gruppo britannico Tokyo Blade, pubblicato nel 1993 per l'etichetta discografica Metal Mania Records. Si tratta di una riedizione del disco \"Ain't Misbehavin\"' del 1987 con in aggiunta le prime due tracce dell'album successivo, \"No Remorse a.k.a. The Eye of the Storm\".\nFormazione.\nTraccia 1-9\nTracce 10 e 11"}
{"id": "2806608", "revid": "110157", "url": "https://it.wikipedia.org/wiki?curid=2806608", "title": "Universit\u00e0 nazionale normale di Taiwan", "text": "La Universit\u00e0 nazionale normale di Taiwan (; sigla NTNU, dal nome inglese \"National Taiwan Normal University\"), spesso abbreviata come Shida (\u5e2b\u5927), \u00e8 un'universit\u00e0 situata nella capitale taiwanese Taipei e divisa in tre campus. Riconosciuta come uno dei migliori istituti taiwanesi d'istruzione universitaria, la NTNU ha una media di 11.000 iscritti l'anno, con un rapporto del 6:4 tra studenti di laurea di primo livello e specialistica. Approssimativamente 1.500 studenti sono internazionali.\nStoria.\nLa Universit\u00e0 nazionale normale di Taiwan fu fondata all'inizio del XX secolo, durante l'occupazione giapponese di Taiwan, e fu inizialmente pensata come scuola provinciale. Denominata inizialmente \"Taihoku College\", riprendendo il nome giapponese di Taipei, la scuola aveva lo scopo di istruire giovani rampolli dell'alta societ\u00e0 che avrebbero assistito il governo nell'amministrazione dell'isola. Molti edifici presenti nei tre campus universitari risalgono direttamente al periodo coloniale giapponese, inclusi l'edificio amministrativo, l'auditorium/aula magna, la sala Wenhui e la sala Puzi. Gli ingegneri civili giapponesi aggiunsero all'architettura degli edifici degli elementi neoclassici e neogotici, ad imitazione dei campus delle universit\u00e0 europee.\nNel 1946, il partito nazionalista cinese (Kuomintang) prese il controllo di Taiwan e rinomin\u00f2 l'universit\u00e0 \"Taiwan Provincial Teachers College\"; la data ha assunto una tale importanza che alcune pubblicazioni universitarie la riportano ancora come data effettiva della fondazione. Nel 1956 \u00e8 stato aperto il Mandarin Training Center, un'estensione dell'istituto, che a sua volta fu rinominato con il nome che porta tutt'oggi nel 1967. Sebbene la scuola avesse acquisito per quella data le facolt\u00e0 di arte, letteratura e scienze umanistiche, la sua missione fondamentale rimase l'istruzione degli insegnanti.\nIl ruolo dell'universit\u00e0 come istituzione onnicomprensiva \u00e8 stato deciso solo nel 1994, quando il governo della Repubblica di Cina emise una legge sull'istruzione degli insegnanti, che pose tale responsabilit\u00e0 anche sulle spalle di altre istituzioni. In quell'anno furono creati nuovi dipartimenti e corsi di laurea, e furono istituite delle attivit\u00e0 accademiche internazionali, quali scambi studenteschi e culturali e gemellaggi con altre universit\u00e0 del mondo.\nAnni moderni.\nLa NTNU possiede tre campus situati nel centro storico di Taipei: il principale \u00e8 nel distretto di Da'an, famoso per essere la zona storica dei college e dell'istruzione universitaria (qui vi sono il centro di atletica, la biblioteca principale, l'edificio di lingue, l'edificio dell'amministrazione, l'auditorium e l'aula magna dell'universit\u00e0); il secondo campus, dove si trova la facolt\u00e0 di scienze, \u00e8 situato nel distretto di Gongguan; l'ultimo ed il pi\u00f9 piccolo si trova nel distretto chiamato Linkou. I programmi dei corsi si dividono in dieci facolt\u00e0 maggiori:\nNel 2006, l'universit\u00e0 pubblic\u00f2 la prima statistica che assegnava un numero preciso agli iscritti ed agli impiegati che la frequentavano o vi lavoravano.\nL'universit\u00e0 gestisce anche la \"Affiliated Senior High School of Universit\u00e0 nazionale normale di Taiwan\", un istituto d'istruzione media superiore ad essa affiliata.\nProgrammi internazionali.\nPer quanto riguarda l'ambito internazionale, la NTNU \u00e8 parecchio conosciuta per il suo Mandarin Training Center, formalmente conosciuto come \"Centro di lingua cinese e studi culturali\", programma fondato nel 1956 per favorire lo studio del mandarino standard agli studenti stranieri. Il Mandarin Training Center rappresenta uno dei primi programmi mondiali per lo studio internazionale della lingua cinese, favorendo l'iscrizione di pi\u00f9 di mille studenti l'anno da oltre sessanta paesi del mondo. Durante l'anno, vengono offerti corsi di lingua, letteratura, calligrafia, arti ed arti marziali, che durano un trimestre e permettono cos\u00ec agli studenti internazionali di utilizzare il periodo estivo per parteciparvi, come campo estivo o viaggio studio. Il centro sponsorizza anche agenzie di viaggi, ospita competizioni di oratoria, organizza seminari, esibizioni e spettacoli in diversi campi delle tipiche arti estremorientali. Dal 1998, \u00e8 operativa anche un'associazione degli alunni del Mandarin Training Center (MTCAA).\nAltre notevoli attivit\u00e0 internazionali, pi\u00f9 recenti, sono le Olimpiadi internazionali della chimica ospitate dalla NTNU nel 2005, e la fusione con la \"University Preparatory School for Overseas Chinese Students\" nel 2006.\nLa NTNU nutre una robusta rete di gemellaggi con altre istituzioni universitarie nel mondo, per favorire l'iscrizione e lo scambio culturale con studenti di altre parti del mondo.\nParticolarmente estensivi sono i collegamenti della NTNU con l'area dell'Asia Pacifica, in quanto dozzine sono i gemellaggi con istituti della Corea del Sud, del Giappone, di Singapore, della Thailandia, del Vietnam, dell'Australia e della Nuova Zelanda.\nDipartimenti accademici.\nLe dieci facolt\u00e0 della Universit\u00e0 nazionale normale di Taiwan presentano diversi corsi di laurea, tra i quali alcuni (qui segnati con un asterisco) sono esclusivamente di secondo grado.\nNomenclature.\nL'abbreviazione standard inglese della Universit\u00e0 nazionale normale di Taiwan \u00e8 \"NTNU\", mentre in mandarino standard \u00e8 \"Shida\". Tale parola, se usata accanto a nomi di luoghi di Taipei (mercato notturno Shida, via Shida, libreria Shida ecc...), indica che questo luoghi si trovano nel campus dell'universit\u00e0 o vicino ad esso.\nLa parola \"normal\" (\"normale\") nel nome dell'istituzione deriva dall'usanza anglofona, ormai arcaica, di indicare una scuola che istruisce insegnanti; esso \u00e8 stato applicato in questo caso poich\u00e9 alla fondazione dell'universit\u00e0, nella prima decade del XX secolo, era ancora di uso comune. A causa del suo nome, la NTNU \u00e8 riconosciuta ufficialmente nel mondo come istituzione dominante nel campo delle scienze della formazione a Taiwan.\nSpesso, il \"Mandarin Training Center\" viene abbreviato come MTC."}
{"id": "2806609", "revid": "104458", "url": "https://it.wikipedia.org/wiki?curid=2806609", "title": "Club de hockey Canadien", "text": ""}
{"id": "2806610", "revid": "767487", "url": "https://it.wikipedia.org/wiki?curid=2806610", "title": "Un dramma per televisione", "text": "\"Un dramma per televisione (Murder by Television)\" \u00e8 un film del 1935, diretto da Clifford Sanforth."}
{"id": "2806612", "revid": "767487", "url": "https://it.wikipedia.org/wiki?curid=2806612", "title": "Live at Camden Palace, London", "text": "Live at Camden Palace, London \u00e8 un video del gruppo musicale britannico Tokyo Blade, pubblicato nel 1985 dalla Sound &amp; Vision Video."}
{"id": "2806613", "revid": "287204", "url": "https://it.wikipedia.org/wiki?curid=2806613", "title": "Associazione Sportiva President Bologna", "text": "La S.S. President Bologna \u00e8 una societ\u00e0 agonistica di Bologna, che, oltre ad avere una sezione di nuoto, milita nel campionato italiano di pallanuoto maschile in varie categorie; \u00e8 stata fondata nel 1970.\nCategorie.\nLa President Bologna ha squadre che militano in diverse categorie dei campionati maschili:\nUnder 13, Under 15 (Ragazzi), Under 17 (Allievi), Under 20, Serie A2.\nColori sociali.\nI colori sociali sono bianco e blu."}
{"id": "2806615", "revid": "767487", "url": "https://it.wikipedia.org/wiki?curid=2806615", "title": "Sangue di zingara (film 1921)", "text": "Sangue di zingara (\"The Great Moment\") \u00e8 un film muto del 1921 diretto da Sam Wood.\nUsc\u00ec negli USA il 4 settembre 1921.\nIl primo film da protagonista di Gloria Swanson per la Paramount, da una storia di Elinor Glyn, la scrittrice inglese che spopolava con le sue eroine coinvolte sempre in intense vicende amorose. Un soggetto concepito appositamente per Gloria Swanson, intorno alla quale ruota tutta la storia del film.\nSam Wood, cui venne affidata la regia, era stato assistente per lunghi anni di Cecil B. DeMille, il regista fino a quel momento che aveva lavorato di pi\u00f9 con Swanson.\nTrama.\nSir Edward Pelham teme che la figlia Nadine segua le orme di sua madre, una zingara russa. La vorrebbe vedere sposata con il cugino, per farle mettere la testa a posto, ma la ragazza non ama quello che le si vorrebbe imporre come fidanzato. In viaggio con il padre incontra un ingegnere, Bayard Delavel, che le salva la vita dopo che lei era stata morsa da un serpente. Pelham, trovandoli da soli in un capanno, costringe l'ingegnere a sposare la figlia. Dopo il matrimonio riparatore Bayard, convinto che la moglie non lo ami e che lo abbia sposato solo poich\u00e9 costretta dal padre, la lascia. Nadine ritrova a Washington il padre con cui si riconcilia e acconsente anche a sposare, dopo il divorzio da Bayard, un milionario. Una sera, durante la festa di fidanzamento, Nadine e l'ex marito si rincontrano riscoprendosi innamorati l'una dell'altro.\nProduzioni.\nProdotto dalla Famous Players-Lasky Corporation, il film venne girato in esterni in California, a Burlingame.\nDurante la lavorazione una vicenda port\u00f2 grande pubblicit\u00e0 al film: l'autrice del romanzo, Elinor Glyn, si rifiutava di cambiare una scena che voleva l'interprete maschile succhiare il veleno dal morso di un serpente sul seno della protagonista femminile, interpretata da Gloria Swanson. La produzione riteneva che la scena fosse troppo os\u00e9 e premeva sulla scrittrice affinch\u00e9 accettasse che la scena fosse modificata e che il morso avvenisse su una differente parte del corpo. La controversia mont\u00f2 cos\u00ec tanto da avere una grande eco mediatica: allora Glyn acconsent\u00ec che il morso avvenisse sulla spalla di Gloria Swanson, zona sempre erotica ma meno trasgressiva.\nDistribuzione.\nIl film fu distribuito dalla Famous Players-Lasky Corporation e dalla Paramount Pictures.\nDate di uscita.\nIMDb\nAlias"}
{"id": "2806618", "revid": "599013", "url": "https://it.wikipedia.org/wiki?curid=2806618", "title": "Devin Davis (cestista 1974)", "text": ""}
{"id": "2806619", "revid": "767487", "url": "https://it.wikipedia.org/wiki?curid=2806619", "title": "La figlia del samurai", "text": "La figlia del samurai (Die Tochter Der Samurai)\" \u00e8 un film del 1937, diretto da Arnold Fanck e Mansaku Itami, noto anche con il titolo Mitsucho la figlia del samurai\"."}
{"id": "2806621", "revid": "767487", "url": "https://it.wikipedia.org/wiki?curid=2806621", "title": "Miss Gloria balla la danza del pavone", "text": "Miss Gloria balla la danza del pavone (\"Peacock Alley\") \u00e8 un film muto del 1922 scritto, prodotto e diretto da Robert Z. Leonard. Il film ha come protagonista Mae Murray, all'epoca sposata con il regista. Gli altri interpreti erano Monte Blue, Edmund Lowe, William J. Ferguson, Anders Randolf, William H. Tooker.\nSebbene Mae Murphy interpretasse nel 1930 un altro \"Peacock Alley\", film diretto da Marcel de Sano, i due film non hanno alcuna relazione l'uno con l'altro.\nTrama.\nElmer si reca per affari a Parigi. Vi incontra Cleo, una ballerina, se ne innamora e la sposa. Quando la porta a casa nella cittadina della Pennsylvania dove vive, la presenta agli amici che per\u00f2 disapprovano la sua scelta. La coppia si trasferisce e va a vivere a New York. Elmer incontra dei grossi problemi finanziari e la moglie, per aiutarlo, accetta un ingaggio teatrale. Lui, per\u00f2, sospetta che Cleo abbia ripreso una relazione con un vecchio amico e torna a Harmontown. Pi\u00f9 tardi, scoprir\u00e0 la verit\u00e0 e torner\u00e0 dalla moglie per chiederle perdono dei suoi sospetti ingiusti.\nProduzione.\nGirato nel 1921 a New York, fu il primo film prodotto dalla nuova casa di produzione Tiffany Productions che era stata fondata dalla diva Mae Murray e da suo marito, il regista Robert Z. Leonard.\nDistribuzione.\nIl copyright del film, richiesto dalla Tiffany Productions, Inc., fu registrato il 3 dicembre 1921 e il 9 gennaio 1922 con i numeri LP17279 e LP17468.\nIl film, distribuito dalla Metro Pictures Corporation usc\u00ec negli Stati Uniti il 23 gennaio 1922. Fu uno dei pi\u00f9 grandi successi di quell'anno, il pi\u00f9 grande della carriera di Mae Murray. In Portogallo, il film usc\u00ec il 27 luglio 1925 con il titolo \"Cleo, a Francesita\". In Italia, distribuito dalla First National, ottenne nel 1911 il visto di censura numero 17359.\nCopia incompleta della pellicola \u00e8 conservata alla Library of Congress di Washington. Alla Cin\u00e9math\u00e8que Suisse di Losanna e al National Film and Television Archive di Londra, si trovano riversamenti video provenienti da varie fonti."}
{"id": "2806629", "revid": "471115", "url": "https://it.wikipedia.org/wiki?curid=2806629", "title": "BC Lions", "text": ""}
{"id": "2806631", "revid": "15756", "url": "https://it.wikipedia.org/wiki?curid=2806631", "title": "Sonique", "text": "\u00c8 ben nota per la sua carriera di successo nella musica dance. Ha cantato in due singoli degli S'Express, ha vinto nel 2001 un BRIT Awards come miglior artista solista femminile britannica.\nBiografia.\nInfanzia.\nClarke \u00e8 nata nel Crouch End da genitori originari di Trinidad e Tobago. Si \u00e8 appassionata alla musica, ascoltando la raccolta di dischi R&amp;B della madre. Il primo album che compr\u00f2 fu quello di Donna Summer, in cui vi era la canzone \"I Feel Love\". Quando Sonia Clarke aveva 16 anni, sua madre si rispos\u00f2 e decise di ritornare a Trinidad ma lei non volle seguirla e rimase in Inghilterra.\nCarriera musicale.\nAll'et\u00e0 di 17 anni \u00e8 stata incoraggiata da un suo coetaneo a provare la carriera di cantante. Sonique ha fondato una band raggae dal nome \"Fari\" scrivendo personalmente alcune delle canzoni. Scioltosi il gruppo, Sonique ha cercato di ottenere un \"contratto discografico\". Nel 1985 ha inciso il primo singolo \"Let Me Hold You\" pubblicato da Cooltempo. La canzone ha avuto successo, entrando nella \"Top 40 del Uk Dance Chart\".\nNel 1990 \u00e8 stata accreditata della traccia \"\"Zombie Mantra\" dell'album, Set The Controls for the Heart of the bass, nel progetto di William Orbit chiamato Bass-O-Matic. Poco dopo ha collaborato con il Dj Mark Moore in S'Express. Il duo-dance \u00e8 entrato subito nel \"UK Single Chart\" con singoli come \"Nothing to Lose\".\nAnche dopo lo scioglimento del gruppo ha mantenuto l'amicizia con Mark Moore.\nCarriera da DJj.\nPer tre anni ha accompagnato sia Mark Moore che il suo amico d'infanzia Judge Jules ai loro concerti per poi firmare un contratto con la \"Serious Records\" con la quale ha realizzato il singolo \"I Put A Spell On You\", prodotto da Chris Allen e dall'ex-tastierista dei Wang Chung, Graeme Pleeth. Ha lavorato come DJ al \"Club Manumission\" di Ibiza tra il 1997 e il 1999.\nNel 1998 \u00e8 stata contattata dai promotor dell'etichetta britannica Fantazia per mixare uno dei loro dischi sull'album \"British Anthems Summertime\", divenuto subito disco d'oro nel Regno Unito. Sonique ha realizzato poi l'album \"Hear My Cry\" nel 1998, e quando questo \u00e8 stato ripubblicato nel 2000, \"It Feels So Good\" \u00e8 entrato a maggio nelle classifiche inglesi al 1\u00ba posto restandovi per 3 settimane consecutive. Dopo 14 settimane nella \"Top 40\" \u00e8 diventato il terzo singolo pi\u00f9 venduto nel Regno Unito nel 2000. L'anno successivo, dopo il successo di \"It feels so good\", si \u00e8 confermata con \"Sky\" (nota in Italia perch\u00e9 sfruttata da Omnitel Vodafone per alcuni spot del 2001), decidendo di ritirarsi dalla carriera di Dj per dedicarsi maggiormente a quella di cantante. Dopo aver terminato l'album \"Born to be free\" \u00e8 tornata per\u00f2 alla professione di Dj, anche se solamente in alcune occasioni speciali.\nOn Kosmo.\nNel 2004, Sonique ha dichiarato di attendere a un nuovo album chiamato On Kosmo. Il primo singolo estratto dall'album, \"Another World\", ha raggiunto il 57\u00ba posto in Germania nel 2004. \"Why\" pubblicato nella primavera del 2005, si \u00e8 piazzato per\u00f2 soltanto al 90\u00ba posto.\n\"Alone\" era stato scelto come terzo singolo per il lancio dell'album, ma essendo questo stato posticipato al febbraio 2006, il singolo \u00e8 stato annullato. Dopo l'annuncio della nuova data di pubblicazione dell'album (29 settembre 2006), la traccia \"Sleezy\" \u00e8 stata scelta come unico singolo da lanciare, ma dopo un secondo posticipo anche questo singolo \u00e8 stato annullato. Quando finalmente \"On Kosmo\" \u00e8 stato immeso sul mercato, il 13 novembre 2006, non ha riscosso molto successo nel Regno Unito, anche se Sonique \u00e8 stata invitata al World Music Awards 2006 in Inghilterra.\n2007 - oggi.\nNel 2007 dopo aver pubblicato l'ultimo album, ha annunciato il seguito del tour europeo nonostante il flop dell'album \"On Kosmo\". Ha quindi iniziato a lavorare ad un nuovo progetto senza per\u00f2 riuscire a realizzare un album intero, per la qual cosa ha dovuto procrastinare l'uscita del nuovo album per l'estate del 2009. Il 5 ottobre 2008, \u00e8 stata annunciata l'uscita dell'album \"Better Than That\". Nel frattempo Sonique ha preso a collaborare con altri produttori tra cui Paul Morrell, con il quale ha realizzato una nuova traccia dal titolo \"Only You\" sempre per l'album del 2009. Paul Morrell aveva nel frattempo remixato \"It Feels So Good\".\nNel 2009 le \u00e8 stato diagnosticato un cancro al seno, per il quale si \u00e8 sottoposta ad intervento chirurgico presso una clinica di Londra. Dopo l'operazione ha fatto per 5 mesi chemioterapia. Ristabilitasi totalmente, nel 2010 \u00e8 apparsa in una copertina della canzone di Cyndi Lauper \"Girls Just Want to Have Fun\", fatta per raccogliere fondi per l'associazione benefica britannica \"Cancer Research UK\".\nIl 23 ottobre 2009 viene ufficialmente pubblicato il nuovo singolo \"World of Change\", ed il video \u00e8 stato pubblicato nel suo canale ufficiale di YouTube."}
{"id": "2806633", "revid": "838137", "url": "https://it.wikipedia.org/wiki?curid=2806633", "title": "Arnaud d'Ossat", "text": "Biografia.\nDi modesta famiglia (il padre era un fabbro) studi\u00f2 grazie ai sussidi di un nobile della sua citt\u00e0 prima ad Auch, poi a Parigi eloquenza e filosofia sotto la guida dell'umanista Pietro Ramo. Prosegu\u00ec gli studi a Bourges, dove segu\u00ec i corsi giurisprudenza sotto la guida del giurista Jacques Cujas.\nA Parigi incontr\u00f2 Paul de Foix-Carmaing, futuro arcivescovo di Tolosa ed entr\u00f2 al suo servizio nel 1572. Nel 1574 si rec\u00f2 a Roma con il suo nuovo protettore e nel 1580, quando Paul de Foix-Carmaing divenne ambasciatore di Francia a Roma, divenne suo segretario e successivamente lo difese dall'accusa di avere simpatie per i calvinisti. Rimase a Roma anche dopo la morte dell'ambasciatore nel 1584 e divenne allora segretario dei cardinali protettori di Francia, prima di Luigi d'Este, poi di Fran\u00e7ois de Joyeuse. Nel 1588 rifiut\u00f2 la nomina a ministro degli esteri di re Enrico III. Torn\u00f2 in Francia verso la fine dell'anno, dopo che la Francia e lo Stato Pontificio avevano rotto le reazioni diplomatiche in seguito all'assassinio del cardinale Luigi di Guisa.\nRitorn\u00f2 a Roma nel 1589 e vi rimase per negoziare la riconciliazione fra il suo paese e lo Stato pontificio, che ebbe luogo il 19 settembre 1595.\nIl 9 settembre 1596 fu nominato vescovo di Rennes e fu consacrato il 27 ottobre dello stesso anno nella chiesa di San Marco a Roma, dove rimase come agente diplomatico francese. Convinse papa Clemente VIII ad adottare una politica conciliante nei confronti del neoconvertito Enrico IV di Francia e cio\u0117 ad annullarne il matrimonio con Margherita di Valois, ad accettarne l'alleanza con le infedeli Turchia e Inghilterra e a soprassedere sia sulla rimandata pubblicazione in Francia dei decreti del Concilio di Trento, sia sulle misure restrittive assunte dal monarca contro i gesuiti, che non furono riammessi nei territori del Regno nonostante i desideri del Pontefice.\nNel concistoro del 3 marzo 1599 lo stesso papa Clemente VIII lo cre\u00f2 cardinale. Il 17 marzo seguente ricevette il titolo di Sant'Eusebio.\nIl 26 giugno 1600 fu trasferito alla diocesi di Bayeux. Mor\u00ec dopo una breve malattia, prima di aver completato il negoziato per la cessione della diocesi a Jacques d'Angennes. Fu sepolto nella chiesa di San Luigi dei Francesi a Roma.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "2806636", "revid": "767487", "url": "https://it.wikipedia.org/wiki?curid=2806636", "title": "York (Carolina del Sud)", "text": "York \u00e8 una citt\u00e0 degli Stati Uniti d'America, capoluogo della Contea di York, nello stato della Carolina del Sud."}
{"id": "2806637", "revid": "287204", "url": "https://it.wikipedia.org/wiki?curid=2806637", "title": "Chester (Carolina del Sud)", "text": "Chester \u00e8 una citt\u00e0 degli Stati Uniti d'America, capoluogo della Contea di Chester, nello stato della Carolina del Sud."}
{"id": "2806638", "revid": "767487", "url": "https://it.wikipedia.org/wiki?curid=2806638", "title": "Lancaster (Carolina del Sud)", "text": "Lancaster \u00e8 una citt\u00e0 degli Stati Uniti d'America, capoluogo della Contea di Lancaster, nello stato della Carolina del Sud."}
{"id": "2806648", "revid": "287204", "url": "https://it.wikipedia.org/wiki?curid=2806648", "title": "23102 Dayanli", "text": "23102 Dayanli \u00e8 un asteroide della fascia principale. Scoperto nel 1999, presenta un'orbita caratterizzata da un semiasse maggiore pari a 2,7476981\u00a0UA e da un'eccentricit\u00e0 di 0,0111086, inclinata di 4,04193\u00b0 rispetto all'eclittica."}
{"id": "2806649", "revid": "287204", "url": "https://it.wikipedia.org/wiki?curid=2806649", "title": "23113 Aaronhakim", "text": "23113 Aaronhakim \u00e8 un asteroide della fascia principale. Scoperto nel 2000, presenta un'orbita caratterizzata da un semiasse maggiore pari a 2,7945562\u00a0UA e da un'eccentricit\u00e0 di 0,1108241, inclinata di 4,86411\u00b0 rispetto all'eclittica."}
{"id": "2806650", "revid": "287204", "url": "https://it.wikipedia.org/wiki?curid=2806650", "title": "23115 Valcourt", "text": "23115 Valcourt \u00e8 un asteroide della fascia principale. Scoperto nel 2000, presenta un'orbita caratterizzata da un semiasse maggiore pari a 3,1879529\u00a0UA e da un'eccentricit\u00e0 di 0,1793493, inclinata di 5,10379\u00b0 rispetto all'eclittica."}
{"id": "2806652", "revid": "287204", "url": "https://it.wikipedia.org/wiki?curid=2806652", "title": "23116 Streich", "text": "23116 Streich \u00e8 un asteroide della fascia principale. Scoperto nel 2000, presenta un'orbita caratterizzata da un semiasse maggiore pari a 2,5878714\u00a0UA e da un'eccentricit\u00e0 di 0,1495224, inclinata di 6,36154\u00b0 rispetto all'eclittica."}
{"id": "2806653", "revid": "1543377", "url": "https://it.wikipedia.org/wiki?curid=2806653", "title": "Tarbaca", "text": "Tarbaca \u00e8 un distretto della Costa Rica facente parte del cantone di Aserr\u00ed, nella provincia di San Jos\u00e9."}
{"id": "2806655", "revid": "287204", "url": "https://it.wikipedia.org/wiki?curid=2806655", "title": "23121 Michaelding", "text": "23121 Michaelding \u00e8 un asteroide della fascia principale. Scoperto nel 2000, presenta un'orbita caratterizzata da un semiasse maggiore pari a 2,7379480\u00a0UA e da un'eccentricit\u00e0 di 0,0581382, inclinata di 6,37874\u00b0 rispetto all'eclittica."}
{"id": "2806657", "revid": "287204", "url": "https://it.wikipedia.org/wiki?curid=2806657", "title": "23122 Lorgat", "text": "23122 Lorgat \u00e8 un asteroide della fascia principale. Scoperto nel 2000, presenta un'orbita caratterizzata da un semiasse maggiore pari a 2,4913020\u00a0UA e da un'eccentricit\u00e0 di 0,0488718, inclinata di 3,39456\u00b0 rispetto all'eclittica."}
{"id": "2806658", "revid": "1543377", "url": "https://it.wikipedia.org/wiki?curid=2806658", "title": "Vuelta de Jorco", "text": "Vuelta de Jorco \u00e8 un distretto della Costa Rica facente parte del cantone di Aserr\u00ed, nella provincia di San Jos\u00e9."}
{"id": "2806660", "revid": "287204", "url": "https://it.wikipedia.org/wiki?curid=2806660", "title": "23128 Dorminy", "text": "23128 Dorminy \u00e8 un asteroide della fascia principale. Scoperto nel 2000, presenta un'orbita caratterizzata da un semiasse maggiore pari a 2,2905939\u00a0UA e da un'eccentricit\u00e0 di 0,0956170, inclinata di 3,10010\u00b0 rispetto all'eclittica."}
{"id": "2806661", "revid": "287204", "url": "https://it.wikipedia.org/wiki?curid=2806661", "title": "23131 Debenedictis", "text": "23131 Debenedictis \u00e8 un asteroide della fascia principale. Scoperto nel 2000, presenta un'orbita caratterizzata da un semiasse maggiore pari a 2,2333797\u00a0UA e da un'eccentricit\u00e0 di 0,1699463, inclinata di 2,19764\u00b0 rispetto all'eclittica."}
{"id": "2806662", "revid": "287204", "url": "https://it.wikipedia.org/wiki?curid=2806662", "title": "23133 Rishinbehl", "text": "23133 Rishinbehl \u00e8 un asteroide della fascia principale. Scoperto nel 2000, presenta un'orbita caratterizzata da un semiasse maggiore pari a 2,3850848\u00a0UA e da un'eccentricit\u00e0 di 0,1463688, inclinata di 6,91094\u00b0 rispetto all'eclittica."}
{"id": "2806663", "revid": "287204", "url": "https://it.wikipedia.org/wiki?curid=2806663", "title": "San Gabriel (Costa Rica)", "text": "San Gabriel \u00e8 un distretto della Costa Rica facente parte del cantone di Aserr\u00ed, nella provincia di San Jos\u00e9.\nIl patrono di questo paese \u00e8 San Gabriel, come il nome, in italiano \u00e8 San Gabriele."}
{"id": "2806664", "revid": "287204", "url": "https://it.wikipedia.org/wiki?curid=2806664", "title": "23151 Georgehotz", "text": "23151 Georgehotz \u00e8 un asteroide della fascia principale. Scoperto nel 2000, presenta un'orbita caratterizzata da un semiasse maggiore pari a 2,9017400\u00a0UA e da un'eccentricit\u00e0 di 0,0350249, inclinata di 1,33469\u00b0 rispetto all'eclittica."}
{"id": "2806665", "revid": "287204", "url": "https://it.wikipedia.org/wiki?curid=2806665", "title": "23153 Andrewnowell", "text": "23153 Andrewnowell \u00e8 un asteroide della fascia principale. Scoperto nel 2000, presenta un'orbita caratterizzata da un semiasse maggiore pari a 2,2679017\u00a0UA e da un'eccentricit\u00e0 di 0,1615529, inclinata di 5,64048\u00b0 rispetto all'eclittica."}
{"id": "2806666", "revid": "287204", "url": "https://it.wikipedia.org/wiki?curid=2806666", "title": "23155 Judithblack", "text": "23155 Judithblack \u00e8 un asteroide della fascia principale. Scoperto nel 2000, presenta un'orbita caratterizzata da un semiasse maggiore pari a 2,3000685\u00a0UA e da un'eccentricit\u00e0 di 0,1799510, inclinata di 6,91548\u00b0 rispetto all'eclittica."}
{"id": "2806667", "revid": "767487", "url": "https://it.wikipedia.org/wiki?curid=2806667", "title": "Legua", "text": "Legua \u00e8 un distretto della Costa Rica facente parte del cantone di Aserr\u00ed, nella provincia di San Jos\u00e9."}
{"id": "2806668", "revid": "287204", "url": "https://it.wikipedia.org/wiki?curid=2806668", "title": "23158 Bouligny", "text": "23158 Bouligny \u00e8 un asteroide della fascia principale. Scoperto nel 2000, presenta un'orbita caratterizzata da un semiasse maggiore pari a 2,4747857\u00a0UA e da un'eccentricit\u00e0 di 0,1316357, inclinata di 6,57236\u00b0 rispetto all'eclittica."}
{"id": "2806669", "revid": "287204", "url": "https://it.wikipedia.org/wiki?curid=2806669", "title": "23162 Alexcrook", "text": "23162 Alexcrook \u00e8 un asteroide della fascia principale. Scoperto nel 2000, presenta un'orbita caratterizzata da un semiasse maggiore pari a 2,4606685\u00a0UA e da un'eccentricit\u00e0 di 0,1298594, inclinata di 1,81772\u00b0 rispetto all'eclittica."}
{"id": "2806671", "revid": "287204", "url": "https://it.wikipedia.org/wiki?curid=2806671", "title": "23164 Badger", "text": "23164 Badger \u00e8 un asteroide della fascia principale. Scoperto nel 2000, presenta un'orbita caratterizzata da un semiasse maggiore pari a 2,8330108\u00a0UA e da un'eccentricit\u00e0 di 0,1052523, inclinata di 1,16406\u00b0 rispetto all'eclittica."}
{"id": "2806672", "revid": "287204", "url": "https://it.wikipedia.org/wiki?curid=2806672", "title": "23165 Kakinchan", "text": "23165 Kakinchan \u00e8 un asteroide della fascia principale. Scoperto nel 2000, presenta un'orbita caratterizzata da un semiasse maggiore pari a 2,6530493\u00a0UA e da un'eccentricit\u00e0 di 0,1346188, inclinata di 2,09753\u00b0 rispetto all'eclittica."}
{"id": "2806673", "revid": "287204", "url": "https://it.wikipedia.org/wiki?curid=2806673", "title": "23166 Bilal", "text": "23166 Bilal \u00e8 un asteroide della fascia principale. Scoperto nel 2000, presenta un'orbita caratterizzata da un semiasse maggiore pari a 2,7854446\u00a0UA e da un'eccentricit\u00e0 di 0,1220819, inclinata di 7,97716\u00b0 rispetto all'eclittica."}
{"id": "2806674", "revid": "1745361", "url": "https://it.wikipedia.org/wiki?curid=2806674", "title": "Monterrey (disambigua)", "text": "Geografia.\nIl toponimo Monterrey pu\u00f2 riferirsi a diverse localit\u00e0:"}
{"id": "2806675", "revid": "287204", "url": "https://it.wikipedia.org/wiki?curid=2806675", "title": "23168 Lauriefletch", "text": "23168 Lauriefletch \u00e8 un asteroide della fascia principale. Scoperto nel 2000, presenta un'orbita caratterizzata da un semiasse maggiore pari a 2,4188666\u00a0UA e da un'eccentricit\u00e0 di 0,0986691, inclinata di 7,59015\u00b0 rispetto all'eclittica."}
{"id": "2806676", "revid": "1543377", "url": "https://it.wikipedia.org/wiki?curid=2806676", "title": "Monterrey (Aserr\u00ed)", "text": "Monterrey \u00e8 un distretto della Costa Rica facente parte del cantone di Aserr\u00ed, nella provincia di San Jos\u00e9."}
{"id": "2806677", "revid": "287204", "url": "https://it.wikipedia.org/wiki?curid=2806677", "title": "23172 Williamartin", "text": "23172 Williamartin \u00e8 un asteroide della fascia principale. Scoperto nel 2000, presenta un'orbita caratterizzata da un semiasse maggiore pari a 2,2944117\u00a0UA e da un'eccentricit\u00e0 di 0,0391240, inclinata di 0,26827\u00b0 rispetto all'eclittica."}
{"id": "2806678", "revid": "287204", "url": "https://it.wikipedia.org/wiki?curid=2806678", "title": "Ekmeleddin Ihsanoglu", "text": ""}
{"id": "2806679", "revid": "287204", "url": "https://it.wikipedia.org/wiki?curid=2806679", "title": "23176 Missacarvell", "text": "23176 Missacarvell \u00e8 un asteroide della fascia principale. Scoperto nel 2000, presenta un'orbita caratterizzata da un semiasse maggiore pari a 2,7154120\u00a0UA e da un'eccentricit\u00e0 di 0,0640310, inclinata di 2,32983\u00b0 rispetto all'eclittica."}
{"id": "2806680", "revid": "1543377", "url": "https://it.wikipedia.org/wiki?curid=2806680", "title": "Salitrillos", "text": "Salitrillos \u00e8 un distretto della Costa Rica facente parte del cantone di Aserr\u00ed, nella provincia di San Jos\u00e9."}
{"id": "2806681", "revid": "287204", "url": "https://it.wikipedia.org/wiki?curid=2806681", "title": "23178 Ghaben", "text": "23178 Ghaben \u00e8 un asteroide della fascia principale. Scoperto nel 2000, presenta un'orbita caratterizzata da un semiasse maggiore pari a 2,2640967\u00a0UA e da un'eccentricit\u00e0 di 0,0868788, inclinata di 3,18483\u00b0 rispetto all'eclittica."}
{"id": "2806682", "revid": "287204", "url": "https://it.wikipedia.org/wiki?curid=2806682", "title": "23179 Niedermeyer", "text": "23179 Niedermeyer \u00e8 un asteroide della fascia principale. Scoperto nel 2000, presenta un'orbita caratterizzata da un semiasse maggiore pari a 2,2343476\u00a0UA e da un'eccentricit\u00e0 di 0,1331697, inclinata di 3,75559\u00b0 rispetto all'eclittica."}
{"id": "2806684", "revid": "287204", "url": "https://it.wikipedia.org/wiki?curid=2806684", "title": "23182 Siyaxuza", "text": "23182 Siyaxuza \u00e8 un asteroide della fascia principale. Scoperto nel 2000, presenta un'orbita caratterizzata da un semiasse maggiore pari a 2,5228417\u00a0UA e da un'eccentricit\u00e0 di 0,0615451, inclinata di 6,69358\u00b0 rispetto all'eclittica."}
{"id": "2806685", "revid": "287204", "url": "https://it.wikipedia.org/wiki?curid=2806685", "title": "23190 Klages-Mundt", "text": "23190 Klages-Mundt \u00e8 un asteroide della fascia principale. Scoperto nel 2000, presenta un'orbita caratterizzata da un semiasse maggiore pari a 2,5218097\u00a0UA e da un'eccentricit\u00e0 di 0,1380855, inclinata di 4,10353\u00b0 rispetto all'eclittica."}
{"id": "2806686", "revid": "767487", "url": "https://it.wikipedia.org/wiki?curid=2806686", "title": "Col\u00f3n (Costa Rica)", "text": "Col\u00f3n \u00e8 un distretto della Costa Rica, capoluogo del cantone di Mora, nella provincia di San Jos\u00e9."}
{"id": "2806687", "revid": "767487", "url": "https://it.wikipedia.org/wiki?curid=2806687", "title": "Abrishom", "text": "Abr\u012bshom (farsi \u0627\u0628\u0631\u064a\u0634\u0645) \u00e8 una citt\u00e0 dello shahrest\u0101n di Falavarjan, circoscrizione Centrale, nella Provincia di Esfahan. "}
{"id": "2806688", "revid": "287204", "url": "https://it.wikipedia.org/wiki?curid=2806688", "title": "23191 Sujaytyle", "text": "23191 Sujaytyle \u00e8 un asteroide della fascia principale. Scoperto nel 2000, presenta un'orbita caratterizzata da un semiasse maggiore pari a 2,9014759\u00a0UA e da un'eccentricit\u00e0 di 0,1918119, inclinata di 1,49773\u00b0 rispetto all'eclittica."}
{"id": "2806689", "revid": "287204", "url": "https://it.wikipedia.org/wiki?curid=2806689", "title": "23192 Caysvesterby", "text": "23192 Caysvesterby \u00e8 un asteroide della fascia principale. Scoperto nel 2000, presenta un'orbita caratterizzata da un semiasse maggiore pari a 2,9907589\u00a0UA e da un'eccentricit\u00e0 di 0,0245189, inclinata di 8,76155\u00b0 rispetto all'eclittica."}
{"id": "2806690", "revid": "486946", "url": "https://it.wikipedia.org/wiki?curid=2806690", "title": "Palmer (misura)", "text": ""}
{"id": "2806691", "revid": "287204", "url": "https://it.wikipedia.org/wiki?curid=2806691", "title": "23197 Danielcook", "text": "23197 Danielcook \u00e8 un asteroide della fascia principale. Scoperto nel 2000, presenta un'orbita caratterizzata da un semiasse maggiore pari a 2,4530733\u00a0UA e da un'eccentricit\u00e0 di 0,1835320, inclinata di 2,29016\u00b0 rispetto all'eclittica."}
{"id": "2806692", "revid": "287204", "url": "https://it.wikipedia.org/wiki?curid=2806692", "title": "23198 Norvell", "text": "23198 Norvell \u00e8 un asteroide della fascia principale. Scoperto nel 2000, presenta un'orbita caratterizzata da un semiasse maggiore pari a 2,8526605\u00a0UA e da un'eccentricit\u00e0 di 0,0574414, inclinata di 3,06811\u00b0 rispetto all'eclittica."}
{"id": "2806693", "revid": "287204", "url": "https://it.wikipedia.org/wiki?curid=2806693", "title": "23199 Bezdek", "text": "23199 Bezdek \u00e8 un asteroide della fascia principale. Scoperto nel 2000, presenta un'orbita caratterizzata da un semiasse maggiore pari a 3,0405613\u00a0UA e da un'eccentricit\u00e0 di 0,0493910, inclinata di 5,45777\u00b0 rispetto all'eclittica."}
{"id": "2806697", "revid": "1573940", "url": "https://it.wikipedia.org/wiki?curid=2806697", "title": "Baharanshahr", "text": "Bah\u0101r\u0101nshahr (farsi \u0628\u0647\u0627\u0631\u0627\u0646 \u0634\u0647\u0631) \u00e8 una citt\u00e0 dello shahrest\u0101n di Falavarjan, circoscrizione Pir Bakran, nella Provincia di Esfahan. "}
{"id": "2806718", "revid": "1543377", "url": "https://it.wikipedia.org/wiki?curid=2806718", "title": "NBA All-Star Weekend 2010", "text": "L'NBA All-Star Weekend 2010, svoltosi ad Arlington, vide la vittoria finale della Eastern Conference sulla Western Conference per 141 a 139.\nDwyane Wade dei Miami Heat venne nominato MVP della partita. Nate Robinson, dei New York Knicks, si aggiudic\u00f2, per il secondo anno consecutivo, l'NBA Slam Dunk Contest. Paul Pierce dei Boston Celtics vinse l'NBA Three-point Shootout.\nL'NBA Rookie Challenge venne vinto dai \"Rookies\" (giocatori al 1\u00ba anno) sui \"Sophomores\" (giocatori al 2\u00ba anno) per 140 a 128. MVP della partita fu Tyreke Evans dei Sacramento Kings.\nL'NBA Skills Challenge venne vinto da Steve Nash, dei Phoenix Suns; mentre l'NBA Shooting Stars Competition venne vinto dal team \"Texas\" composto da Dirk Nowitzki, Becky Hammon e Kenny Smith. Lo spettacolo, denominato H-O-R-S-E, vinto, per il secondo anno di fila, da Kevin Durant degli Oklahoma City Thunder."}
{"id": "2806719", "revid": "1305772", "url": "https://it.wikipedia.org/wiki?curid=2806719", "title": "Pir Bakran", "text": "P\u012br Bakr\u0101n (farsi \u067e\u06cc\u0631\u0628\u06a9\u0631\u0627\u0646) \u00e8 una citt\u00e0 dello shahrest\u0101n di Falavarjan, circoscrizione Pir Bakran, nella Provincia di Esfahan. \u00c8 anche conosciuta con il nome di Linjan.\nMonumenti.\nA P\u012br Bakr\u0101n si trova il mausoleo di Muhammad Ibn Bakran uno sceicco sufi insegnante di teologia (morto nel 1303). \u00c8 collocato di fronte all'antico cimitero della comunit\u00e0 ebraica di Esfahan, il cimitero \"Sarah bat Asher\"."}
{"id": "2806722", "revid": "1573940", "url": "https://it.wikipedia.org/wiki?curid=2806722", "title": "Imanshahr", "text": "\u012am\u0101n Shahr o Imanshahr (farsi \u0627\u06cc\u0645\u0627\u0646\u200c\u0634\u0647\u0631) \u00e8 una citt\u00e0 dello shahrest\u0101n di Falavarjan, circoscrizione Centrale, nella Provincia di Esfahan. "}
{"id": "2806723", "revid": "4711", "url": "https://it.wikipedia.org/wiki?curid=2806723", "title": "NBA All-Star Game 2010", "text": ""}
{"id": "2806725", "revid": "729019", "url": "https://it.wikipedia.org/wiki?curid=2806725", "title": "Parsons Corporation", "text": "Parsons Corporation \u00e8 una societ\u00e0 statunitense specializzata in ingegneria delle infrastrutture con sede a Centreville, in Virginia. La societ\u00e0 \u00e8 stata fondata nel 1944."}
{"id": "2806729", "revid": "599013", "url": "https://it.wikipedia.org/wiki?curid=2806729", "title": "Sindrome di Bernard-Soulier", "text": "Per Sindrome di Bernard-Soulier in campo medico, si intende un insieme di disturbi a carattere autosomico recessivo o codominante riguardante le piastrine, in particolare il recettore del fattore di von Willebrand della coagulazione del sangue, composto dalle glicoproteine GPIb, GPV e GPIX.\nStoria.\nIl disturbo \u00e8 stato descritto per la prima volta nel 1948.\nEziologia.\nLa causa che comporta tale sindrome \u00e8 una mutazione del DNA, negli studi clinici sono state individuate pi\u00f9 di 20 differenti mutazioni genetiche riguardanti tre geni: \"GP1BA\", \"GP1BB\" e \"GP9\", codificanti rispettivamente per la subunit\u00e0 \u03b1 e la subunit\u00e0 \u03b2 della GPIb e per la GPIX.\nGlicoproteina Ib.\nNel corpo umano normalmente si ritrovano circa 25.000 unita, per quanto riguarda la sua composizione essa risulta ricca soprattutto di acido sialico. Nel procedimento morboso collegato alla sindrome il 17 alfa e il 22 beta sono coinvolti.\nEpidemiologia.\nLa sindrome \u00e8 molto rara, fino agli inizi del XXI secolo sono stati registrati 100 casi nel mondo.. L'incidenza della forma omozigote \u00e8 di 1/1.000.000, mentre si suppone che la forma eterozigote abbia un'incidenza di 1/500 individui.\nFisiopatologia.\nLa mutazione causa un deficit quantitativo o qualitativo del complesso glicoproteico in questione. Ci\u00f2 determina un'alterazione funzionale piastrinica, con deficit di adesione-aggregazione. Non \u00e8 chiaro come provochi la macrotrombocitopenia.\nSintomatologia.\nFra i sintomi e i segni clinici ritroviamo trombocitopenia ed emorragie a vari livelli (e quindi anche epistassi ed ecchimosi pi\u00f9 o meno intense) che possono manifestarsi anche in seguito a piccoli traumi successivi. Il tempo di emorragia \u00e8 allungato e il test di Born mostra un difetto di aggregazione da ristocetina e lenta risposta a basse dosi di trombina, non corretto dall'aggiunta di plasma normale.\nDiagnosi differenziale.\nIn sede di accertamento clinico bisogna differenziarlo dalla porpora trombocitopenica idiopatica, sindrome della piastrina gigante, sindrome di Epstein.\nPrevenzione e Terapia.\nLe complicanze emorragiche possono essere prevenute evitando l'acido acetilsalicilico, antinfiammatori o comunque farmaci che portano come effetto collaterale le emorragie.\nL'estroprogestinico pu\u00f2 essere impiegato nelle donne con meno-metrorragia e la desmopressina pu\u00f2 essere impiegata in corso di sindrome emorragica muco-cutanea non grave. Si riserva la trasfusione di piastrine in caso d'intervento chirurgico o di complicanza emorragica pi\u00f9 importante."}
{"id": "2806733", "revid": "184755", "url": "https://it.wikipedia.org/wiki?curid=2806733", "title": "Edizioni Scientifiche Italiane", "text": "Edizioni Scientifiche Italiane \u00e8 una casa editrice italiana fondata a Napoli il 31 maggio 1945 con l'intento di pubblicare opere scientifiche, in particolare nel campo universitario. Allarg\u00f2 in breve tempo la propria attivit\u00e0 con l\u2019ausilio di storici e saggisti insigni, estendendo l\u2019ambito d\u2019interesse alla letteratura, alla storia del pensiero e della cultura, alla storia del diritto e del pensiero giuridico ecc., con riguardo particolare ai problemi del Mezzogiorno.\nCon circa 10.000 titoli pubblica in aggiunta oltre 40 riviste specializzate, tra le quali la \"Rivista Storica Italiana\", quadrimestrale gi\u00e0 fondato nel 1884, nonch\u00e9 \"Rassegna di diritto civile\", fondata e diretta da Pietro Perlingieri e \"Clio\", fondata da Ruggero Moscati.\nTra le enciclopedie, pubblica la \"Enciclopedia di Bioetica e Scienza giuridica\", diretta dal cardinale Elio Sgreccia e da Antonio Tarantino, la \"Enciclopedia Storia d'Italia\" e la \"Enciclopedia della persona nel XX secolo\"."}
{"id": "2806735", "revid": "462459", "url": "https://it.wikipedia.org/wiki?curid=2806735", "title": "Contraente generale", "text": ""}
{"id": "2806736", "revid": "536103", "url": "https://it.wikipedia.org/wiki?curid=2806736", "title": "Sindrome di Ch\u00e9diak-Higashi", "text": "La sindrome di Ch\u00e9diak-Higashi \u00e8 una rara sindrome a trasmissione autosomica recessiva caratterizzata da spiccata suscettibilit\u00e0 alle infezioni batteriche dovuta a gravi anomalie nell'attivit\u00e0 microbicida dei neutrofili e dei monociti, ipopigmentazione cutanea e oculare, immunodeficienza e talvolta alterazioni neurologiche.\nEziopatogenesi.\nLa sindrome di Ch\u00e9diak-Higashi \u00e8 causata da mutazioni loss-of-function nel gene \"CHS1\", localizzato sul braccio lungo del cromosoma 1-1q42.1-q42.2, che codifica per LYST, una proteina regolatrice del traffico lisosomiale. La mutazione determinerebbe alterazioni della morfologia di questa proteina portando alla formazione di granuli giganti derivanti dall'autofagocitosi dei melanosomi in tutte le cellule nucleate.\nIstologia.\nI granulociti mostrano inclusioni costituite da granuli citoplasmatici giganti e corpi di D\u00f6hle. Alla microscopia i capelli presentano granuli di melanina giganti distribuiti uniformemente.\nClinica.\nLa sindrome di Ch\u00e9diak-Higashi \u00e8 caratterizzata da fenotipo cutaneo chiaro, capelli argentati, retine pallide, iridi pallide e traslucide (alterazioni simili all'albinismo) infezioni da piogeni (in particolare streptococchi e \"S. aureus\") ricorrenti alla cute e alle vie respiratorie, neutropenia, febbre, ipertrofia epato-spleno-linfonodale, linfadenopatie, ittero, parodontite, tendenza al sanguinamento, alterazioni neurologiche quali deterioramento cognitivo, dovuto alle inclusioni citoplasmatiche nei neuroni e nella glia, paralisi dei nervi cranici, parestesie, disestesie, iporeflessia, tremori, convulsioni, anomalie nell'andatura, degenerazione spino-cerebellare che possono comparire sia nell'infanzia che nell'et\u00e0 adulta. La fase finale del quadro, che pu\u00f2 insorgere a qualunque et\u00e0 nell'85% dei pazienti, \u00e8 nota come \"fase accelerata\" ed \u00e8 caratterizzata da linfoistiocitosi emofagocitica nei principali organi del corpo, che porta al decesso durante la seconda o terza decade di vita la maggior parte dei pazienti che sopravvivono alle infezioni batteriche.\nDiagnosi.\nLa diagnosi si basa sull'esame obiettivo ed \u00e8 confermata da uno striscio midollare che mostra le caratteristiche inclusioni giganti nei precursori dei granulociti. Pu\u00f2 essere diagnosticata in epoca prenatale esaminando un campione di capelli da una biopsia del cuoio capelluto fetale o esaminando i leucociti in un campione di sangue fetale.\nTrattamento.\nL'unica cura della sindrome di Chediak Higashi \u00e8 rappresentata dal trapianto di midollo osseo. Prima del trapianto, \u00e8 necessario prevenire le infezioni con l'impiego di antibiotici o antivirali. Il trapianto non inibisce il possibile sviluppo di disordini neurologici.\nI pazienti devono sottoporsi annualmente ad emocromo per valutare la neutropenia, funzionalit\u00e0 epatica, ecografia addominale per valutare l'eventuale epato-splenomegalia, visita oftalmologica.\nVanno evitati tutti i farmaci che possono peggiorare la suscettibilit\u00e0 al sanguinamento come FANS e salicilati. L'acuit\u00e0 visiva pu\u00f2 essere corretta con l'utilizzo di lenti. In caso di sanguinamento \u00e8 possibile ricorrere alla trasfusione con concentrati piastrinici.\nPrognosi.\nLa prognosi \u00e8 infausta se non trattata chirurgicamente. La speranza di vita \u00e8 di 30-50 anni."}
{"id": "2806738", "revid": "118246554", "url": "https://it.wikipedia.org/wiki?curid=2806738", "title": "Kelishad e Suderjan", "text": "Kel\u012bsh\u0101d e S\u016bderj\u0101n () \u00e8 una citt\u00e0 dello shahrest\u0101n di Falavarjan, circoscrizione Centrale, nella Provincia di Esfahan. "}
{"id": "2806739", "revid": "287204", "url": "https://it.wikipedia.org/wiki?curid=2806739", "title": "Modelli stereometrici", "text": ""}
{"id": "2806740", "revid": "125311354", "url": "https://it.wikipedia.org/wiki?curid=2806740", "title": "Moto Morini Granpasso", "text": "La Moto Morini Granpasso 1200 \u00e8 una motocicletta prodotta dalla Moto Morini. E' entrata in produzione nel 2008 ed \u00e8 rimasta in vendita fino al 2020. Costituisce il primo esempio di enduro veloce della casa.\nIl contesto.\nViene equipaggiata con il motore bicilindrico a V Bialbero CorsaCorta da 1187 cm\u00b3 disegnato da Franco Lambertini, che in questa versione dispone di 118 cv a 8.400 giri/min e 103,6 N m di coppia a 7.000 giri/min.\nGli ultimi modelli della prima serie vennero prodotti nell'autunno 2009, poco prima che la produzione della Moto Morini venisse fermata a causa della liquidazione volontaria.\nQuesti modelli comprendevano l'aggiornamento 2010, consistente in un riposizionamento della sonda lambda, la presenza di un nuovo paracalore, nuove pedane di tipo allargato e riser per il manubrio.\nI modelli precedenti poterono essere aggiornati al modello 2010 tramite due kit disponibili come optional.\nCon la ripresa dell'attivit\u00e0, nel corso del 2012, \u00e8 stata scelta per far parte del tris di modelli che la propriet\u00e0 ha deciso di aggiornare tecnicamente ed esteticamente, in numeri limitati. \u00c8 stata cos\u00ec reimmessa in vendita ed \u00e8 rimasta sul mercato fino al 2020 quando \u00e8 stata sostituita dalla X-Cape."}
{"id": "2806745", "revid": "287204", "url": "https://it.wikipedia.org/wiki?curid=2806745", "title": "Christophe Kern", "text": "Carriera.\nAlsaziano, dopo buoni risultati tra i dilettanti con il team Vend\u00e9e U-Pays de Loire, passa professionista nel 2003 con la Brioches La Boulang\u00e8re, la formazione diretta da Jean-Ren\u00e9 Bernaudeau. Conquista gi\u00e0 in quell'anno il suo primo successo al Grand Prix Rudy Dhaenens, portando a termine una fuga di 35 chilometri.\nNegli anni successivi conquista numerosi piazzamenti, tra cui un secondo ed un terzo posto nel Campionato francese a cronometro, nel 2008 e nel 2006 rispettivamente. Si distingue anche nelle principali corse a tappe, collezionando un terzo posto nella sesta tappa del Giro d'Italia 2007, ma anche la seconda piazza nella classifica scalatori alla Vuelta a Espa\u00f1a 2008, dietro a David Moncouti\u00e9. Conferma poi le sue qualit\u00e0 di scalatore anche al Tour de France 2009, dove per una giornata indossa la maglia a pois.\nNel 2011 ritorna, dopo quattro anni, tra le file della squadra di Bernaudeau, la Europcar. In giugno torna anche al successo tra i \"pro\", vincendo prima la quinta tappa del Crit\u00e9rium du Dauphin\u00e9 e poi la prova a cronometro dei Campionati francesi. Partecipa al Tour de France 2011, ritirandosi durante la quinta tappa per un problema al ginocchio, che lo obbligher\u00e0 a chiudere anzitempo la stagione."}
{"id": "2806746", "revid": "767487", "url": "https://it.wikipedia.org/wiki?curid=2806746", "title": "Dick Rienstra", "text": "Carriera.\nSotto lo pseudonimo di \"Floris VI\" incise nel 1966 il singolo \"Ze nemen me eindelijk mee, ha-haaa!\", cover olandese del singolo \"They're Coming to Take Me Away Ha Haa!\".\nNel 1970 form\u00f2 con Martin K\u00e4fig il duo De Jantjes.\nCon il proprio nome ha cantato le canzoni \"Is dit m'n leven\", \"Waarom toch, waarom\", \"Shaken met Shakie\" (con Connie van Bergen).\nNel 1977 prese parte al Concorso Nazionale con il brano \"Jouw lach\". Arriv\u00f2 quinto.\nApparve in televisione in produzioni come \"De Kleine Waarheid\", \"Baantjer\", \"De Fabriek\", \"Meidsch Centrum West\", \"De Laatste Carri\u00e8re\", \"Twaalf steden, dartien ongelukken\", \"Spangen\", la farsa, \"Drie is teveel\" e nella serie \"Het meisje met de blauwe hoed\" svolse il ruolo del soldato Hverkamp. Nel 2009 ha svolto il ruolo di Herwijnen van Buurmann in \"Zeg 'ns Aaa\".\nHa interpretato anche il ruolo dell'ispettore Van der Steen in alcuni episodi di \"Bassie en Adriaan\".\nHa avuto dei ruoli nei film \"A bridge too far\", \"Soldaat van Orange\", \"Flodder in Amerika\", \"Sinterklaas en het Uur van de Waarheid\" e \"Senza nome e senza regole\" (con Jackie Chan).\nDick Rienstra \u00e8 il padre dell'attore di soap opera Robin Rienstra. Dick Rienstra ha svolto il ruolo di Maurice nel musical \"La bella e la bestia\"."}
{"id": "2806747", "revid": "339392", "url": "https://it.wikipedia.org/wiki?curid=2806747", "title": "A.T.I.", "text": ""}
{"id": "2806748", "revid": "729019", "url": "https://it.wikipedia.org/wiki?curid=2806748", "title": "Aeroporto di \u00c4mari", "text": "L'aeroporto di \u00c4mari, citato anche come base aerea di \u00c4mari, gi\u00e0 noto come aeroporto di Suurk\u00fcla (designazione originale estone), Vasalemma, Emari, Suurkyul, Shuurkyul, e Shuurkul, \u00e8 un aeroporto militare situato nella contea di Harjumaa, nei pressi del comune rurale di Vasalemma e del lago Klooga, in Estonia.\nStoria.\nL'aeroporto venne costruito nel 1945, dopo l'istituzione della Repubblica Socialista Sovietica di Estonia per dare un supporto al personale e aeromobili della Sovetskie Voenno-vozdu\u0161nye sily, l'aeronautica militare sovietica. Nel 1952 la struttura venne integrata nella rete principale degli aeroporti sovietici e nel 1956 venne ulteriormente sviluppata realizzando negli anni successivi la pista della lunghezza complessiva di 2\u00a0500 m, dei quali 2\u00a0000 effettivamente sfruttabili per le operazioni di decollo ed atterraggio, per una larghezza di 60 m e con la capacit\u00e0 di carico di 180 t.\nSuccessivamente, tra gli anni settanta ed ottanta, la struttura venne utilizzata intensamente dalla Aviacija Voenno-Morskogo Flota, l'aviazione di marina della sovietica Voenno Morskoj Flot SSSR, fino alla dissoluzione dell'Unione Sovietica, il 20 agosto 1991 l'Estonia restaur\u00f2 la sua indipendenza e dal 1992 l'aeroporto ritorn\u00f2 sotto il controllo del governo estone ma la condizione delle strutture, lasciate spoglie dal ritiro del personale militare sovietico, costrinse ad avviare un programma di ristrutturazione. Il primo volo ufficiale della Eesti \u00d5huv\u00e4gi, l'aeronautica militare estone, avvenne nel novembre 1995 con un elicottero Mil Mi-2, mentre per un velivolo ad ala fissa bisogn\u00f2 attendere il mese successivo con un Antonov An-2. L'anno seguente, nel 1996, il Ministero della Difesa estone assume ufficialmente il controllo della Base, ma solo con l'atto datato 15 maggio 1997 viene costituita la \u00c4mari lennubaas (Base aerea).\nImpiego operativo.\nLa pista, lunga 2\u00a0000 metri, \u00e8 realizzata in calcestruzzo ed \u00e8 sufficientemente lunga per poter operare con aeromobili di medie dimensioni. Attualmente ospita solamente una base militare che opera con elicotteri, aerei da trasporto e da addestramento.\nL'aeroporto fornisce gi\u00e0 supporto alle operazioni aeree di ricerca e salvataggio in collaborazione con le nazioni vicine. Dato che l'Estonia \u00e8 una nazione membro NATO, in prospettiva di una cooperazione, gi\u00e0 attuata dalle Eesti kaitsev\u00e4gi in operazioni congiunte, la struttura pu\u00f2 essere condivisa in caso di necessit\u00e0 con le forze aeree del Patto Atlantico.\nAttualit\u00e0.\nIn considerazione dei rapporti tesi tra USA - Ue e Russia, la Nato, per motivazioni: cautelative preventive e di protezione del territorio estone, ha stanziato 160 soldati americani nell'aeroporto"}
{"id": "2806750", "revid": "1543377", "url": "https://it.wikipedia.org/wiki?curid=2806750", "title": "Andreas Staier", "text": "Biografia.\nStaier ha studiato pianoforte e clavicembalo alla Hochschule f\u00fcr Musik di Hannover, avendo come insegnanti Kurt Bauer e Erika Haase per il pianoforte e Lajos Rovatkay per il clavicembalo, nonch\u00e9 ad Amsterdam. Dal 1983 al 1986 \u00e8 stato il solista di clavicembalo nell'ensemble Musica Antiqua K\u00f6ln. Dal 1986 \u00e8 concertista di fortepiano, accompagnatore per Lieder e solista di pianoforte con l'ensemble \"Les Adieux\". Tra il 1987 e il 1996 \u00e8 stato docente di cembalo presso la Schola Cantorum Basiliensis di Basilea.\nHa partecipato da solista a numerosi concerti con il Concerto K\u00f6ln, con la Freiburg Barockorchester, con l'Akademie f\u00fcr Alte Musik di Berlino, e con l'Orchestre des Champs-Elys\u00e9es di Parigi.\nStaier ha registrato molte opere di compositori che vanno soprattutto dal periodo barocco al primo romanticismo. I suoi meriti artistici sono stati riconosciuti nel 2002 col \"Preis der deutschen Schallplattenkritik\" (premio della critica musicale tedesca) e nel 2008 con il \"Pr\u00e4torius Musikpreis\" della Bassa Sassonia."}
{"id": "2806752", "revid": "228587", "url": "https://it.wikipedia.org/wiki?curid=2806752", "title": "Andrea Bonistalli", "text": "Figlio di Simone fu attivo tra il 1616 ed il 1622 in Empoli. Nel 1619 complet\u00f2 il campanile del duomo con una cuspide piramidale e nel 1621 esegu\u00ec delle opere anche alla chiesa della Madonna del Pozzo."}
{"id": "2806753", "revid": "51032", "url": "https://it.wikipedia.org/wiki?curid=2806753", "title": "Il Fracassa", "text": ""}
{"id": "2806754", "revid": "462459", "url": "https://it.wikipedia.org/wiki?curid=2806754", "title": "Ishikawajima - Harima Heavy Industries", "text": ""}
{"id": "2806756", "revid": "380654", "url": "https://it.wikipedia.org/wiki?curid=2806756", "title": "Royal Rumble 2010", "text": "Royal Rumble 2010 \u00e8 stata la ventitreesima edizione dell'omonimo pay-per-view prodotto annualmente dalla WWE. L'evento si \u00e8 svolto il 31 gennaio 2010 alla Philips Arena di Atlanta (Georgia).\nIl main-event \u00e8 stato il royal rumble match, il cui vincitore \u00e8 stato Edge dopo aver eliminato per ultimo John Cena. Altri match principali del PPV sono stati quelli per i titoli principali di \"Raw\", \"Smackdown\" e \"ECW\", ovvero quello valido per l'ECW Championship tra il campione Christian e lo sfidante Ezekiel Jackson, quello valido per il WWE Championship tra il campione Sheamus e lo sfidante Randy Orton, e quello valido per il World Heavyweight Championship tra il campione The Undertaker e lo sfidante Rey Mysterio. Nell'undercard, invece, troviamo quello valevole per il WWE Women's Championship tra la campionessa Michelle McCool e la sfidante Mickie James.\nL'evento \u00e8 stato acquistato da circa 490.000 persone, pi\u00f9 di quelle che comprarono l'edizione dell'anno precedente (circa 450.000).\nStoryline.\nCome ogni anno si sarebbe tenuto il Royal Rumble match, il cui vincitore avrebbe poi ottenuto un incontro a WrestleMania XXVI per un titolo mondiale (il WWE Championship di \"Raw\", il World Heavyweight Championship di \"SmackDown\" o l'ECW Championship della \"ECW\") in base alla propria scelta.\nNella puntata di \"ECW\" del 15 dicembre 2009, la General Manager dello show, Tiffany, annunci\u00f2 il torneo \"ECW Homecoming\", il cui vincitore sarebbe poi diventando il contendente n\u00b01 dell'ECW Champion Christian. Nel primo turno furono disputati otto incontri singoli, dai quali si qualificarono Ezekiel Jackson (sconfiggendo Vladimir Kozlov), Kane (sconfiggendo Zack Ryder), Yoshi Tatsu (sconfiggendo Jack Swagger), Vance Archer (sconfiggendo Goldust), Matt Hardy (sconfiggendo Finlay), Evan Bourne (sconfiggendo Mike Knox), Shelton Benjamin (sconfiggendo Chavo Guerrero) e CM Punk (sconfiggendo Mark Henry). Nella puntata di \"ECW\" del 12 gennaio 2010, Ezekiel Jackson vinse un Battle Royal match che includeva tutti quelli che avevano vinto i loro rispettivi incontri nel primo turno, diventando cos\u00ec il primo sfidante al titolo di Christian. Un match tra Christian e Jackson con in palio l'ECW Championship fu quindi sancito per la Royal Rumble.\nNella puntata di \"SmackDown\" del 1\u00ba gennaio 2010, Il General Manager dello show, Theodore Long, sanc\u00ec un Beat the Clock Challenge match per determinare il contendente n\u00b01 del World Heavyweight Champion The Undertaker, a cui avrebbero partecipato CM Punk, Kane, Chris Jericho, Rey Mysterio, Dolph Ziggler, R-Truth, Matt Hardy e Batista. Pi\u00f9 avanti, la sera stessa, Rey Mysterio vinse la sfida dopo aver sconfitto il proprio avversario, Chris Jericho, nel minor tempo generale possibile; tuttavia, nonostante avesse vinto, la consulente Vickie Guerrero annunci\u00f2 un incontro tra Mysterio e Batista con in palio lo status di primo sfidante al titolo di The Undertaker poich\u00e9 Mysterio stesso aveva continuato ad interferire durante il match tra R-Truth e Batista, costando a quest'ultimo la vittoria. Nella puntata di \"SmackDown\" del 7 gennaio, il match tra Mysterio e Batista termin\u00f2 in no-contest, e quindi senza un vincitore di fatto, a causa dell'intervento di The Undertaker. Nella puntata di \"SmackDown\" del 15 gennaio Mysterio sconfisse infine Batista in uno Steel Cage match, diventando il definitivo contendente n\u00b01 al titolo di The Undertaker. Un match tra The Undertaker e Mysterio con in palio il World Heavyweight Championship fu poi annunciato per la Royal Rumble.\nNella puntata di \"Raw\" dell'11 gennaio 2010, Randy Orton vinse un Triple Threat match contro John Cena e Kofi Kingston grazie all'aiuto della Legacy (Cody Rhodes e Ted DiBiase, Jr.), diventando cos\u00ec lo sfidante del WWE Champion Sheamus. Un match tra Sheamus e Orton con in palio il WWE Championship fu quindi sancito per la Royal Rumble.\nNella puntata di \"Raw\" del 4 gennaio 2010, Montel Vontavious Porter vinse un Fatal 4-Way Match che includeva anche Mark Henry, Carlito e Jack Swagger, diventando cos\u00ec il contendente n\u00b01 dello United States Champion The Miz. Un match tra The Miz e MVP con in palio lo United States Championship fu dunque annunciato per la Royal Rumble.\nIl 14 dicembre 2009, a , Michelle McCool difese con successo il Women's Championship contro Mickie James. Nella puntata di \"SmackDown\" del 15 gennaio 2010, dopo che la McCool, insieme alla sua fedele amica Layla, aveva iniziato a prendere continuamente in giro la James, fu sancito un match tra la MCool e la James con in palio il titolo per la Royal Rumble."}
{"id": "2806762", "revid": "775372", "url": "https://it.wikipedia.org/wiki?curid=2806762", "title": "Deanne Bray", "text": "Sposata con Troy Kotsur (anche lui sordo come la moglie). L'8 settembre 2005 ha dato alla luce la figlia Kyra Monique Kotsur. \u00c8 famosa per aver interpretato l'agente speciale Sue Thomas nella serie \"Agente speciale Sue Thomas\"."}
{"id": "2806770", "revid": "767487", "url": "https://it.wikipedia.org/wiki?curid=2806770", "title": "Pattinaggio di velocit\u00e0 ai XXI Giochi olimpici invernali - 1000 m maschile", "text": "La gara dei 1000 m maschile ai XXI Giochi olimpici invernali si \u00e8 svolta il 17 febbraio 2010 al Richmond Olympic Oval, ed \u00e8 stata vinta dallo statunitense Shani Davis, che era il campione olimpico uscente.\nRecord.\nPrima di questa competizione, i record mondiali ed olimpici erano i seguenti."}
{"id": "2806771", "revid": "217432", "url": "https://it.wikipedia.org/wiki?curid=2806771", "title": "Mohammed Reza Pahlavi", "text": ""}
{"id": "2806772", "revid": "767487", "url": "https://it.wikipedia.org/wiki?curid=2806772", "title": "Pattinaggio di velocit\u00e0 ai XXI Giochi olimpici invernali - 1000 m femminile", "text": "La gara dei 1000 m femminile ai XXI Giochi olimpici invernali si \u00e8 svolta il 18 febbraio 2010 al Richmond Olympic Oval. La vincitrice \u00e8 stata la canadese Christine Nesbitt.\nLa detentrice del titolo era l'olandese Marianne Timmer, che non parteciper\u00e0 per infortunio.\nRecord.\nPrima di questa competizione, i record erano i seguenti."}
{"id": "2806775", "revid": "228587", "url": "https://it.wikipedia.org/wiki?curid=2806775", "title": "Pattinaggio di velocit\u00e0 ai XXI Giochi olimpici invernali - 1500 m maschile", "text": "La gara dei 1500 m maschile ai XXI Giochi olimpici invernali si \u00e8 svolta il 20 febbraio 2010 al Richmond Olympic Oval, ed \u00e8 stata vinta dall'olandese Mark Tuitert.\nIl detentore del titolo era l'italiano Enrico Fabris.\nRecord.\nPrima di questa competizione, i record erano i seguenti."}
{"id": "2806778", "revid": "287204", "url": "https://it.wikipedia.org/wiki?curid=2806778", "title": "Ricardo Serrano", "text": "Carriera.\nDopo aver siglato un accordo con la formazione Vitalicio Seguros-Grupo Generali per il passaggio tra i professionisti nel 2001, \u00e8 costretto a rimandare il debutto nel \"ciclismo che conta\" a causa dello scioglimento della squadra, dovuto alla mancanza di sponsor.\nIl grande salto \u00e8 rimandato al 2003, quando viene messo sotto contratto dal team Labarca 2-Caf\u00e9 Baqu\u00e9. La sua migliore stagione risulta essere il 2006, quando vince la Vuelta a La Rioja ed ottiene due secondi posti nelle classifiche finali di Volta a la Comunitat Valenciana e Cl\u00e1sica de Almer\u00eda. La stagione viene per\u00f2 funestata da una sospensione di quindici giorni, dovuta a valori sanguigni fuori dalla norma. L'intoppo non gli impedisce comunque di classificarsi al nono posto nella classifica finale dell'UCI Europe Tour 2006.\nAnche dopo il passaggio alla Tinkoff, avvenuto nel 2007, riesce a mantenersi su buoni livelli, come testimoniato dai podii nel Tour M\u00e9diterran\u00e9en, nel Tour du Haut-Var, e nella sedicesima tappa del Giro d'Italia.\nNel 2009 si aggiudica la prima tappa del Tour de Romandie. Due mesi dopo, il 13 giugno, durante il Giro di Svizzera, viene per\u00f2 trovato positivo al CERA e per questo immediatamente sospeso dall'UCI, nonch\u00e9 licenziato (a fine luglio) dalla sua squadra, la Fuji-Servetto. Il 17 giugno 2010, a pi\u00f9 di un anno dall'annuncio della positivit\u00e0, viene squalificato per due anni, nonch\u00e9 multato di 23\u00a0100 euro, dalla Federazione ciclistica spagnola."}
{"id": "2806780", "revid": "767487", "url": "https://it.wikipedia.org/wiki?curid=2806780", "title": "Pattinaggio di velocit\u00e0 ai XXI Giochi olimpici invernali - 1500 m femminile", "text": "La gara dei 1500 m femminile ai XXI Giochi olimpici invernali si \u00e8 svolta il 21 febbraio 2010 al Richmond Olympic Oval, ed \u00e8 stata vinta dall'olandese Ireen W\u00fcst.\nLa detentrice del titolo era la canadese Cindy Klassen.\nRecord.\nPrima di questa competizione, i record erano i seguenti."}
{"id": "2806781", "revid": "767487", "url": "https://it.wikipedia.org/wiki?curid=2806781", "title": "Pattinaggio di velocit\u00e0 ai XXI Giochi olimpici invernali - 5000 m femminile", "text": "La gara dei 5000 m femminile ai XXI Giochi olimpici invernali si \u00e8 svolta il 24 febbraio 2010 al Richmond Olympic Oval, ed \u00e8 stata vinta da Martina S\u00e1bl\u00edkov\u00e1, della Repubblica Ceca.\nLa detentrice del titolo era la canadese Clara Hughes, che ha vinto il bronzo.\nRecord.\nPrima di questa competizione, i record erano i seguenti."}
{"id": "2806785", "revid": "61051", "url": "https://it.wikipedia.org/wiki?curid=2806785", "title": "Lior\u00e9 et Olivier LeO 257", "text": ""}
{"id": "2806786", "revid": "228587", "url": "https://it.wikipedia.org/wiki?curid=2806786", "title": "Pattinaggio di velocit\u00e0 ai XXI Giochi olimpici invernali - 10000 m maschile", "text": "La gara dei 10000 m maschile ai XXI Giochi olimpici invernali si \u00e8 svolta il 23 febbraio 2010 al Richmond Olympic Oval. Il vincitore \u00e8 stato il sudcoreano Lee Seung-Hoon, che ha stabilito il nuovo record olimpico.\nIl detentore del titolo era l'olandese Bob de Jong, che in questa edizione ha vinto il bronzo.\nRecord.\nPrima di questa competizione, i record erano i seguenti.\nRisultati.\nL'olandese Sven Kramer, che aveva fatto segnare il miglior tempo (12'54\"50), \u00e8 stato squalificato per invasione di corsia, a seguito di un errore di comunicazione col suo allenatore."}
{"id": "2806793", "revid": "110157", "url": "https://it.wikipedia.org/wiki?curid=2806793", "title": "Algermissen", "text": "Algermissen \u00e8 un comune di 7.908 abitanti della Bassa Sassonia, in Germania.\nAppartiene al circondario (\"Landkreis\") di Hildesheim (targa HI)."}
{"id": "2806794", "revid": "1442080", "url": "https://it.wikipedia.org/wiki?curid=2806794", "title": "Wake Me Up!", "text": "Wake Me Up! \u00e8 il primo EP della one man band Neuroticfish pubblicato nel 2001."}
{"id": "2806796", "revid": "946372", "url": "https://it.wikipedia.org/wiki?curid=2806796", "title": "Diekholzen", "text": "Diekholzen \u00e8 un comune di 6.358 abitanti (2020) della Bassa Sassonia, in Germania.\nAppartiene al circondario (\"Landkreis\") di Hildesheim (targa HI)."}
{"id": "2806797", "revid": "30073337", "url": "https://it.wikipedia.org/wiki?curid=2806797", "title": "Modo verbale", "text": ""}
{"id": "2806798", "revid": "110157", "url": "https://it.wikipedia.org/wiki?curid=2806798", "title": "Giesen", "text": "Giesen \u00e8 un comune di 9.909 abitanti della Bassa Sassonia, in Germania.\nAppartiene al circondario (\"Landkreis\") di Hildesheim (targa HI)."}
{"id": "2806799", "revid": "1371441", "url": "https://it.wikipedia.org/wiki?curid=2806799", "title": "John William Warner", "text": "Biografia.\nFu il tredicesimo segretario della marina statunitense (United States Department of Defense) sotto il presidente degli Stati Uniti d'America Richard M. Nixon.\nI suoi genitori furono John W. Warner e Martha Bud, frequent\u00f2 prima alla St. Albans School e poi la Woodrow Wilson High School ed infine la Washington and Lee University. Entr\u00f2 in marina prima di compiere 18 anni, partecip\u00f2 alla guerra di Corea. Dopo qualche anno riprese ancora gli studi ultimandoli alla George Washington University\nSi spos\u00f2 3 volte:\nEsponente del Partito Repubblicano, fu senatore degli Stati Uniti, servendo lo stato della Virginia dal 2 gennaio 1979 al 3 gennaio 2009: lo sostitu\u00ec l'omonimo democratico Mark Warner, che egli aveva gi\u00e0 sconfitto alle elezioni del 1996 per una manciata di voti.\nRiconoscimenti.\nFra i vari premi alla carriera ricevuti la decorazione della National Intelligence Distinguished Public Service Medal. Il sottomarino USS John Warner (SSN-785) \u00e8 stato denominato cos\u00ec in suo onore."}
{"id": "2806802", "revid": "110157", "url": "https://it.wikipedia.org/wiki?curid=2806802", "title": "Harsum", "text": "Harsum \u00e8 un comune di 12.002 abitanti della Bassa Sassonia, in Germania.\nAppartiene al circondario (\"Landkreis\") di Hildesheim (targa HI)."}
{"id": "2806804", "revid": "110157", "url": "https://it.wikipedia.org/wiki?curid=2806804", "title": "Holle", "text": "Holle \u00e8 un comune di 7.396 abitanti della Bassa Sassonia, in Germania.\nAppartiene al circondario (\"Landkreis\") di Hildesheim (targa HI)."}
{"id": "2806805", "revid": "922800", "url": "https://it.wikipedia.org/wiki?curid=2806805", "title": "Sushi (EP)", "text": "Sushi \u00e8 il secondo EP di Neuroticfish pubblicato nel 2001."}
{"id": "2806807", "revid": "29268", "url": "https://it.wikipedia.org/wiki?curid=2806807", "title": "Anestesia spinale", "text": ""}
{"id": "2806808", "revid": "205197", "url": "https://it.wikipedia.org/wiki?curid=2806808", "title": "Berkovitsa", "text": ""}
{"id": "2806809", "revid": "205197", "url": "https://it.wikipedia.org/wiki?curid=2806809", "title": "Boychinovtsi", "text": ""}
{"id": "2806812", "revid": "205197", "url": "https://it.wikipedia.org/wiki?curid=2806812", "title": "Brusartsi", "text": ""}
{"id": "2806813", "revid": "205197", "url": "https://it.wikipedia.org/wiki?curid=2806813", "title": "Chiprovtsi", "text": ""}
{"id": "2806814", "revid": "111692996", "url": "https://it.wikipedia.org/wiki?curid=2806814", "title": "Ugo di Champagne", "text": "Origine.\nEra il figlio secondogenito del maggiordomo di palazzo di Burgundia e duca di Champagne, Drogone e di Adaltrude, figlia del maggiordomo di Neustria, Bertario e di Anstrude (figlia di un altro maggiordomo di Neustria, Warattone e di Ansflida). Ugo, da parte di padre, era nipote del Maggiordomo di palazzo di Austrasia ed in seguito maggiordomo di palazzo di tutti i regni dei Franchi, Pipino di Herstal e di Plectrude, figlia del conte palatino, Ugoberto (?-\u2020 698) e di Sant'Erminia, fondatrice e prima badessa del monastero di Oehren, nei pressi di Treviri.\nBiografia.\nUgo fu educato dalla bisnonna, Ansflida, che, dopo essere rimasta vedova di Warattone, aveva fatto parecchie donazioni al monastero in cui poi Ugo sarebbe divenuto abate. Ansflida educ\u00f2 Ugo fin da bambino, sia con le parole che con l'esempio ad essere prudente ed attivo e lo spinse a mettersi al servizio di Dio. Crescendo, dopo che era rimasto orfano di padre, nel 708, si dedic\u00f2 allo studio delle Sacre Scritture e si avvicin\u00f2 alla vita religiosa.Bench\u00e9 laico godette degli appannaggi delle abbazie di Saint-Wandrille e di Jum\u00e8ges: in quest'ultima entr\u00f2 nel 718 abbracciando la vita religiosa sotto l'abate Cochin.\nNel 722 l'arcidiocesi di Rouen divenne vacante ed Ugo venne strappato alla solitudine del chiostro e creato arcivescovo. Nel 723 accett\u00f2 la carica di abate di Saint-Wandrille, al tempo di papa Gregorio II. Rimase in carica per 9 anni 2 mesi e 13 giorni.\nl'anno dopo divenne arcivescovo di Parigi e vescovo di Bayeux. Alla fine della sua vita si ritir\u00f2 in monastero a Jum\u00e8ges e mor\u00ec il 9 aprile 730, venendo sepolto a Notre Dame a Parigi.\nCulto.\nViene considerato santo e ricordato nel Martirologio Romano il 9 aprile: \"A Jumi\u00e8ges sempre in Neustria, nell'odierno territorio francese, sant'Ugo, vescovo di Rouen, che govern\u00f2 contemporaneamente il monastero di Fontenelle e le Chiese di Parigi e Bayeux e infine, deposti questi incarichi, resse il monastero di Jumi\u00e8ges\"."}
{"id": "2806815", "revid": "205197", "url": "https://it.wikipedia.org/wiki?curid=2806815", "title": "Georgi Damyanovo", "text": ""}
{"id": "2806816", "revid": "205197", "url": "https://it.wikipedia.org/wiki?curid=2806816", "title": "Medkovets", "text": ""}
{"id": "2806819", "revid": "205197", "url": "https://it.wikipedia.org/wiki?curid=2806819", "title": "Valchedram", "text": ""}
{"id": "2806820", "revid": "205197", "url": "https://it.wikipedia.org/wiki?curid=2806820", "title": "Varshets", "text": ""}
{"id": "2806821", "revid": "204012", "url": "https://it.wikipedia.org/wiki?curid=2806821", "title": "John W. Warner", "text": ""}
{"id": "2806823", "revid": "767487", "url": "https://it.wikipedia.org/wiki?curid=2806823", "title": "Prostitute (Neuroticfish)", "text": "Prostitute \u00e8 il terzo EP di Neuroticfish, uscito nel 2002."}
{"id": "2806825", "revid": "110157", "url": "https://it.wikipedia.org/wiki?curid=2806825", "title": "Nordstemmen", "text": "Nordstemmen \u00e8 un comune di 12.708 abitanti della Bassa Sassonia, in Germania.\nAppartiene al circondario (\"Landkreis\") di Hildesheim (targa HI)."}
{"id": "2806831", "revid": "110157", "url": "https://it.wikipedia.org/wiki?curid=2806831", "title": "Schellerten", "text": "Schellerten \u00e8 un comune di 8.439 abitanti della Bassa Sassonia, in Germania.\nAppartiene al circondario (\"Landkreis\") di Hildesheim (targa HI)."}
{"id": "2806833", "revid": "205197", "url": "https://it.wikipedia.org/wiki?curid=2806833", "title": "Yakimovo", "text": ""}
{"id": "2806834", "revid": "110157", "url": "https://it.wikipedia.org/wiki?curid=2806834", "title": "S\u00f6hlde", "text": "S\u00f6hlde \u00e8 un comune di 8.117 abitanti della Bassa Sassonia, in Germania.\nAppartiene al circondario (\"Landkreis\") di Hildesheim (targa HI)."}
{"id": "2806835", "revid": "205197", "url": "https://it.wikipedia.org/wiki?curid=2806835", "title": "Bratsigovo", "text": ""}
{"id": "2806836", "revid": "339392", "url": "https://it.wikipedia.org/wiki?curid=2806836", "title": "Robert L. Behnken", "text": ""}
{"id": "2806838", "revid": "205197", "url": "https://it.wikipedia.org/wiki?curid=2806838", "title": "Lesichovo", "text": ""}
{"id": "2806839", "revid": "205197", "url": "https://it.wikipedia.org/wiki?curid=2806839", "title": "Pazardzhik", "text": ""}
{"id": "2806840", "revid": "104216", "url": "https://it.wikipedia.org/wiki?curid=2806840", "title": "Remix 94", "text": ""}
{"id": "2806841", "revid": "205197", "url": "https://it.wikipedia.org/wiki?curid=2806841", "title": "Panagyurishte", "text": ""}
{"id": "2806848", "revid": "122246", "url": "https://it.wikipedia.org/wiki?curid=2806848", "title": "Campionato europeo di pallavolo maschile Under-20", "text": "Il campionato europeo di pallavolo maschile Under-20 \u00e8 una competizione pallavolistica, organizzata dalla CEV, per squadre nazionali europee, riservata a giocatori con un'et\u00e0 inferiore di 20 anni."}
{"id": "2806849", "revid": "599013", "url": "https://it.wikipedia.org/wiki?curid=2806849", "title": "M\u00e1gico Gonz\u00e1lez", "text": "Gioc\u00f2 in Spagna e nel suo paese natale, venendo nominato dalla IFFHS miglior calciatore salvadoregno di tutti i tempi; oltre alla sua abilit\u00e0 sui campi da gioco, era conosciuto per il suo carattere irrequieto e la sua indisciplina, che ne caratterizzarono gran parte della carriera. Il suo soprannome fu coniato dal commentatore sportivo Rosal\u00edo Hern\u00e1ndez Colorado che dopo una partita tra ANTEL e Club Deportivo \u00c1guila terminata 3-1 lo defin\u00ec \"el mago\".\nBiografia.\nNato nella capitale di El Salvador, San Salvador, da \u00d3scar Gonz\u00e1lez e Victoria Barillas, \u00e8 il minore di otto fratelli, di cui fu l'unico a praticare il calcio a livello professionistico. Si spos\u00f2 con Ana Mar\u00eda de Gonz\u00e1lez, da cui ebbe un figlio, ma ebbe varie amanti. Con una di queste ebbe due figli in Spagna e con un'altra un figlio negli Stati Uniti. Dopo il suo ritiro dal mondo del calcio, venne incluso nello staff dello Houston Dynamo nella Major League Soccer e lavor\u00f2 come tassista nel tempo libero; ha inoltre partecipato a vari omaggi alla sua carriera, tra cui uno a Cadice nel 2001 in favore delle vittime dei terremoti di El Salvador di quell'anno, uno il 28 agosto 2004 ed uno nel 2006 organizzato da Diego Armando Maradona.\nNel 2003 fu nominato miglior calciatore salvadoregno di tutti i tempi dalla stampa sportiva del suo paese, e il governo di El Salvador gli confer\u00ec il titolo di \"Hijo Merit\u00edsimo\" e diede il suo nome allo stadio Flor Blanca di San Salvador, rinominandolo Stadio Jorge \"M\u00e1gico\" Gonz\u00e1lez. Nel 2006 lo scrittore salvadoregno Geovani Galeas present\u00f2 un'opera teatrale dedicata a Gonz\u00e1lez, intitolata \"San Mago, patr\u00f3n del estadio\".\nDopo il ritiro, M\u00e1gico Gonz\u00e1lez ha anche lavorato come tassista.\nCaratteristiche tecniche.\nGiocava come attaccante e le sue ottime doti tecniche, riconosciute dallo stesso Maradona, che ebbe modo di dire che riteneva Gonz\u00e1lez superiore anche a se stesso, gli permisero di diventare uno dei giocatori pi\u00f9 amati dalla tifoseria del Cadice. Nel suo bagaglio tecnico vi erano tunnel, rabone, dribbling stretti e giocate di fino sommate ad un'ottima visione di gioco ed una personalit\u00e0 che lo rendevano un elemento fondamentale per la squadra, come sostenuto dal suo ex compagno Francisco Miguel Narv\u00e1ez. Alle sue doti tecniche si affiancavano, come gi\u00e0 detto, intemperanze caratteriali ben esemplificate dall'episodio (inventato, ma verosimile) della semifinale di una edizione del Trofeo Ram\u00f3n de Carranza contro il Barcellona: \"arrivato in ritardo al match e pertanto impossibilitato a giocare da titolare, Gonz\u00e1lez entr\u00f2 sul 3-0 per gli avversari nell'intervallo e con due gol e due assist fu protagonista della rimonta, che si concluse con la vittoria per 4-3 del suo club.\"\nCarriera.\nClub.\nJorge Gonz\u00e1lez inizi\u00f2 a giocare a calcio a livello professionistico con l'ANTEL (Administraci\u00f3n Nacional de Telecomunicaciones) dove rimase due stagioni prima di trasferirsi al Club Deportivo Independiente di San Vicente per una stagione in seguito all'acquisto di vari giocatori da parte di tale societ\u00e0. Nel 1977 fu messo sotto contratto dal Club Deportivo FAS di Santa Ana per la cifra di 60000 colones. Con il FAS si rese protagonista della vittoria di due titoli nazionali consecutivi. Fu quindi il Cadice ad assicurarsi l'attaccante, con un costo iniziale di sette milioni di pesetas e una cifra successiva di 12 milioni per la permanenza di Gonz\u00e1lez in rosa per l'anno seguente. Il calciatore ricevette 6000 dollari da questo trasferimento.\nMentre in El Salvador veniva chiamato \"el Mago Gonz\u00e1lez\", in Spagna fu ribattezzato \"M\u00e1gico\". Con il Cadice, M\u00e1gico si assicur\u00f2 i favori del pubblico grazie al suo gioco al contempo efficace e spettacolare che gli permise che gli venissero tollerate varie intemperanze nel corso degli anni, come ad esempio il dormire troppo, le uscite notturne e i comportamenti particolari, tanto che un addetto della societ\u00e0 fu incaricato di andare a svegliarlo per gli allenamenti. Tuttavia gli furono anche comminate varie sanzioni, sia strettamente pecuniarie che tecniche, come l'esclusione dai titolari in occasione di feste troppo prolungate nelle serate precedenti ad una partita.\nDopo la retrocessione del Cadice in Segunda Divisi\u00f3n nella stagione 1983-1984, realizz\u00f2 una tourn\u00e9e negli Stati Uniti con il insieme a Maradona, ma la societ\u00e0 catalana non lo acquist\u00f2, presumibilmente a causa di un incidente in un hotel californiano, in cui Gonz\u00e1lez fu l'unico a non uscire dopo l'attivazione degli allarmi antincendio.\nNel gennaio 1985 in seguito a divergenze con l'allenatore Benito Joanet, si trasfer\u00ec al Real Valladolid, societ\u00e0 che lo mise sotto stretto controllo, tanto che il giocatore se ne and\u00f2 nella stagione 1987-1988, non prima di aver vagato in vari paesi del continente americano. Il nuovo contratto con il Cadice stabiliva varie condizioni, come il bonus di 700 dollari a partita. Gli allenatori del suo secondo periodo con la societ\u00e0 andalusa furono Dragoljub Milosevic, Senekowisch, Vidal, Addison, V\u00edctor Esp\u00e1rrago e Ram\u00f3n Blanco.\nGonz\u00e1lez rimase fino al 6 giugno 1991, dopo che nel luglio 1989 Mar\u00eda del Carmen Coca, ventiduenne di Cadice, aveva denunciato Gonz\u00e1lez per tentata violenza, e nonostante il giocatore fosse stato assolto in seguito al pagamento di una cauzione di 4000 pesetas, non torn\u00f2 ad allenarsi e a giocare ai livelli che caratterizzavano i primi periodi in Spagna. Nel 1991 torn\u00f2 pertanto in El Salvador, nuovamente al FAS, dove gioc\u00f2 fino al suo ritiro, avvenuto nel 2000. Fece un breve ritorno nel mondo del calcio nel 2002 con il San Salvador prima di chiudere definitivamente la carriera.\nNazionale.\nGonz\u00e1lez \u00e8 uno dei migliori marcatori nella storia della sua Nazionale, con 21 reti risultando terzo nella lista storica. La prima presenza risale al 1\u00ba maggio 1979 in un'amichevole contro il ; divent\u00f2 presto pedina fondamentale della Nazionale nella qualificazione al secondo mondiale nella sua storia, quello di , in cui gioc\u00f2 tutte le tre partite disputate dalla selezione centroamericana, contro , e . Fu incluso inoltre, a 40 anni, nella lista di convocati alla CONCACAF Gold Cup 1998, che fu il suo ultimo torneo a livello internazionale."}
{"id": "2806851", "revid": "204012", "url": "https://it.wikipedia.org/wiki?curid=2806851", "title": "John Warner", "text": ""}
{"id": "2806858", "revid": "547034", "url": "https://it.wikipedia.org/wiki?curid=2806858", "title": "Zio Tungsteno - Ricordi di un'infanzia chimica", "text": "Zio Tungsteno. Ricordi di un'infanzia chimica \u00e8 il primo volume dell'autobiografia di Oliver Sacks, pubblicata nel 2001.\nL'autore decide di scrivere questo libro per ripercorrere tutti i ricordi pi\u00f9 belli della sua vita ed in particolare volge al passato uno sguardo misto di nostalgia e amore per la sua infanzia da chimico.\nTrama.\nOliver Sacks fin dai primi capitoli focalizza l'attenzione del lettore sulla sua passione per tutto ci\u00f2 che aveva a che fare con la chimica. In particolare da bambino era affascinato ed estasiato dalla lucentezza, dal colore e dalle strane propriet\u00e0 dei metalli, tanto da obbligare i genitori a rispondere a tutte le sue domande. Il momento di svolta avviene quando il piccolo Oliver, per avere informazioni pi\u00f9 esaurienti riguardo alle sue curiosit\u00e0, inizia a frequentare assiduamente lo zio Dave, riconosciuto dal bambino come Zio \"Tungsteno\"; egli possedeva una fabbrica di lampadine e il metallo pi\u00f9 utilizzato e nel contempo anche il pi\u00f9 interessante per Oliver era, appunto, il tungsteno. Tutta la sua vita era totalmente centrata su questa grande passione; il racconto \u00e8 scandito da descrizioni di metalli rari e meravigliosamente misteriosi e da descrizioni della famiglia del giovane alla quale era fortemente unito.\nPrima della guerra Oliver viveva nella sua casa a Londra insieme a tutta la sua famiglia; racconta di quanto fosse emozionante trascorrere tutti insieme il sabato ebraico, condividere ogni momento speciale, ricevere il bacio della buonanotte dalla madre e pregare insieme. Purtroppo l'anno successivo, Oliver si spost\u00f2 da Londra e fu costretto a frequentare una nuova scuola. \u00c8 in questo capitolo che vengono trattati i temi del bullismo e della violenza da parte dei compagni.\nNella nuova scuola Oliver non era pi\u00f9 quello di una volta: si sentiva solo. Infatti tornato a casa per le vacanze di Natale ebbe uno strano comportamento: rinchiuse la sua cagna Greta in un bidone al freddo. I genitori capirono immediatamente, senza nessuna domanda che il giovane era stato fortemente turbato dall'esperienza nel nuovo paesino. Oliver voleva tornare a casa, fuggire via dalla violenza e dalla solitudine. Sfortunatamente per lui non sar\u00e0 cos\u00ec, ma come ancora di salvezza trova rifugio nei numeri, in particolare nei numeri primi che diventano per il ragazzo una delle poche ragioni di vita.\nAnche negli anni successivi Oliver soffr\u00ec sempre pi\u00f9 di solitudine e si avvicin\u00f2 maggiormente al mondo della matematica, della fisica e della chimica.\nStudi\u00f2 le leggi riguardanti la materia, ed approfond\u00ec le scoperte di scienziati come Faraday, Maxwell e Mendeleev; studi\u00f2 le teorie e la struttura dell'atomo, seguito ed aiutato dallo Zio Abe, \" zio della fisica\" che, nel frattempo, gli regal\u00f2 uno spettroscopio tascabile e gli permise di utilizzare il suo laboratorio.\nCrescendo Oliver, nonostante la sua passione per la chimica, era continuamente sottoposto alle influenze dei genitori e dei due fratelli che speravano per lui una carriera medica.\nLa famiglia del ragazzo non tollerava pi\u00f9 la sua passione per la chimica e i suoi continui discorsi su innumerevoli e nuovi metalli. La madre, la quale viene descritta come una donna eccentrica, alle volte superficiale, ma molto intelligente, fece dissezionare ad Oliver a soli dieci anni il cadavere di una quattordicenne e raccont\u00f2 al figlio della sensazionale scoperta che aveva stravolto la sua vita: i raggi x.\nIl padre, invece, differentemente dalla madre era un uomo tranquillo, con il quale Oliver trascorreva molto tempo: innumerevoli erano le letture e le passeggiate insieme; inoltre i due condividevano una grande passione: il nuoto; ed \u00e8 in questo modo che Oliver si sentiva molto vicino al padre, riconosceva davvero di essere suo figlio.\nAll'et\u00e0 di quattordici anni avviene un episodio cruciale. Oliver era in macchina insieme al resto della famiglia e come era solito fare inizi\u00f2 a parlare di metalli, dei loro colori delle loro uniche e inimitabili propriet\u00e0, ma ad un certo punto del discorso i genitori erano talmente infastiditi che lo fecero tacere; da quel giorno Oliver cap\u00ec che doveva diventare grande, pian piano si convinse di fare il medico in quanto cap\u00ec che aveva voglia di umano, e che non gli bastavano pi\u00f9 le sole scienze, non voleva pi\u00f9 sentirsi \u201carido\u201d.\nOliver Sacks \u00e8 stato un famoso neurologo la cui passione per la chimica non si spense mai."}
{"id": "2806862", "revid": "287204", "url": "https://it.wikipedia.org/wiki?curid=2806862", "title": "Magico Gonzalez", "text": ""}
{"id": "2806867", "revid": "767487", "url": "https://it.wikipedia.org/wiki?curid=2806867", "title": "Ranunculus repens", "text": "Il ranuncolo strisciante (nome scientifico \"Ranunculus repens\" ) \u00e8 una pianta appartenente alla famiglia delle Ranunculaceae, comune nei prati della penisola italiana.\nEtimologia.\nIl nome generico (\"Ranunculus\"), passando per il latino, deriva dal greco \"Batrachion\", e significa \u201crana\u201d (\u00e8 Plinio scrittore e naturalista latino, che c'informa di questa etimologia) in quanto molte specie di questo genere prediligono le zone umide, ombrose e paludose, habitat naturale degli anfibi. L'epiteto specifico (\"repens\" = strisciante) indica il portamento tipico di questa pianta.\nIl binomio scientifico attualmente accettato (\"Ranunculus repens\") \u00e8 stato proposto da Carl von Linn\u00e9 (Rashult, 23 maggio 1707 \u2013Uppsala, 10 gennaio 1778), biologo e scrittore svedese, considerato il padre della moderna classificazione scientifica degli organismi viventi, nella pubblicazione Species Plantarum del 1753.\nDescrizione.\n\u00c8 una pianta perenne e erbacea terrestre fondamentalmente glabra la cui altezza media oscilla tra 12 e 35\u00a0cm (massimo 50\u00a0cm). Queste piante sono definite emicriptofite reptanti (H rept), ossia sono piante con gemme svernanti al livello del suolo e protette dalla lettiera o dalla neve, e mostrano un accrescimento aderente al suolo con carattere strisciante. \nRadici.\nLe radici sono del tipo fascicolato.\nInfiorescenza.\nL'infiorescenza \u00e8 formata da pi\u00f9 fiori (infiorescenza multiflora ma lassa) su peduncoli striati e posizionati su unico asse (infiorescenza di tipo monocasio). Lunghezza dei peduncoli: 1 \u2013 8\u00a0cm.\nFiore.\nI fiori sono ermafroditi, emiciclici, attinomorfi. I fiori sono di tipo molto arcaico anche se il perianzio(o pi\u00f9 esattamente il perigonio) di questo fiore \u00e8 derivato dal perianzio di tipo diploclamidato (tipico dei fiori pi\u00f9 evoluti), formato cio\u00e8 da due verticilli ben distinti e specifici: sepali e petali. Diametro dei fiori: 20 \u2013 30\u00a0mm.\nFrutti.\nI frutti sono degli aggregati di acheni lisci e glabri a forma ovata o subsferica; sono molto numerosi, appiattiti, compressi ai lati e con un rostro o becco apicale (lungo non pi\u00f9 di \u00bc dell'intero seme) e poco curvato. Ogni achenio contiene un solo seme. Insieme formano una testa sferica posta all'apice del peduncolo fiorale (un poliachenio). Dimensione dell'achenio: 3 \u2013 4\u00a0mm. Diametro del frutto: 5\u00a0\u2013 7\u00a0mm.\nRiproduzione.\nLa riproduzione di questa pianta avviene in due modi:\nDistribuzione e \"habitat\".\nFitosociologia.\nDal punto di vista fitosociologico la specie di questa voce appartiene alla seguente comunit\u00e0 vegetale:\nSistematica.\nIl genere \"Ranunculus\" \u00e8 un gruppo molto numeroso di piante comprendente oltre 400 specie originarie delle zone temperate e fredde del globo, delle quali quasi un centinaio appartengono alla flora spontanea italiana. La famiglia delle Ranunculaceae invece comprende oltre 2500 specie distribuite su 58 generi. \nLe specie spontanee della nostra flora sono suddivise in tre sezioni (suddivisione a carattere pratico in uso presso gli orticoltori organizzata in base al colore della corolla): \"Xanthoranunculus\" \u2013 \"Batrachium\" \u2013 \"Leucoranunculus\". La specie \"Ranunculus repens\" appartiene alla prima sezione (\"Xanthoranunculus\") caratterizzata dall'avere la corolla gialla.\nUn'altra suddivisione, che prende in considerazione caratteristiche morfologiche ed anatomiche pi\u00f9 consistenti, \u00e8 quella che divide il genere in due sottogeneri (o subgeneri), assegnando il \"Ranunculus repens\" al subgenere \"Ranunculus\", caratterizzato da piante con fusti eretti (e quindi forniti di tessuti di sostegno), peduncoli dell'infiorescenza eretti alla fruttificazione, lamina fogliare ben sviluppata e petali gialli o bianchi (l'altro subgenere \"Batrachium\" \u00e8 dedicato soprattutto alle specie acquatiche).\nIl numero cromosomico di \"R. repens\" \u00e8: 2n = 32.\nVariabilit\u00e0.\nRispetto al genotipo (pi\u00f9 o meno) base del genere (2n = 16) la specie di questa voce \u00e8 tetraploide (2n = 32) per cui presenta un certo grado di polimorfismo. La variabilit\u00e0 si manifesta nei seguenti caratteri:\nTra queste piante sono stati riscontrati anche fenomeni di apomissia e stirpi diploidi per cui la sistemazione scientifica di questo \"gruppo\" \u00e8 ancora da studiare e da sistemizzare.\nNell'elenco che segue sono indicate alcune variet\u00e0 (l'elenco pu\u00f2 non essere completo e alcuni nominativi sono considerati da altri autori dei sinonimi della specie principale o anche di altre specie):\nIbridi.\nCon questa pianta sono possibili alcuni ibridi intraspecifici:\nSinonimi.\nLa specie di questa voce ha avuto nel tempo diverse nomenclature. L'elenco che segue indica alcuni tra i sinonimi pi\u00f9 frequenti:\nSpecie simili.\nTutti i ranuncoli a petali gialli sono molto simili tra i loro. Qui elenchiamo alcuni che tra l'altro frequentano pi\u00f9 o meno gli stessi habitat nelle zone alpine:\nUsi.\nFarmacia.\nQueste piante contengono l\"'anemonina\"; una sostanza particolarmente tossica per animali e uomini. Infatti gli erbivori brucano le foglie di queste piante con molta difficolt\u00e0 e solamente dopo una buona essiccazione (erba affienata) che fa evaporare le sostanze pi\u00f9 pericolose. Anche le api evitano di \"bottinare\" il nettare dei \u201cranuncoli\u201d. Sulla pelle umana queste piante possono creare delle vesciche (dermatite); mentre sulla bocca possono provocare intenso dolore e bruciore alle mucose.\nIn tempi passati questa pianta \u00e8 stata usata come analgesico (attenua il dolore) e rubefacente (richiama il sangue in superficie, alleggerendo la pressione interna), ma ora non pi\u00f9 data la sua tossicit\u00e0.\nGiardinaggio.\nSono piante rustiche di facile impianto per cui spesso sono coltivate nei giardini rustici o anche alpini."}
{"id": "2806868", "revid": "199745", "url": "https://it.wikipedia.org/wiki?curid=2806868", "title": "Ranuncolo strisciante", "text": ""}
{"id": "2806869", "revid": "2024225", "url": "https://it.wikipedia.org/wiki?curid=2806869", "title": "PalaJonio", "text": "Il Palajonio \u00e8 il principale palazzetto dello sport di Augusta.\n\u00c8 usato principalmente per le partite casalinghe di Calcio a 5 del Maritime .Nel 2017 in occasione della finale di Coppa Italia ha subito un intervento di ristrutturazione interno."}
{"id": "2806871", "revid": "775372", "url": "https://it.wikipedia.org/wiki?curid=2806871", "title": "Battaglia di Fort Necessity", "text": "La battaglia di Great Meadows, anche conosciuta come battaglia di Fort Necessity, \u00e8 lo scontro avvenuto il 3 luglio 1754, fra le truppe inglesi e quelle francesi nelle colonie del nord America. Tale battaglia segn\u00f2 l'inizio della guerra franco-indiana, poi divenuta parte della pi\u00f9 estesa guerra dei sette anni. La battaglia si svolse in localit\u00e0 chiamata \"Great Meadows\" nell'allora territorio indiano, oggi parte della Contea di Fayette, in Pennsylvania.\nIl contesto.\nNella seconda met\u00e0 del XVIII secolo, la Francia e la Gran Bretagna cercarono di consolidare ed estendere i propri domin\u00ee nelle rispettive colonie del nord America, delimitate da incerti confini e separate da un vasto territorio indiano, per buona parte inesplorato e considerato una sorta di \"terra di nessuno\".\nLe due potenze europee trovarono particolari motivi di frizione in merito al controllo della valle del fiume Ohio, da entrambe ritenuta di grande importanza strategica.\nI precedenti.\nFort Prince George.\nNel tentativo di forzare la situazione, la Gran Bretagna spinse il governatore della Virginia a realizzare un presidio militare alla confluenza dei fiumi Allegheny e Monongahela, che danno origine all'Ohio, ove \u00e8 oggi la citt\u00e0 di Pittsburg. Un distaccamento dell'esercito coloniale della Virginia fu inviato in quel punto per costruirvi \"Fort Prince George\". Avvertiti del pericolo, i francesi giunsero in forze, costringendo gli occupanti del fortilizio alla resa. I militari del Reggimento Virginia furono rispediti alle loro terre, mentre \"Fort Prince George\" venne raso al suolo e subito sostituito dal pi\u00f9 imponente \"Fort Duquesne\" che rimase un caposaldo francese fino al 1758, anno in cui venne distrutto e rimpiazzato da Fort Pitt.\nL'imboscata di Jumonville.\nIn seguito a questo fatto, le autorit\u00e0 francesi inviarono Joseph Coulon de Jumonville a parlamentare con gli inglesi, con 30 militari di scorta, allo scopo di trovare un accordo. Forse a causa di un equivoco o, pi\u00f9 probabilmente, per impedire un accordo ufficiale tra i diplomatici di Luigi XV e di Giorgio III che escludesse i coloni della Virginia dal controllo del fiume Ohio, venne organizzata un'imboscata.\nUna quarantina di soldati della Virgina al comando del giovane tenente colonnello George Washington, appoggiati da guerrieri irochesi della trib\u00f9 S\u00e9neca, ostile ai francesi, attaccarono la missione diplomatica durante un bivacco, la sera del 28 maggio 1754. Il bilancio fu di 21 prigionieri e 10 morti francesi; tra questi il legato de Jumonville.\nIl fatto \u00e8 passato alla storia come l'imboscata di Jumonville e il sito ove venne perpetrata \u00e8 ora chiamato Jumonville Glen.\nLa reazione francese.\nDei 21 prigionieri francesi, 19 vennero subito rilasciati e, al loro ritorno, riferirono dell'imboscata e di come il legato de Jumonville fosse stato fucilato su ordine di George Washington, dopo aver mostrato le proprie credenziali e protestato per l'indiscriminato attacco.\nLa reazione delle autorit\u00e0 francesi non si fece attendere: George Washington fu dichiarato assassino di Joseph Coulon de Jumonville e per provvedere alla sua cattura fu inviato un piccolo corpo di spedizione, comandato dal fratello Louis Coulon de Villiers e composto da 500 militari e un centinaio di guerrieri uroni.\nGiunti sul luogo dell'imboscata, i francesi trovarono i dieci cadaveri dei connazionali, lasciati alla merc\u00e9 dei lupi. Dopo le operazioni di sepoltura, incominciarono l'inseguimento al reparto dei virginiani che si protrasse per quasi un mese.\nLa battaglia di Great Meadows.\nFort Necessity.\nIn attesa della prevedibile rappresaglia francese, Washington aveva radunato un centinaio di soldati della Virgina e un altro centinaio di guerrieri S\u00e9neca, posizionandosi nella radura di \"Great Meadows\" dove fece costruire un fortilizio d'emergenza, chiamato appunto \"Fort Necessity\". A dare manforte alle truppe virginiane, il 28 giugno, furono inviati 100 soldati dell'esercito regolare inglese, dal vicino Fort Cumberland, guidati dal capitano James Mackay.\nL'improvvisato fortilizio, posto sulla sponda di un corso d'acqua, era costituito da un'unica baracca d'alloggio in legno, protetta da una palizzata a pianta triangolare e, all'esterno, da un trincea con terrapieno, sopraelevato al piano di campagna.\nLa convivenza tra Washington e Mackay fu subito problematica. Il primo rivendicava il comando in forza del suo grado superiore, mentre il secondo pretendeva che fosse rispettato il maggior rango di un ufficiale dell'esercito regolare inglese, nei confronti del collega coloniale. Non riuscendo a trovare una soluzione, i due decisero di guidare separatamente le rispettive compagini.\nLo scontro.\nLa colonna francese giunse a \"Great Meadows\" alle ore 11 del 3 luglio e, vista la situazione, si dispose immediatamente per il combattimento. L'approntamento difensivo operato dagli inglesi, infatti, non fu un buon esempio di tattica militare. Fort Necessity era stato posizionato in una depressione ai piedi delle colline circostanti e le prime file di alberi che delimitavano la radura erano a distanza utile per consentire ai fucilieri francesi di trovare un sicuro riparo e tenere sotto tiro il forte.\nDalle loro posizioni elevate e sicure, i francesi investirono il forte con un fuoco continuo ed efficace che, ben presto, decim\u00f2 gli assediati, oltre a produrre una settantina di feriti. La risposta di fucileria dal forte fu altrettanto sostenuta, ma senza causare danni rilevanti all'avversario che manteneva il grosso dei reparti fuori dalla portata dei fucili inglesi.\nNel primo pomeriggio, la situazione fu aggravata da un violento acquazzone estivo, le cui precipitazioni si concentrarono nella depressione della radura, allagando la trincea e trasformando Fort Necessity in un pantano impraticabile. Inoltre, la riserva di munizioni degli inglesi iniziava a scarseggiare.\nLa resa.\nLa situazione costrinse Washington a chiedere la resa, ma le trattative furono seriamente ostacolate dal fatto che nessun francese parlava la lingua inglese e nessun inglese parlava la lingua francese.\nDopo un paio d'ore di inutili trattative, nelle retrovie francesi fu rintracciato un soldato olandese che parlava stentatamente entrambi gli idiomi, rendendo possibile un rudimentale livello di comprensione tra le parti.\nNel documento di capitolazione di Fort Necessity, redatto in francese, veniva congiuntamente affermato che la rappresaglia francese non era da considerarsi atto di belligeranza tra la Francia e la Gran Bretagna, ma la semplice rappresaglia per l'attacco alla legazione francese e l'assassinio del legato de Jumonville, per il quale George Washington ammetteva la personale responsabilit\u00e0.\nDopo la firma dei comandanti, fu concesso ai soldati virginiani e a quelli inglesi di tornare ai loro acquartieramenti, mantenendo le armi. Furono trattenuti solamente due soldati come ostaggi, in attesa che gli ultimi due militari francesi catturati nell'imboscata di Jumonville, Robert Stobo e Jacob Van Braam, fossero liberati.\nDopo aver dato alle fiamme Fort necessity, anche le truppe francesi si ritirarono, raggiungendo Fort Duquesne.\nConseguenze.\nNonostante quanto sottoscritto nell'atto di capitolazione, nulla venne mantenuto. George Washington neg\u00f2 ogni responsabilit\u00e0 nell'assassino del legato francese, singolarmente attribuendo l'atto ad un capo indiano, convinto che de Jumonville avesse mangiato suo padre, e disconoscendo la propria ammissione di colpa che denunci\u00f2 essere viziata da difetti nella traduzione dal francese.\nAnche i buoni propositi di non belligeranza e le assicurazioni di amicizia tra Francia e Gran Bretagna furono disattesi. Attraverso la costruzione di Fort Duquesne, infatti, i francesi avevano posto una pesante ipoteca sul controllo del fiume Ohio, la cui navigazione era vitale per i commerci dei coloni virginiani. Gli inglesi prepararono l'immediata riscossa che fu tentata nell'estate successiva con la spedizione Braddock.\nLa battaglia di Fort Necessity diede l'avvio alla guerra franco-indiana che gli osservatori dell'epoca ritennero una delle principali cause, se non la principale, della sanguinosa guerra dei sette anni, considerata da Churchill come la prima guerra mondiale della storia. Il filosofo illuminista francese Voltaire, noto per le sue posizioni anglofile, ebbe parole durissime per il comportamento di George Washington nell'imboscata di Jumonville e non meno critici furono molti intellettuali d'oltremanica. Lo scrittore inglese Horace Walpole, dopo lo scoppio della guerra in Europa, comment\u00f2: \u00abUn colpo esploso da un giovane virginiano nelle foreste d'America ha messo a fuoco il mondo\u00bb.\nIl sito storico.\nLa rada di Great Meadow fu acquistata da Washington nel 1799, pochi mesi prima della sua morte. Negli anni trenta del XX secolo il sito fu vincolato come luogo storico e denominato Fort Necessity National Battlefield. Dopo una lunga ricerca archeologica, negli anni settanta, il fortilizio \u00e8 stato ricostruito nelle presunte posizione e forma originarie, a vantaggio dei molti visitatori che vi si recano."}
{"id": "2806874", "revid": "336430", "url": "https://it.wikipedia.org/wiki?curid=2806874", "title": "Palazzo del Capitano (Colle di Val d'Elsa)", "text": ""}
{"id": "2806876", "revid": "830939", "url": "https://it.wikipedia.org/wiki?curid=2806876", "title": "Aulo Postumio Albino (console 151 a.C.)", "text": "Biografia.\nMolto probabilmente era figlio di Aulo Postumio Albino Lusco; fu pretore nel 155 a.C. e console nel 151 a.C. con Lucio Licinio Lucullo, venendo entrambi imprigionati dai tribuni della plebe per l'eccessiva severit\u00e0 durante il reclutamento.\nSi interess\u00f2 fin da giovane alla cultura e alla lingua greche e scrisse una storia di Roma in greco, che \u00e8 andata perduta. Nella prefazione a questo libro, si scus\u00f2 con i suoi lettori nel caso avessero trovato errori nell'uso della lingua greca, adducendo come giustificazione il fatto che la sua lingua madre era il latino, ma questo gli caus\u00f2 derisioni da parte di vari autori."}
{"id": "2806878", "revid": "150177", "url": "https://it.wikipedia.org/wiki?curid=2806878", "title": "Palajonio", "text": ""}
{"id": "2806880", "revid": "336430", "url": "https://it.wikipedia.org/wiki?curid=2806880", "title": "Palazzo Luci-Salvetti", "text": ""}
{"id": "2806881", "revid": "729019", "url": "https://it.wikipedia.org/wiki?curid=2806881", "title": "Malassorbimento", "text": "Le sindromi da malassorbimento sono un gruppo di patologie caratterizzate da un insufficiente assorbimento di lipidi, vitamine, proteine, carboidrati, elettroliti, sali minerali e acqua da parte dell'organismo. Il sintomo pi\u00f9 comune \u00e8 la diarrea cronica ricca di grassi nelle feci (steatorrea). Il malassorbimento \u00e8 causato da alterazioni di almeno una delle seguenti funzioni digestive:\nManifestazioni cliniche.\nLe conseguenze del malassorbimento possono coinvolgere molti organi:\nDiagnosi.\nIn genere l'esame delle feci \u00e8 in grado di rilevare se l'intestino sta assorbendo in maniera ottimale o meno i nutrienti essenziali.\nTerapia.\nLa terapia si basa sull'individuazione ed eliminazione della cause del malassorbimento sopra riportate. \u00c8 possibile ricorrere anche a somministrazione aggiuntiva (integratore alimentare) delle sostanze mancanti all'organismo."}
{"id": "2806883", "revid": "1632387", "url": "https://it.wikipedia.org/wiki?curid=2806883", "title": "John William Middendorf II", "text": "Biografia.\nFu il quattordicesimo segretario della marina statunitense (United States Department of Defense) sotto i presidenti degli Stati Uniti d'America Richard M. Nixon e Gerald Ford.\nRicevette un bachelor dall'Harvard College, studi\u00f2 alla New York University. Inizialmente ambasciatore nei Paesi Bassi sino al 1973, durante gli anni in cui fu segretario istitu\u00ec la Marine Corps Marathon, gara sportiva."}
{"id": "2806884", "revid": "150177", "url": "https://it.wikipedia.org/wiki?curid=2806884", "title": "Paladolmen", "text": ""}
{"id": "2806888", "revid": "767487", "url": "https://it.wikipedia.org/wiki?curid=2806888", "title": "Love (Angels &amp; Airwaves)", "text": "LOVE \u00e8 il terzo album del gruppo alternative rock Angels &amp; Airwaves. L'album \u00e8 stato pubblicato gratis via internet il 12 febbraio 2010 sul sito di FuelTV. Sempre disponibile come \"gratis download\", LOVE fu reso disponibile anche sul sito della band il giorno di san Valentino.\nAssieme all'album la band, con l'aiuto del regista William Eubank, ne ha realizzato un film omonimo, presentato in anteprima il 2 febbraio 2011 al Santa Barbara International Film Festival.\nPer promuovere l'album, la band ha firmato contratti con varie corporazioni e siti; il disco pu\u00f2 infatti essere scaricato da svariati siti web che lo hanno pubblicizzato quali ad esempio Facebook e ONE.org.\nL'intero album pu\u00f2 essere ascoltato sul MySpace della band.\nIl primo singolo dell'album \u00e8 \"Hallucinations\", disponibile gratuitamente dal 24 dicembre 2009 sul sito ufficiale della band.\nIl disco.\nRealizzazione.\nLa band entr\u00f2 negli studi per iniziare la produzione dell'album nel gennaio 2009, dopo aver finito il tour in supporto dei Weezer nell'autunno 2008.\nLa produzione dell'album and\u00f2 rallentando quando DeLonge and\u00f2 in tour con i blink-182, riunitisi durante la cerimonia dei Grammy Awards 2009, anche se una volta terminato si concentr\u00f2 di nuovo sugli Angels &amp; Airwaves.\nA maggio 2009, egli stesso annunci\u00f2 che l'album sar\u00e0 pubblicato il giorno di Natale, uscita che verr\u00e0 rimandata a san Valentino 2010. Afferma anche che sar\u00e0 successivamente disponibile anche nei negozi, cosa non ancora avvenuta.\nNel luglio 2009 la band pubblic\u00f2 sul sito ufficiale un Teaser che d\u00e0 ai fan un primo assaggio del nuovo album \"Love\". Il trailer si compone da diverse scene tratte dal film, scandite dalla preview di una nuova canzone.\nIl trailer termina con la comparsa del nuovo logo della band, che riprende molto dallo Stemma della Massoneria, sul quale \u00e8 presente la scritta in latino \"ET DUCIT MUNDUM PER LUCE\", che tradotto in italiano sta per \"E guida il mondo con la luce\".\nVenerd\u00ec 30 ottobre 2009 il trailer ufficiale del film \u00e8 stato pubblicato nella sezione dedicata ai trailer sul sito della Apple.\nLOVE \u00e8 stato nominato da Alternative Press come uno degli album pi\u00f9 attesi del 2010.\nIl film.\nIl 13 luglio 2010 sempre Tom DeLonge si rivolge ai fans tramite Modlife affermando che il film \u00e8 quasi pronto e uscir\u00e0 in primavera 2011 assieme LOVE Part 2, notizia che ha creato subito confusione tra i fan in quanto ancora non \u00e8 chiaro se \"LOVE 2\" sar\u00e0 un vero e proprio album di inediti oppure \"LOVE\" aggiunto di musiche e contenuti extra per accompagnare l'uscita del film. Il film \u00e8 stato poi completato e distribuito nei festival cinematografici a partire dal febbraio 2011.\nTour.\nLe date del LOVE Tour sono state annunciate dalla band pochi giorni dopo l'uscita dell'album. La band si \u00e8 imbarcata in 42 citt\u00e0 di tutto il Nord America accompagnati dai Say Anything come gruppo di supporto.\nInoltre Tom DeLonge ha affermato che questo sar\u00e0 l'ultimo tour per la band in location di ridotte dimensioni quali club e palazzetti, e che, una volta uscito il film collegato all'album la band si accinger\u00e0 ad andare di nuovo in tour, questa volta in luoghi pi\u00f9 capienti quali le arene."}
{"id": "2806889", "revid": "123585514", "url": "https://it.wikipedia.org/wiki?curid=2806889", "title": "Lotus T127", "text": "La Lotus T127 \u00e8 una vettura di Formula 1 costruita dalla scuderia anglo-malese Lotus, per partecipare al Campionato del Mondo 2010. \u00c8 la monoposto che segna l'esordio in Formula 1 per questo team, anche se la scuderia si considera erede del noto costruttore inglese che si \u00e8 ritirato dalla Formula 1 al termine della stagione 1994. \u00c8 stata presentata il 12 febbraio 2010 presso il \"Royal Horticultural Halls and Conference Centre\", nel centro di Londra. La vettura \u00e8 spinta da un propulsore Cosworth CA2010, con cui il motorista inglese fa il suo rientro in F1 dopo quattro anni di assenza. I piloti sono l'italiano Jarno Trulli, proveniente dalla Toyota, e il finlandese Heikki Kovalainen, in uscita dalla McLaren.\nLivrea.\nLa vettura riprende i colori storici delle monoposto Lotus coi colori verde e oro. Sui lati della scocca appare il logo \"1 Malaysia\" per ricordare l'origine malese della scuderia. Nel Gran Premio d'Europa 2010 la Lotus festeggia il 500\u00ba gran premio in Formula 1 (tenendo conto delle 491 gare del Team Lotus e le 9 della Lotus Racing) ponendo un logo celebrativo sulla vettura.\nAspetti tecnici.\nLa vettura d\u00e0 luogo a una controversia giudiziaria con la Force India. Il team indiano infatti accusa la Lotus di aver fatto propri alcuni dati riservati. Ci\u00f2 sarebbe avvenuto in quanto la Lotus utilizza, per il proprio sviluppo aerodinamico, la stessa ditta italiana utilizzata in passato dalla Force India.\nVersioni derivate.\nBasandosi sulla T127, la Lotus ha sviluppato una versione per la vendita a privati. Denominata Lotus Exos T125, era equipaggiata con un propulsore Cosworth V8 3.5 litri da 650 cv di potenza. Il telaio in configurazione monoscocca era realizzato in fibra di carbonio, era dotata di un impianto frenante con dischi in carbo-ceramica ed era fornita di sospensioni push-rod anch'esse in fibra. Si prevede la creazione di 25 esemplari.\nStagione 2010.\nTest.\nLo \"shakedown\" della vettura \u00e8 avvenuto il 9 febbraio 2010, ancor prima della presentazione ufficiale, presso il Circuito di Silverstone con Fairuz Fauzy alla guida. Sempre col pilota malese la vettura affronta per la prima volta dei test collettivi sul Circuito di Jerez dal 17 febbraio 2010.\nIl giorno seguente \u00e8 la volta di Heikki Kovalainen che per\u00f2 \u00e8 costretto a limitare il numero di giri percorsi a causa di un'uscita di pista, che ha reso necessarie delle riparazioni e l'attesa quindi dei pezzi di ricambio. Sempre col finlandese il terzo giorno sono state svolte delle prove con vettura a pieno carico. L'ultimo giorno dei test di Jerez la vettura \u00e8 stata affidata a Jarno Trulli che ha compiuto 104 giri senza riscontrare problemi. In questa prima fase di test la vettura non si \u00e8 dimostrata molto competitiva, risultando circa un secondo pi\u00f9 lenta della Virgin VR-01 e accusando circa 5 secondi in pi\u00f9 rispetto ai tempi fatti segnare dalle migliori monoposto.\nNei test compiuti successivamente sul Circuito di Barcellona (tra il 25 e il 28 febbraio) il primo giorno la vettura viene affidata ancora a Fauzy, poi ancora a Trulli nei due giorni seguenti e, infine, a Kovalainen l'ultimo giorno. In questi test la T127 dimostra una miglioramento, riuscendo spesso a sopravanzare i tempi della Virgin.\nNel corso dei test aerodinamici svolti il 1\u00ba settembre 2010 su un rettilineo dell'aeroporto del \"Imperial War Museum Duxford\", nei pressi di Cambridge, la vettura viene affidata al pilota malese Nabil Jeffri, appena sedicenne, che cos\u00ec diventa il pi\u00f9 giovane pilota ad aver guidato una monoposto di F1 in test ufficiali.\nCampionato.\nL'esordio nel campionato nel Gran Premio del Bahrain porta le due Lotus al ventesimo e ventunesimo posto in griglia, davanti solo alla Virgin di Lucas Di Grassi e alle due Hispania, queste ultime per\u00f2 penalizzate dall'assenza di test durante l'inverno. In gara Kovalainen chiude quindicesimo (l'unico fra le vetture dei nuovi team a vedere la bandiera a scacchi), mentre Trulli \u00e8 classificato 17\u00ba, pur ritirandosi a 3 giri dal termine per un problema idraulico.\nIn Australia Trulli non pu\u00f2 partecipare alle gare per un problema tecnico, cos\u00ec come Heikki Kovalainen a Barcellona. Nel Gran Premio di Monaco Trulli \u00e8 protagonista di un incidente alla \"Rascasse\", per fortuna senza conseguenze, con la sua monoposto che vola sopra a quella di Karun Chandhok.\nNel Gran Premio di Valencia Kovalainen \u00e8 protagonista dell'incidente spettacolare che coinvolge Mark Webber. La vettura dell'australiano decolla in aria dopo aver toccato la Lotus del finlandese.\nUn altro episodio spettacolare sar\u00e0 il ritiro, col motore in fiamme, per Kovalainen, nel Gran Premio di Singapore. La stagione si chiude senza aver raccolto punti iridati, ma la squadra riesce a conquistare il 10\u00ba posto nel mondiale costruttori, l'ultimo utile per partecipare alla spartizione degli introiti commerciali, risultando quindi anche la migliore fra i tre \"team\" esordienti nel 2010."}
{"id": "2806890", "revid": "287204", "url": "https://it.wikipedia.org/wiki?curid=2806890", "title": "Cratere Debus", "text": "Debus \u00e8 il nome di un piccolo cratere lunare da impatto intitolato all'ingegnere astronautico Kurt Heinrich Debus situato sulla faccia nascosta della Luna, poco oltre il margine orientale. Si trova a est-sud-est del cratere Ganskiy, e ad ovest del grande cratere Pasteur.\nQuesto cratere \u00e8 circolare ed ha la caratteristica forma a tazza dei crateri minori. Il bordo \u00e8 eroso e si trovano molti impatti minori lungo la cresta. L'interno \u00e8 livellato e sostanzialmente privo di caratteristiche. \nQuesto cratere era chiamato Hansky H prima che lo IAU lo rinominasse Debus in onore di Kurt Heinrich Debus, gi\u00e0 direttore del Kennedy Space Center."}
{"id": "2806894", "revid": "287204", "url": "https://it.wikipedia.org/wiki?curid=2806894", "title": "Stephen Robinson", "text": "Carriera alla NASA.\nRobinson inizi\u00f2 a applicarsi per diventare astronauta nel 1983, e fu selezionato dalla NASA nel 1995.\nRobinson ha partecipato a tre missioni Space Shuttle: STS-85, STS-95 e STS-114, la prima missione di ritorno al volo, dopo STS-107. Robinson ha operato come ingegnere di volo di riserva per l'Expedition 4. Il 3 agosto del 2005, come Specialista di Missione di STS-114, Robinson, divenne il primo umano a compiere una riparazione esterna dello scudo termico dell Shuttle. Robinson fu mandato a rimuovere del gap fillers sullo scudo termico del Discovery, dopo che gli ingegneri avevano determinato la sua pericolosit\u00e0 durante le successive fasi di rientro.\nRecentemente, Robinson \u00e8 stato impegnato come CAPCOM per numerose missioni dello Shuttle.\nAttualmente \u00e8 impegnato con la missione STS-130."}
{"id": "2806895", "revid": "287204", "url": "https://it.wikipedia.org/wiki?curid=2806895", "title": "Nicholas Patrick", "text": "Ha partecipato alla missione STS-116 come specialista, nel 2006, diventando il quarto inglese a volare nello spazio.\nSuccessivamente \u00e8 stato impiegato nella missione STS-130 sempre in qualit\u00e0 di specialista di missione."}
{"id": "2806896", "revid": "124123", "url": "https://it.wikipedia.org/wiki?curid=2806896", "title": "Kathryn Hire", "text": "Carriera alla NASA.\nHire ha iniziato a lavorare presso il Kennedy Space Center nel maggio del 1989, prima al \"Orbiter Processing Facility 3\" come Activation Engineer e pi\u00f9 tardi come \"Space Shuttle Orbiter Mechanical Systems Engineer\" per la Lockheed. Nel 1991 \u00e8 stata certificata come \"Space Shuttle Test Project Engineer\" (TPE) e in seguito come controllore delle tute spaziali e del \"Russian Orbiter Docking System\".\nSelezionata come astronauta della NASA nel dicembre del 1994, ha iniziato a lavorare al Johnson Space Center nel marzo del 1995. Dopo un anno di lavoro, ha iniziato a lavorare al centro di controllo missione come comunicazioni con la navetta (CAPCOM). Hire ha poi volato come Specialista di Missione-2 su STS-90 nel (1998) facendo registrare 381 ore di volo nello spazio. Ha ricoperto inoltre vari incarichi presso la NASA. L'ultima missione alla quale ha partecipato \u00e8 stata la STS-130, conclusa con successo il 21 febbraio 2010."}
{"id": "2806897", "revid": "287204", "url": "https://it.wikipedia.org/wiki?curid=2806897", "title": "Terry Virts", "text": "Carriera alla NASA.\nVirtis \u00e8 stato selezionato come pilota della NASA nel luglio del 2000 ed ha iniziato l'addestramento in agosto. \u00c8 stato subito assegnato al programma T-38 come pilota, come membro del team di test del \"Shuttle Avionics Integration Laboratory\" (SAIL) e come astronauta di supporto per l'equipaggio di Expedition 9. Ha assunto inoltre il ruolo di CAPCOM per numerose missioni, comunicando con la Stazione Spaziale Internazionale e gli equipaggi degli Space Shuttle dal centro di controllo missione a Houston.\n\u00c8 partito per la sua prima missione l'8 febbraio 2010 a bordo dell'Endeavour come pilota per la missione STS-130 sotto il comando di George Zamka in direzione Stazione Spaziale Internazionale. Durante i 9 giorni sulla Stazione, Virts ha aiutato nell'installazione del Nodo 3, Tranquility, e della Cupola.\nVirts \u00e8 tornato nello spazio il 23 novembre 2014, attraccando alla Stazione sei ore dopo con i colleghi Anton Shkaplerov e Samantha Cristoforetti a bordo della Sojuz TMA-15M per l'Expedition 42/43. Ad aspettarli sulla Stazione c'erano i tre colleghi della Sojuz TMA-14M, Aleksander Samokutyayev, Elena Serova e Barry Wilmore. L'11 marzo 2015, quando la Sojuz TMA-14M si \u00e8 sganciata dalla Stazione tornando sulla Terra, Virts ha preso il comando della Stazione per l'Expedition 43. Il 28 aprile 2015 c'\u00e8 stata un'avaria ad un veicolo cargo Progress che ha causato il prolungamento di un mese dell'Expedition 43. La Sojuz TMA-15M con a bordo Virts \u00e8 atterrata l'11 giugno 2015 nelle steppe del Kazakistan, dopo 199 giorni di missione."}
{"id": "2806900", "revid": "174925", "url": "https://it.wikipedia.org/wiki?curid=2806900", "title": "IV secolo A.C.", "text": ""}
{"id": "2806901", "revid": "394", "url": "https://it.wikipedia.org/wiki?curid=2806901", "title": "Palazzo del Capitano", "text": "Inoltre:"}
{"id": "2806908", "revid": "729019", "url": "https://it.wikipedia.org/wiki?curid=2806908", "title": "Jacqueline Moore", "text": "Nota per i suoi trascorsi nella World Wrestling Federation/Entertainment dal 1998 al 2004, cos\u00ec come nella World Championship Wrestling dal 1997 al 1998 e pi\u00f9 tardi nella Total Nonstop Action Wrestling.\nHa iniziato la sua carriera nella World Class Championship Wrestling, per poi passare alla United States Wrestling Association, dove ha vinto per quattordici volte lo USWA Women's Championship. Pi\u00f9 tardi si trasferita alla World Championship Wrestling, dove ha fatto brevemente da manager agli Harlem Heat. Nel 1998, si \u00e8 unito alla World Wrestling Federation (WWF; in seguito rinominata World Wrestling Entertainment). Ha iniziato a essere la manager di Marc Mero e ha incominciato la sua prima rivalit\u00e0 con Sable, che si \u00e8 conclusa con la reintroduzione del Women's Championship, vinto dalla Moore per due volte. Nel 1999, ha formato un'alleanza tutta al femminile con Terri Runnels e Ryan Shamrock chiamata Pretty Mean Sisters. Nel 2004 ha inoltre vinto il WWE Cruiserweight Championship, titolo mai vinto da nessun'altra donna.\nCarriera.\nGli inzi nei circuiti indipendenti (1988\u20131991).\nLa Moore inizi\u00f2 ad allenarsi in una palestra del Dallas (l'unica donna in quella scuola) dopo aver incontrato il manager di wrestling professionistico Skandor Akbar. Fece il suo debutto sul ring nella World Class Championship Wrestling nel 1988 con il ring-name di Sweet Georgia Brown. Con lo stesso pseudonimo aveva lottato in Giappone per la Frontier Martial-Arts Wrestling, battendosi con atleti del calibro di Megumi Kudo e Combat Toyoda. Gareggi\u00f2 inoltre nelle federazioni femminili Ladies Professional Wrestling Association e Women's Pro Wrestling.\nUnited States Wrestling Association e Universal Wrestling Federation (1991\u20131996).\nLa Moore pass\u00f2 poi alla United States Wrestling Association a Memphis, dove era conosciuta come Miss Texas. Fece il suo debutto come valletta \"heel\" per Eric Embry e Tom Prichard come parte del Team Texas durante il feud Texas vs Tennessee. In seguito fu coinvolta in una faida con la Dirty White Girl Kim Anthony, partecipando a un Mudpit Match e in un Hair vs Hair match che Anthony vinse, e la Moore si fece rasare i capelli. Fu in assoluto la prima campionessa femminile della USWA, vincendo il torneo del titolo appena introdotto il 2 marzo 1992. Tra il marzo del 1992 e l'agosto del 1996, la Moore detenne il titolo per un totale di otto volte, scambiandolo con Lauren Davenport, Luna Vachon e Debbie Combs.\nNel 1993 la Moore divenne la prima donna ad essere inclusa nella classifica \"Pro Wrestling Illustrated 500\", che dettaglia i 500 migliori wrestler professionisti del mondo. Nel 1995, Moore fu inserita in una faida con la valletta di Reggie B. Fine e Don Bass, Sweet Georgia Brown. Quest'ultima era gelosa della Moore dopo che la USWA aveva mandato in onda un video musicale della donna, e furono coinvolte in diverse risse. Pi\u00f9 tardi nel 1995 Jacqueline Moore ebbe una faida con Uptown Karen, l'amante di Downtown Bruno. La rivalit\u00e0, durante la quale la Moore form\u00f2 un'alleanza con l'ex nemica Sweet Georgia Brown, culmin\u00f2 in un Hair vs. Hair match che fu vinto da Miss Texas.\nGareggi\u00f2 anche nella Universal Wrestling Federation di Herb Abrams, vincendo il titolo femminile della federazione nel 1994.\nWorld Wrestling Federation (1993\u20131994).\nJacqueline doveva debuttare nella World Wrestling Federation (WWF) con il nome Wynonna come manager di Jeff Jarrett. Alla fine del 1993 film\u00f2 alcuni sketch, ma lasci\u00f2 la WWF prima del debutto, a causa di un infortunio. Ciononostante, la Moore apparse sull'edizione del febbraio 1994 dell'allora \"WWF Magazine\".\nSmoky Mountain Wrestling (1995).\nApprod\u00f2 nella Smoky Mountain Wrestling (SMW) nell'ottobre del 1995 con il ring-name di Sgt. Rock e si un\u00ec alla milizia di Jim Cornette, che includeva Tommy Rich, Robert Gibson, Terry Gordy e The Punisher. Tuttavia, il suo stint in SMW non dur\u00f2, poich\u00e9 la compagnia si sciolse alla fine di novembre.\nWorld Championship Wrestling (1997\u20131998).\nDopo aver inviato alcune sue foto alla World Championship Wrestling (WCW), venne contattata da J.J. Dillon che le offr\u00ec un contratto. Debutt\u00f2 nella federazione come manager di Kevin Sullivan, aiutandolo nella sua faida con Chris Benoit e intraprendendone una con la ex moglie di Sullivan, Woman. L'alleanza si concluse a Bash at the Beach 1997, dopo che la Moore colp\u00ec con una sedia di legno la testa di Sullivan, causandone la sconfitta contro Benoit. \nIl 9 agosto, a Road Wild, divenne manager di Harlem Heat. Successivamente ebbe un feud con Disco Inferno che riusc\u00ec a sconfiggere durante un Halloween Havoc il 26 ottobre.\nRitorno in WWF/E (1998\u20132004).\nWomen's Champion (1998).\nLa Moore torn\u00f2 nella World Wrestling Federation (WWF) a met\u00e0 1998. Debutt\u00f2 il 1\u00ba giugno a \"Raw\" come fidanzata di Marc Mero e inizi\u00f2 una rivalit\u00e0 con Sable, moglie di Mero. Il 26 luglio a Jacqueline perse contro Sable in un bikini contest quando Sable rivel\u00f2 di indossare delle mani disegnate sul suo seno. Vince McMahon squalific\u00f2 Sable per non aver indossato un tradizionale bikini e Jacqueline fu dichiarata vincitrice. Jacqueline e Marc Mero sfidarono Sable e il suo misterioso tag team partner a SummerSlam. Al pay-per-view, il misterioso partner di Sable fu Edge e i due sconfissero Mero e la Moore. Nella puntata di \"Raw is War\" del 21 settembre, vinse il WWF Women's Championship battendo Sable. Due mesi pi\u00f9 tardi alle Survivor Series, Sable sconfisse Jacqueline per conquistare il Women's Championship.\nPretty Mean Sisters (1998\u20131999).\nLa Moore e Mero si separarono nella puntata di \"Sunday Night Heat\" del 22 novembre 1998; Jacqueline form\u00f2 poi un'alleanza con Terri Runnels (conosciuta come Pretty Mean Sisters \"PMS\"), la quale si era separata dal marito, Goldust. Nella puntata di \"Raw\" del 23 novembre durante il match tra Mero e Goldust, Jacqueline e Terri interferirono colpendo entrambi con un colpo basso.\nDopo che Terri dichiar\u00f2 di essere incinta del suo fidanzato Val Venis, quest'ultimo la lasci\u00f2 dopo aver saputo la notizia. Jacqueline e Terri formarono originariamente un'alleanza con D'Lo Brown e Mark Henry, accompagnandoli nel loro match contro Val Venis e The Godfather a nel mese di dicembre.\nNel mese di gennaio del 1999, Terri dichiar\u00f2 di avere sofferto di un aborto spontaneo dopo che venne colpita da Brown. Brown divenne un servitore delle PMS, le quali lo forzarono a combattere contro il suo amico Mark Henry. L'inganno dur\u00f2 fino al 1\u00ba febbraio, quando un dottore a bordoring disse a Brown che Terri non era incinta. Le PMS iniziarono cos\u00ec una faida con Brown costandogli alcuni match attaccando anche la sua nuova manager, Ivory. Jacqueline torn\u00f2 a lottare nella divisione femminile a marzo, e nella puntata di \"Raw\" del 12 aprile, prese parte a un fatal 4-way match contro Ivory, Tori e Sable per il Women's Championship. Il match si concluse in un no-contest dopo che la guardia del corpo di Sable Nicole Bass interfer\u00ec colpendo le tre sfidanti con una chokeslam.\nSecondo regno e varie faide (2000\u20132003).\nNell'episodio di SmackDown del 1\u00ba febbraio 2000, Jacqueline vinse per la seconda volta il WWF Women's Championship dopo aver sconfitto Harvey Wippleman (che aveva vinto la cintura di Miss Kitty mentre era travestito da donna sotto l'identit\u00e0 di \"Hervina\") in un Lumberjill Snowbunny match, un incontro svoltosi in una piscina piena di neve circondata da lottatrici il cui scopo era quello di evitare che The Kat e Hervina lasciassero la piscina. Difese con successo il suo titolo contro Luna Vachon, con la quale inizi\u00f2 una breve faida, ma a marzo perse il titolo in favore di Stephanie McMahon, a seguito di un'estesa interferenza della D-Generation X.\nPer tutto agosto e settembre, Jacqueline fu impegnata in una serie di match contro l'allora campionessa femminile Lita, tra cui un Hardcore match. Nel gennaio del 2001, durante un incontro tra Jacqueline e Lita, entrambe attaccarono Ivory, dopo che questa aveva criticato la divisione femminile. Pi\u00f9 tardi quell'anno, Jacqueline prese parte alla prima stagione del reality show del WWF Tough Enough come allenatrice al fianco di Al Snow, Tazz e Tori.\nAlla fine del 2001, partecip\u00f2 alla Six Pack Challenge per il vacante WWF Women's Championship il 18 novembre alle Survivor Series, che vide Trish Stratus vincere la cintura. Alcune settimane dopo, Jacqueline sfid\u00f2 la Stratus per il titolo a Vengeance, ma la canadese vinse il match dopo aver sorpreso la Moore con un backslide pin.\nNel 2002, la Moore divenne arbitro ed esord\u00ec nel match tra Jazz e Trish Stratus durante la Royal Rumble. Alla fine del 2002, lei e la Stratus iniziano una faida con Victoria, che condusse le wrestler a sfidarsi in un triple threat match ad Armageddon, in cui Victoria difese il titolo. Tra il 2002 e il 2003 apparse spesso a Heat e a Raw, scontrandosi con Molly Holly, Jazz e Victoria. Nel maggio del 2003 Jacqueline prese parte ad un Fatal-four-way a Judgment Day contro Victoria, Jazz e Trish Stratus; la Moore non riusc\u00ec per\u00f2 a vincere il match, che vide vincitrice la campionessa Jazz.\nUltime apparizioni e licenziamento (2003\u20132004).\nJacqueline apparse raramente tra la fine del 2003 e l'inizio del 2004. Il 6 maggio 2004, durante l'episodio di SmackDown!, l'allora WWE Cruiserweight Championship Chavo Guerrero lanci\u00f2 una sfida aperta a chiunque volesse affrontarlo, mettendo in palio il suo titolo, e la Moore lo sconfisse diventando la prima lottatrice a vincere tale titolo. Perse per\u00f2 la cintura contro Chavo a Judgment Day in un match in cui il braccio di Guerrero era legato dietro la schiena. In realt\u00e0, durante il match, Chavo fu aiutato dal padre Chavo Classic a slegarsi e a barare mentre l'arbitro era distratto, vincendo l'incontro scorrettamente.\nLa federazione rilasci\u00f2 Jacqueline nel giugno del 2004, quando non sapeva pi\u00f9 che fare del suo personaggio.\nCircuito indipendente (2005\u20132006).\nNel giugno 2005 Jacqueline ebbe un match nella Independent Association of Wrestling (IAW) contro Vanessa Harding. Il 25 giugno sconfisse Harding e Crystal Carmichael e vinse il campionato femminile IAW. Nel marzo 2006 gareggi\u00f2 anche in Messico.\nTotal Nonstop Action Wrestling (2004, 2007\u20132013).\nDebutt\u00f2 come \"babyface\" nella Total Nonstop Action Wrestling (TNA) il 7 novembre 2004, durante il \"pay-per-view\" Victory Road, perdendo un match con Trinity e, nel ruolo di arbitro, fece una seconda apparizione il 5 dicembre durante il Turning Point tra le coppie contendenti dei tag team Pat Kenney e Johnny B. Badd contro Johnny Swinger e Glenn Gilberti\nRitorn\u00f2 in TNA, questa volta come \"heel\", durante il Final Resolution del 14 gennaio 2007 unendosi a James Storm e attaccando la sua manager Gail Kim. Le due ingaggiarono una rivalit\u00e0 che le port\u00f2 ad essere protagoniste di diversi incontri, come il primo \"Steel Cage match\" tra donne nella storia della TNA tenutosi al Lockdown 2007. Successivamente, la Moore partecip\u00f2 al \"Knockouts Gauntlet match\" tenutosi a Bound for Glory 2007 per stabilire la prima TNA Knockout's Champion della storia. La Moore non riusc\u00ec per\u00f2 a vincere la cintura (vinta dalla Kim), venendo eliminata da Awesome Kong. \nDurante il 2008 continu\u00f2 a gareggiare nella divisione femminile, prendendo parte anche ad alcuni \"pay-per-view\", senza per\u00f2 riuscire a conquistare il titolo delle Knockouts. Inizi\u00f2 poi a fare da manager ai Beer Money, Inc. (James Storm e Robert Roode), prima di essere rimossa dal palinsesto ed incominciare il lavoro di agente dietro le quinte del programma.\nRitorn\u00f2 in azione sul ring il 19 giugno 2009, sconfiggendo Rhaka Khan in un \"house show\" a Grand Rapids, in Michigan, per poi lasciare la TNA il 12 luglio.\nIl 13 giugno 2011, ritorn\u00f2 in TNA come tag team partner di ODB e durante le registrazioni della puntata di Impact Wrestling le due dichiararono di voler far pulizia nella divisione femminile delle Knockouts. Dopo lunghe settimane di lavoro come \"babyface\", il 1\u00ba settembre, durante un'edizione di Impact Wrestling, Jacqueline e ODB firmarono un contratto con la nuova responsabile della divisione Knockouts Karen Jarrett. Successivamente, le due lottatrici si unirono a Velvet Sky per battersi con Angelina Love, Sarita e Rosita. Tuttavia, la Moore non appar\u00ec pi\u00f9 negli show della federazione per poi annunciare la scadenza del suo contratto avvenuta il 28 novembre 2011.\nLa Moore torn\u00f2 nuovamente in TNA nel marzo del 2013 in un'edizione del \"pay-per-view\" One Night Only TNA Knockout Knockdown (mandato in onda il 6 settembre dello stesso anno). Sconfisse Taryn Terrell e nella stessa serata partecip\u00f2 ad una \"Battle Royal\", in cui attacc\u00f2 la sua ex parner ODB, ma poco dopo venne eliminata da quest'ultima. Due giorni dopo, al \"ppv\" One Night Only TNA Hardcore Justice 2, venne sconfitta da ODB, in un Knockouts Hardcore match.\nWWE Hall of Famer e apparizioni sporadiche (2016\u2013presente).\nNella puntata di Raw del 14 marzo 2016 venne ufficializzata la sua introduzione nella WWE Hall of Fame. Il 2 aprile, durante la cerimonia ufficiale, la Moore venne introdotta dai Dudley Boys, diventando la prima donna afroamericana ad essere indotta.\nIl 22 gennaio 2018 Jacqueline fece un'apparizione insieme ad altre ex lottatrici della WWE durante la puntata speciale di RAW che celebrava il 25\u00ba anno del roster. Prese poi parte alla prima Royal Rumble femminile dell'omonimo pay-per-view, venendo sconfitta da Nia Jax."}
{"id": "2806909", "revid": "287204", "url": "https://it.wikipedia.org/wiki?curid=2806909", "title": "Effetto dromotropo negativo", "text": ""}
{"id": "2806910", "revid": "86599", "url": "https://it.wikipedia.org/wiki?curid=2806910", "title": "Cratere Debye", "text": "Debye \u00e8 un grande cratere lunare di 127,03 km situato nella parte nord-orientale della faccia nascosta della Luna, a sud del cratere Chappell ed a sud-ovest del cratere Rowland.\nIl bordo di Debye \u00e8 stato fortemente danneggiato da impatti successivi e la sua forma \u00e8 stata distorta. Il margine nordorientale, in particolare, non \u00e8 pi\u00f9 curvo, ma ha un andamento pi\u00f9 rettilineo: in complesso Debye presenta un aspetto approssimativamente poligonale. Il cratere Perkin \u00e8 parzialmente sovrapposto al margine meridionale. La porzione di bordo pi\u00f9 erosa \u00e8 a nord-est, dove un gruppo di impatti minori, spesso tra loro sovrapposti, attraversa il margine sino all'interno. Anche il bordo occidentale si presenta assai battuto da piccoli crateri.\nIl territorio circostante questa formazione \u00e8 tormentato ed irregolarmente colpito da impatti di piccole dimensioni, ed il pianoro interno \u00e8 caratterizzato dallo stesso aspetto tormentato dell'esterno e del margine. A sud, le propaggini esterne di Perkin si estendono nel piano interno, aggiungendo irregolarit\u00e0 alla formazione. Quello che appare l'impatto pi\u00f9 recente \u00e8 un piccolo cratere a tazza poco a sud-est del punto centrale.\nIl cratere \u00e8 dedicato al fisico e chimico olandese Peter Debye.\nCrateri correlati.\nAlcuni crateri minori situati in prossimit\u00e0 di Debye sono convenzionalmente identificati, sulle mappe lunari, attraverso una lettera associata al nome."}
{"id": "2806911", "revid": "297745", "url": "https://it.wikipedia.org/wiki?curid=2806911", "title": "Foci del Po", "text": ""}
{"id": "2806912", "revid": "1543377", "url": "https://it.wikipedia.org/wiki?curid=2806912", "title": "Ra\u00fal Arsenio Oviedo", "text": " \nRa\u00fal Arsenio Oviedo \u00e8 un centro abitato del Paraguay, situato nel dipartimento di Caaguaz\u00fa. Forma uno dei 21 distretti del dipartimento.\nPopolazione.\nAl censimento del 2002 la localit\u00e0 contava una popolazione urbana di 1.327 abitanti (27.734 nel distretto). \nCaratteristiche.\nChiamata inizialmente \"Colonia Jhovy\", Ra\u00fal Arsenio Oviedo prese il suo attuale nome nel 1975 in onore ad un politico morto nel 1960; nel 1985 fu elevata alla categoria di distretto. Le principali attivit\u00e0 economiche dei suoi abitanti sono l'agricoltura e l'allevamento; nel distretto sono presenti anche diverse colonie mennonite."}
{"id": "2806917", "revid": "121254141", "url": "https://it.wikipedia.org/wiki?curid=2806917", "title": "Condivisione nucleare", "text": "La condivisione nucleare (in inglese: \"nuclear sharing\") \u00e8 un concetto politico della NATO di deterrenza nucleare, volto a coinvolgere alcuni suoi paesi membri nella pianificazione per l'uso di armi nucleari tattiche e strategiche. In particolare prevede la fornitura, agli Stati membri sprovvisti di un proprio arsenale nucleare, di armi atomiche da parte di uno dei membri che invece le detiene, al fine di fornire addestramento all'utilizzo di queste armi in caso di guerra.\nDescrizione.\nLa condivisione nucleare consiste, per i paesi partecipanti, nel prendere decisioni comuni in materia di politica sulle armi nucleari, nel mantenere le attrezzature tecniche necessarie per l'uso delle armi nucleari (tra cui aerei da guerra, sottomarini ed altri mezzi) e nel conservare le armi nucleari sul proprio territorio. Delle tre potenze nucleari della NATO (Francia, Regno Unito e Stati Uniti), solo gli Stati Uniti hanno fornito armi nucleari per la condivisione. Al 2018 Belgio, Germania, Italia, Paesi Bassi e Turchia fanno parte del progetto di condivisione nucleare, ospitando ordigni nucleari statunitensi nel proprio territorio. Fra Italia e Stati Uniti \u00e8 in vigore in materia il trattato parzialmente segreto denominato \"Stone Ax\". A Ghedi Torre ed Aviano gli ordigni atomici presenti sono modello 3, 4 e 7 con potenza massima che arriva fino a 340 kt. \nLo spiegamento di armi nucleari degli Stati Uniti in Europa inizi\u00f2 nel 1955, quando i reparti statunitensi della Southern European Task Force stanziati in Italia furono dotati di missili MGR-1 \"Honest John\" e MGM-5 Corporal armati con testate nucleari tattiche; dal 1959, Italia e Turchia ospitarono missili statunitensi PGM-19 Jupiter con testate nucleari strategiche: i missili erano gestiti con il sistema della \"doppia chiave\", ovvero per la loro attivazione era necessario il concorso tanto di un ufficiale statunitense quanto di un ufficiale del paese ospitante, previo assenso politico del loro governo. Negli anni 1980 furono dislocati in Italia, Germania, Belgio, Paesi Bassi e Regno Unito missili BGM-109 Tomahawk e Pershing 2 a medio raggio, che tuttavia rimasero sotto il controllo esclusivo statunitense visto che gli alleati europei non vollero accollarsi il costo dei vettori. Il Regno Unito ricevette supporto logistico statunitense ed armi nucleari tattiche come mezzi di artiglieria e missili MGM-52 Lance fino al 1992, nonostante fosse dotato di armi atomiche proprie; questi materiali furono impiegati dai britannici principalmente nella Germania ovest settentrionale a fini tattici. L'MGM-52 Lance fu in uso anche in Italia, in Belgio, nei Paesi Bassi, in Germania ovest, in Canada, in Israele ed in altri paesi. La Grecia nella condivisione nucleare utilizz\u00f2 i missili MIM-14 Nike Hercules cos\u00ec come gli aerei Vought A-7 Corsair II. Il Canada ebbe in questo contesto missili terra-aria CIM-10 Bomarc e i razzi aria-aria AIR-2 Genie armati con testate nucleari, cos\u00ec come le bombe atomiche tattiche per i caccia CF-104. Il Canada ospit\u00f2 ordigni atomici statunitensi fino al 1984 e la Grecia fino al 2001.\nIl governo italiano fu fin dall'inizio uno dei maggiori sostenitori della politica della \"condivisione nucleare\", vista come un modo per dotarsi di un deterrente atomico senza dover sostenere i gravosi costi economici e politici di un proprio programma nucleare militare nazionale, che infatti rimase solo al livello di ricerca scientifica e analisi teorica portata avanti dal \"Centro applicazioni militari energia nucleare\" o CAMEN attivo dal 1955 al 1985. L'appoggio alla condivisione fu tale che, il governo italiano dimostr\u00f2 ritrosia nell'aderire al Trattato di non proliferazione nucleare varato da Stati Uniti ed Unione Sovietica nel 1968, dato che nelle sue prime bozze la negava esplicitamente. Dopo modifiche al testo del trattato e la promessa da parte statunitense dell'installazione in Europa di armamenti nucleari di nuova generazione, l'Italia ratific\u00f2 il trattato il 2 maggio 1975.\nIn tempo di pace, gli ordigni nucleari immagazzinati nei paesi \"non-nucleari\" sono sorvegliati da soldati statunitensi delle \"USAF Munitions Support Squadrons\", che collaborano assieme alle forze dello stato ospitante. I codici necessari per attivare gli ordigni sono fino all'utilizzo delle armi sotto il controllo degli Stati Uniti. In caso di guerra le armi devono essere montate su aerei militari dei paesi partecipanti per il loro utilizzo.\nAl 2005 delle 480 armi atomiche statunitensi che si credeva fossero dislocate in Europa, 180 bombe B61 rientravano nell'accordo di condivisione nucleare. Le armi sono custodite all'interno di una volta detta \"Hardened Aircraft Shelters\" (HAS) o \"Protective Aircraft Shelter\" (PAS), utilizzando l'\"USAF WS3 Weapon Storage and Security System\". Gli aerei utilizzati nel \"nuclear sharing\" per utilizzarle sono in genere gli F-16 e i Tornado IDS.\nDopo il crollo dell'Unione Sovietica il numero degli stati coinvolti, cos\u00ec come i tipi di armi nucleari condivisi all'interno della NATO si sono ridotti, pur comprendendo ancora oggi testate nucleari tattiche e strategiche, cio\u00e8 con potenza superiore ai 100 kiloton o definite tali.\nL'unica base nucleare tedesca si trova a B\u00fcchel, vicino al confine con il Lussemburgo. La base dispone di 11 \"Protective Aircraft Shelter\" (PAS) attrezzate con volte a \"WS3\" per lo stoccaggio delle armi nucleari (la capacit\u00e0 massima \u00e8 di 44). Ci sono 20 bombe nucleari B61 immagazzinate nella base per l'utilizzo da parte dei cacciabombardieri tedeschi PA-200 Tornado IDS dello squadrone \"JaBoG 33\".\nConsiderazioni rispetto al Trattato di non proliferazione nucleare.\nSia il Movimento dei paesi non allineati e sia critici all'interno della NATO credono che la \"condivisione nucleare\" della NATO violi gli articoli I e II del Trattato di non proliferazione nucleare (TNP), che vietano il trasferimento e l'accettazione, rispettivamente, del controllo diretto o indiretto sulle armi nucleari.\nGli Stati Uniti insistono che le loro forze hanno il controllo delle armi e che nessun trasferimento delle bombe nucleari o controllo su di esse \u00e8 destinato ad esserci \u00aba meno che e fino a quando una decisione di andare in guerra viene presa, nel cui caso il TNP non sarebbe pi\u00f9 applicabile\u00bb, e quindi non c'\u00e8 violazione del TNP. I piloti ed altro personale di alcuni paesi \"non-nucleari\" della NATO svolgono esercitazioni sulla gestione e l'uso delle testate nucleari statunitensi. Di fatto il TNP in caso di guerra cessa di esistere e l'utilizzo da parte di questi ne diventa lecito. Alcuni sostengono che queste operazioni in tempo di pace appaiono come in contrasto con l'obiettivo e lo spirito del TNP. In sostanza, tutti i preparativi per fare una guerra nucleare sono gi\u00e0 stati fatti dai paesi apparentemente non in possesso di armi nucleari.\nNel momento in cui TNP era in fase di negoziazione gli accordi di condivisione nucleare della NATO erano segreti. Questi accordi erano stati comunicati ad alcuni Stati, tra cui l'Unione Sovietica, durante i negoziati per il trattato con le argomentazioni della NATO per non trattarli come \"proliferazione\". Ma la maggior parte degli Stati che hanno firmato il TNP nel 1968 non sarebbero stati a conoscenza di tali accordi e interpretazioni in quel momento."}
{"id": "2806918", "revid": "339392", "url": "https://it.wikipedia.org/wiki?curid=2806918", "title": "Fiera di Sinigaglia", "text": ""}
{"id": "2806922", "revid": "84184", "url": "https://it.wikipedia.org/wiki?curid=2806922", "title": "Microscopio ottico", "text": "Il microscopio ottico \u00e8 un tipo di microscopio che sfrutta la luce con lunghezza d'onda dal vicino infrarosso all'ultravioletto, coprendo tutto lo spettro visibile. I microscopi ottici sono storicamente quelli pi\u00f9 vecchi e sono anche tra i pi\u00f9 semplici.\nIl microscopio ottico a scansione in campo prossimo (SNOM) \u00e8 un microscopio a scansione di sonda che consente di superare il limite risolutivo legato alla diffrazione (circa 0,2 \u03bcm con luce visibile).\nStoria.\nI primi esempi di ingrandimento ottico datano migliaia di anni e risalgono alle civilt\u00e0 mesopotamiche. Nel 1648 Antoni van Leeuwenhoek osserv\u00f2 e descrisse numerosi microorganismi, utilizzando un microscopio semplice, inizialmente dotato di pochi ingrandimenti e poi perfezionato fino a raggiungerne alcune centinaia (275 accertati, 500 ipotizzati). Nel 1665 Robert Hooke, utilizzando una forma molto rudimentale di microscopio ottico composto, con un limitato potere di ingrandimento ed osservando il sughero vide e descrisse per la prima volta la struttura cellulare propria di tutti i viventi. Nell'Ottocento il microscopio ottico venne anche usato in campo metallurgico, militare e per il controllo dei metalli. Un esempio pu\u00f2 essere quello costruito da Andrew Pritchard per la Royal Arsenal. Si considerano nella classe dei microscopi ottici anche strumenti affini, come i microscopi nell'ultravioletto, che bench\u00e9 sfruttino frequenze non visibili, hanno principi e tecnologie simili.\nMicroscopi ottici e affini.\nIl microscopio ottico (LM) tradizionale (LM acronimo di \"light microscope\") \u00e8 il pi\u00f9 semplice. Per mezzo di lenti ingrandisce l'immagine del campione, illuminato con luce nell'intervallo spettrale del visibile.\nPu\u00f2 essere semplice (un solo sistema di lenti o addirittura una sola lente) o composto (almeno due sistemi, oculare ed obiettivo), e l'illuminazione pu\u00f2 raggiungere il campione da dietro, attraversandolo (luce trasmessa), o esserne riflessa (luce riflessa). Il microscopio ottico permette di avere immagini di soggetti dimensionalmente collocati all'incirca tra il millimetro ed il micrometro, anche di esseri viventi. Si considerano nella classe dei microscopi ottici anche strumenti affini, come i microscopi nell'ultravioletto, che bench\u00e9 sfruttino frequenze non visibili hanno principi e tecnologie simili.\nMicroscopi monoculari e binoculari.\nOgni microscopio a visione diretta pu\u00f2 essere fornito di un solo oculare di osservazione oppure di un sistema per la visione binoculare, con entrambi gli occhi. I modelli monoculari permettono uno schema costruttivo pi\u00f9 semplice ed economico, riducono le perdite di luminosit\u00e0, permettono con semplicit\u00e0 di proiettare l'immagine su un sistema di registrazione della stessa. I sistemi binoculari permettono a scapito della semplicit\u00e0 costruttiva e dell'economicit\u00e0 una visione pi\u00f9 comoda, specie per lunghi periodi d'osservazione. I sistemi stereoscopici sono ovviamente obbligatoriamente binoculari. Costruttivamente, le teste binoculari, o multioculari, nel caso di ulteriori deviazioni a strumenti di ripresa e misura, vengono realizzate con sistemi ottici che prima suddividono il fascio luminoso, in genere con un sistema di prismi triangolari incollati, in due percorsi ottici che poi riportano sul piano focale dei due oculari mediante un sistema di prismi di Porro o di Porro-Abbe. Il sistema induce ovviamente ulteriori aberrazioni, dovute in massima parte alle propriet\u00e0 di dispersione ottica degli elementi. Queste aberrazioni devono essere dovutamente valutate calcolate e compensate.\nI sistemi binoculari si diffondono sempre pi\u00f9 grazie ai fenomeni di sommatoria binoculare, per cui la soglia di rilevamento di uno stimolo \u00e8 pi\u00f9 bassa con due occhi che con uno solo. Ci sono due effetti vantaggiosi nella sommatoria binoculare. In primo luogo, nel rilevare un segnale debole c'\u00e8 un vantaggio statistico nell'utilizzare due rivelatori: matematicamente il vantaggio \u00e8 uguale alla radice quadrata di 2, circa 1.41. In secondo luogo, quando alcune cellule della corteccia visiva primaria ricevono segnali da entrambi gli occhi contemporaneamente, le cellule mostrano l'agevolazione binoculare, un maggiore livello di attivit\u00e0 rispetto alla somma delle due attivit\u00e0 evocate separatamente da ciascun occhio. Il vantaggio d'usare due occhi con attivit\u00e0 di rilevazione 1,41 \u00e8 chiamato sommatoria neurale.\nFenomeni d'interazione binoculare, oltre alla sommatoria bioculare possono inoltre influenzare a vicenda i due occhi in almeno tre modi:\nQuesti fenomeni spiegano in gran parte la spontanea preferenza nell'utilizzo dei sistemi binoculari, specie nell'uso prolungato.\nMicroscopio semplice a luce trasmessa.\nCome nei primi esemplari di van Leeuwenhoek si tratta di una semplice lente o sistema di lenti (un doppietto frequentemente) con una serie di supporti per il campione ed un sistema elementare di spostamento dell'ottica per la messa a fuoco.\nMicroscopio semplice a luce riflessa.\nCome il precedente, l'illuminazione in questo caso \u00e8 frontale o laterale, il caso tipico \u00e8 la lente contafili in uso in filatelia e nel controllo dei filati dell'industria tessile.\nMicroscopio composto a luce trasmessa.\n\u00c8 un microscopio che utilizza la luce trasmessa attraverso il campione da guardare. La luce proviene da una piccola lampadina incorporata o da una sorgente esterna, nel qual caso \u00e8 indirizzata sul campione tramite uno specchio. Rappresenta il microscopio per antonomasia e viene utilizzato largamente in applicazioni didattiche, scientifiche, tecniche ed industriali in un intervallo di ingrandimenti compreso generalmente tra le decine ed il migliaio. Nei primi esemplari storici si utilizzava luce diurna o luce proveniente da una candela o lampada ad olio. Negli esemplari di uso corrente la sorgente pi\u00f9 convenientemente utilizzata \u00e8 una lampada alogena. Da notare che senza particolari accorgimenti in genere nei microscopi composti l'immagine osservata risulta invertita.\nMicroscopio composto a luce riflessa.\nCome il precedente, l'illuminazione in questo caso proviene dall'alto, tramite diversi sistemi. Focalizzazione della sorgente tramite specchi, sistemi a fibre ottiche, LED, epi-illuminazione (che sfrutta lo stesso obiettivo anche per illuminare il campione).\nMicroscopio digitale.\nUn microscopio digitale (DM) \u00e8 un microscopio che ha una fotocamera (CMOS) collegata invece di un oculare e visualizza l'immagine acquisita digitalmente su un monitor di grandi dimensioni. Oltre all'osservazione, pu\u00f2 anche avere varie funzioni estese come la misurazione dimensionale, la registrazione di fermi immagine e immagini in movimento. \u00c8 utilizzato in una vasta gamma di applicazioni, ricerca e sviluppo, tecnologia di produzione e garanzia di qualit\u00e0 di varie imprese private e agenzie governative con un ambiente di osservazione privo di stress e facilit\u00e0 di gestione.\nStereomicroscopio.\nLo Stereomicroscopio (Microscopio stereoscopico o Stereoscopio) \u00e8 un microscopio che si avvale in realt\u00e0 di due diversi e distinti microscopi, in generale composti, ed a basso ingrandimento, formanti tra loro un certo angolo. L'osservazione, particolarmente in luce riflessa, produce un'immagine tridimensionale come la visione diretta, eliminando l'effetto di appiattimento tipico degli altri tipi di microscopi. In genere sono dotati di un sistema di prismi ottici per il raddrizzamento dell'immagine, e quindi l'eventuale manipolazione corretta del campione, senza le consuete inversioni destra-sinistra tipiche dei microscopi composti. Sono per questo utilizzati nell'industria (micro-componentistica), nella dissezione, nella micro-chirurgia ecc.\nMicroscopio polarizzatore.\nIl microscopio polarizzatore sfrutta un fascio di luce polarizzata di dato orientamento che attraversa il corpo del preparato, posto su un tavolino rotante, per venire poi analizzato attraverso un secondo filtro polarizzatore, anch'esso orientabile e in genere posto sul piano posteriore dell'obiettivo. Questo tipo di microscopio \u00e8 molto utilizzato in petrografia, cio\u00e8 nello studio delle rocce e dei minerali che le compongono. La luce polarizzata \u00e8 composta da onde che oscillano in un solo piano, detto piano di vibrazione o piano di polarizzazione. Il piano di polarizzazione \u00e8 perpendicolare alla direzione di propagazione dell'onda stessa. In un raggio di luce normale (non polarizzato) le onde oscillano in tutti i possibili piani.\nMicroscopio a contrasto di fase.\n\u00c8 un tipo particolare di microscopio che lavora nel campo del visibile come il microscopio a luce trasmessa. Si basa sul fenomeno dell'interferenza luminosa.\nIl preparato viene illuminato da un fascio luminoso che viene suddiviso a livello del condensatore in due porzioni di fase differente e con diverso angolo di incidenza. L'ulteriore cambiamento di fase dovuto alla porzione di luce che attraversa il campione, andandosi a ricombinare con la luce non rifratta render\u00e0 visibili componenti trasparenti, ma con indice di rifrazione differente da quello del mezzo. In campo biologico la maggior parte dei componenti cellulari \u00e8 trasparente alla luce visibile, anche a causa dell'elevata presenza di acqua, tuttavia vediamo che le radiazioni luminose una volta oltrepassata una componente o un organello cellulare subiscono dei cambiamenti di fase che dipendono sia dallo spessore, sia dal diverso indice di rifrazione della struttura oltrepassata. Mediante il microscopio a contrasto di fase \u00e8 possibile andare a determinare tali cambiamenti e convertirli in differenze di densit\u00e0 cos\u00ec da ottenere delle informazioni utili circa la composizione di cellule e tessuti analizzati. Questa tecnica di microscopia \u00e8 molto utilizzata per osservare le cellule mantenute in vita in apposite colture in vitro; infatti tramite la microscopia a contrasto di fase si evita l'utilizzo di coloranti e fissativi che spesso comportano notevoli alterazioni strutturali, ottenendo cos\u00ec dei dati molto pi\u00f9 reali di quella che \u00e8 l'organizzazione cellulare. La tecnica in questione fu messa a punto dal fisico olandese Frederik Zernike (Frits Zernike) negli anni trenta e gli valse il Premio Nobel per la fisica nel 1953.\nMicroscopio ad interferenza.\nUtilizza due treni di onde completamente separate che seguono due diversi percorsi ottici: uno attraversa il preparato che lo sfasa, indi si incontra con il secondo non sfasato, dando luogo a fenomeni di interferenza. Queste forniscono notizie utili, anche quantitative, sui componenti presenti nel campione. E le immagini che ne derivano sono immagini tridimensionali. Danno dei dati quantitativi perch\u00e9 la massa secca \u00e8 direttamente proporzionale all'indice di rifrazione . \nMicroscopio a contrasto interferenziale.\nAnalogamente al microscopio a contrasto di fase, questo microscopio \u00e8 utilizzato per osservare strutture trasparenti non altrimenti visibili in campo chiaro. Combina effetti di interferenza e di polarizzazione e fornisce immagini pi\u00f9 contrastate e con un effetto di tipo tridimensionale. Questo metodo di contrasto \u00e8 conosciuto anche con il nome di \"DIC\" (differential interference contrast). Una delle due tecnologie pi\u00f9 utilizzate \u00e8 la \"Nomarski\", dal nome dell'inventore della configurazione ottica che si ritrova in diffusi microscopi odierni a contrasto interferenziale.\nUltramicroscopio.\nL'ultramicroscopio ed il microscopio in campo oscuro sono microscopi ottici con un condensatore paraboloide con pareti a specchio, o comunque munito di uno schermo anulare che ferma i raggi che illuminerebbero direttamente il preparato. Vengono raccolti dall'obiettivo solo i raggi opportunamente deviati (rifratti) oppure diffratti. La diffrazione \u00e8 il fenomeno fisico per cui, quando un oggetto \u00e8 illuminato da un'onda luminosa primaria, ogni suo punto diventa a sua volta una sorgente di onde sferica secondarie. In generale questo fenomeno \u00e8 associato alle tipiche figure di interferenza. Le particelle del preparato che diffrangono sono di dimensioni submicroscopiche, comprese fra 0,1 micrometro e 1 nanometro. Queste particelle, pur avendo dimensioni sotto la soglia di risoluzione del microscopio, appariranno come punti luminosi su sfondo buio, senza dettagli morfologici (effetto Tyndall).\nMicroscopio a fluorescenza.\nDi questo tipo di microscopio strutturalmente esisterebbero sistemi a luce trasmessa e riflessa, ma per motivi tecnici i primi sono stati relegati ad usi limitati ai campioni opachi. La maggior parte della produzione ed uso prevede sistemi ad epifluorescenza. Questo tipo di microscopio serve per osservare preparati naturalmente fluorescenti o legati con molecole fluorescenti o rese tali da particolari coloranti detti fluorocromi. Questi composti vanno selettivamente a legarsi con strutture cellulari definite.La sorgente luminosa (alogena di alta potenza, lampada di Wood, lampada ad arco e scarica di gas e pi\u00f9 recentemente diodi LED ad alta efficienza e laser), che trasmette radiazioni ultraviolette, o comunque di bassa lunghezza d'onda nel visibile, eccita il preparato generalmente dall'alto (sistemi ad \"epifluorescenza\"). Le componenti del preparato emettono luce di lunghezza d'onda maggiore di quella emessa dalla sorgente luminosa. Questo fenomeno \u00e8 conosciuto come fluorescenza.Attualmente gli utilizzi pi\u00f9 diffusi prevedono l'utilizzo di anticorpi specifici, appositamente prodotti per andare a legarsi con determinate molecole nel campione (che rappresentano l'antigene) utilizzando fluoresceina, rodamina, ed altre simili molecole come fluorocromo legato all'anticorpo per renderlo appunto fluorescente e visibile. Nell'osservazione \u00e8 fondamentale l'utilizzo corretto dei filtri ottici per selezionare la giusta lunghezza d'onda di eccitazione, la giusta lunghezza d'onda di emissione visibile, e l'arresto della radiazione ultravioletta che danneggerebbe l'occhio dell'osservatore. Gli obiettivi microscopici usati per questo tipo di osservazione non devono contenere lenti che presentino fenomeni di autofluorescenza (come spesso succede per quelli alla fluorite) e devono trasmettere l'ultravioletto (se in epifluorescenza, visto che l'illuminazione passa attraverso l'obiettivo), mentre il grado di correzione cromatico \u00e8 poco influente sulla qualit\u00e0 dell'immagine, per cui vanno generalmente bene le ottiche acromatiche.\nIl Vertico SMI combina infine la microscopia con la modulazione spaziale dell'illuminazione raggiungendo risoluzioni inferiori ai 10 nanometri (1 nanometro = 1\u00a0nm = 1 \u00d7 10\u22129\u00a0m)..\nMicroscopio confocale.\nIl microscopio confocale si basa su una tecnologia ottica volta ad accrescere sensibilmente la risoluzione spaziale del campione, eliminando gli aloni dovuti alla luce diffusa dai piani fuori fuoco del preparato.\nEsistono diverse tecniche per ottenere questo risultato: a disco rotante (\"Nipkow disk\"), \"Programmable Array Microscopes\" (PAM), e laser. Quest'ultimo tipo, il pi\u00f9 diffuso e denominato CLSM acronimo di \"Confocal Laser Scanning Microscope\", \u00e8 un evoluto microscopio a fluorescenza che permette di focalizzare con estrema precisione un laser sul preparato, aumentando notevolmente la risoluzione e la profondit\u00e0 di campo. La sua sorgente luminosa \u00e8 costituita uno o pi\u00f9 laser, generalmente a semiconduttore, per ogni diversa frequenza d'eccitazione. Il meccanismo di direzione del fascio luminoso viene gestito da sistemi computerizzati. Le immagini ottenute sincronizzando col fascio di eccitazione il dispositivo di relazione sono particolarmente definite e spettacolari e possono permettere di evidenziare in colori diversi le differenti molecole presenti nel preparato, permettendone di apprezzarne la tridimensionalit\u00e0 (esempio actina in rosso tubulina del citoscheletro in verde e DNA del nucleo in blu).\nMicroscopio nell'ultravioletto.\nIl limite principale della microscopia ottica \u00e8 la risoluzione massima, strettamente legata al fenomeno della diffrazione. Il criterio di Abbe limita la risoluzione massima a circa 0.5 \u03bb/(n sin \u03b8) per un sistema ottico avente apertura numerica n sin \u03b8 con luce di lunghezza d'onda \u03bb. Per luce nello spettro visibile essa si attesta circa a 0,2\u00a0\u00b5m, dati i limiti teorici imposti dalla massima apertura numerica di una lente. Un sistema per superare il limite \u00e8 spostarsi su lunghezze d'onda nello spettro dell'ultravioletto. Si riesce cos\u00ec ad incrementare notevolmente la risoluzione, ma lo sviluppo di questo strumento \u00e8 stato limitato a causa dei problemi tecnici derivanti dalla dannosit\u00e0 della radiazione per gli organismi viventi, dalla non visibilit\u00e0 dell'ultravioletto (occorrono schermi fluorescenti o la fotografia dell'immagine), dalla necessit\u00e0 di usare ottiche in quarzo (trasparenti agli ultravioletti), soprattutto con l'avvento dei microscopi elettronici a basso costo ."}
{"id": "2806928", "revid": "204012", "url": "https://it.wikipedia.org/wiki?curid=2806928", "title": "J. William Middendorf", "text": ""}
{"id": "2806931", "revid": "124284716", "url": "https://it.wikipedia.org/wiki?curid=2806931", "title": "Pio Tarantini", "text": "Biografia.\nEsponente della fotografia contemporanea italiana in quanto autore e studioso Pio Tarantini vive e lavora a Milano dal 1973, trasferitosi dalla terra d'origine, il Salento, estrema punta a Sud-Est della Puglia e dell'Italia. Ha studiato presso il liceo classico di Lecce nella seconda met\u00e0 degli anni sessanta e poi si \u00e8 laureato in Scienze Politiche presso l'Universit\u00e0 Statale di Milano. I suoi primi lavori in fotografia li realizza nel Salento e sono reportage in bianco e nero a carattere sociale: risale al 1972 la sua prima mostra, a Brindisi, su alcuni aspetti di degrado in questa citt\u00e0. \nTrasferitosi a Milano approfondisce i suoi interessi in vari campi, dalla letteratura al cinema, sua passione giovanile, e soprattutto nel campo fotografico: prendono corpo lavori sempre pi\u00f9 organici che cominciano a essere esposti in varie sedi italiane dal 1982. Tra i lavori di questo periodo una selezione dedicata agli aspetti di Lecce barocca viene pubblicata sul numero di Dicembre 1987 della prestigiosa rivista d'arte \"Du\", di Zurigo. Negli stessi anni realizza gran parte del suo importante lavoro sulla memoria e sul tempo Il passato e i pensieri e apre a Milano la galleria \"La Camera Chiara\", un piccolo spazio dedicato a giovani fotografi. Si intensifica la sua attivit\u00e0 di studioso cominciando a insegnare Storia della Fotografia e Linguaggio Fotografico presso l'Istituto \u201cR. Bauer\u201d (ex-Umanitaria) di Milano. Comincia anche le sue collaborazioni giornalistiche con diverse testate e in particolare con la rivista \"PRO\" diretta da Maurizio Rebuzzini.\nLa sua attivit\u00e0 di insegnamento specialistico prosegue con molti corsi presso scuole e associazioni pubbliche e private e viene chiamato per conferenze presso alcuni corsi di Facolt\u00e0 dell'Universit\u00e0 Statale e del Politecnico di Milano e dell'Universit\u00e0 Milano-Bicocca. In questa Universit\u00e0, presso la Facolt\u00e0 di Sociologia, collabora tra il 1996 e il 1999 al progetto di Sociologia Visuale \"Photometropolis\", ideato e condotto da Nicol\u00f2 Leotta: da questa collaborazione nasce uno studio sull'area metropolitana milanese, pubblicato sotto forma di dispensa, \"Milanopoli. L'immagine della citt\u00e0. Il nuovo paesaggio urbano\" (1998). \nPartecipa al progetto sui beni architettonici e ambientali (\"Archivio dello Spazio\") della Provincia di Milano (1987-1997) . Dal 2003 al 2009 collabora con la Galleria Fotografia Italiana Arte Contemporanea di Milano con cui ha realizzato due mostre personali e numerose collettive. Continua a scrivere articoli di riflessione sulla fotografia e presentazioni di lavori di altri fotografi.\nHa pubblicato 12 volumi monografici e cataloghi tra i quali: \"Pio Tarantini e il suo angelo\" (1995); \"Trent'anni di fotografia\" (2002); \"L'ombra del Vero\" (2003); \"Scenari\" (2006); \"Mille chilometri vicino\" (2008); \"Le montagne oltre il mare\" (2008) ; \"Imago\" (2014). \u00c8 presente in numerosi cataloghi di mostre e progetti collettivi.\nNel corso di questi decenni realizza molti lavori compiuti, una ventina dei quali trovano uno sbocco editoriale o espositivo; su di essi sono stati scritti saggi e articoli da parte di molti tra i maggiori critici e giornalisti d'arte italiani. Tra i tanti lavori: \"Lecce Barocca\" esposta la prima volta presso la Galleria Il Diaframma di Milano (1984) e poi presso la Facolt\u00e0 di Architettura a Torino; \"Arte sacra minore nel Salento\" esposta tra l'altro nella Sagrestia vecchia del Bramante presso Santa Maria delle Grazie a Milano (1985); \"Il passato e i pensieri\", in mostra a Spazio Immagine, Bari 1988; \"Del Crepuscolo\", in mostra alla Fondazione Corrente di Milano nel 1996 e presso il Palazzo di Citt\u00e0, a Lecce nel 1998 ; \"L'Ombra del Vero\" (2003) e \"Scenari\" (2006) presso la Galleria Fotografia Italiana Arte Contemporanea di Milano; \"Imago\" presso la Galleria Luxardo di Roma nel 2008 e presso la galleria \"Spazio Tadini\" di Milano nel 2011. \"3/70. Tre reportage degli anni settanta\" presso la Galleria Monopoli di Milano (2013) .\nBibliografia.\n "}
{"id": "2806934", "revid": "120851955", "url": "https://it.wikipedia.org/wiki?curid=2806934", "title": "Mario Tullo", "text": "Biografia.\nNato a Genova nel 1959, sposato e con un figlio: Federico.\nIscritto al Partito Comunista Italiano poi PDS e DS, la sua carriera politica ha inizio dal 1975 nella Fgci divenendone poi membro della Direzione Nazionale nel 1985. Dal 1985 \u00e8 consigliere del Comune di Genova e successivamente Assessore allo sport e Commercio nello stesso comune.\nAlla fine del 2001 \u00e8 eletto segretario della Federazione DS di Genova, carica che ricopre sino al 2005 quando diviene segretario dell'Unione regionale ligure dei Democratici di Sinistra.\n\u00c8 stato eletto nell'ottobre 2007 con le elezioni primarie Segretario regionale del PD della Liguria con oltre 60\u00a0000 voti.\nCon le elezioni dell'aprile 2008 \u00e8 stato eletto alla Camera dei deputati ed \u00e8 membro della IX Commissione (Trasporti, Poste e Telecomunicazioni).\nRieletto anche nel 2013, nel 2018 \u00e8 il candidato del centro-sinistra per la Camera nel collegio uninominale Liguria - 03, ma con il 26,5% (34.362 voti) perde la sfida contro Roberto Traversi del Movimento 5 Stelle (35,59%) e Cristina Pozzi del centro-destra (28,57%)."}
{"id": "2806936", "revid": "287204", "url": "https://it.wikipedia.org/wiki?curid=2806936", "title": "Nelly Gray", "text": "Darling Nelly Gray, meglio conosciuta come Nelly Gray \u00e8 una canzone popolare americana del XIX secolo, composta da Benjamin Hanby. \u00c8 una pseudo canzone folk afroamericana. Hanby compose la canzone mentre si trovava all\"'Otterbein College\" in Westerville nell'Ohio, nel 1856, per accontentare uno schiavo fuggiasco, tale Joseph Selby o Shelby, che lo aveva pregato di scrivergliela. Bench\u00e9 l'origine e l'autore della canzone siano conosciute, vi \u00e8 una documentata trasmissione folklorica e di varianti popolari che inducono a ritenerla ormai assorbita dalla tradizione folk.\nNella canzone, uno schiavo nero del Kentucky compiange la sua amata, che \u00e8 stata venduta nel sud della Georgia (dove la vita degli schiavi era generalmente considerata pi\u00f9 terribile). \u00c8 stata definita \"la canzone pi\u00f9 triste mai scritta\" per la sua conclusione, che \u00e8 sostanzialmente un abbraccio di morte dopo una vita di dolori e privazioni.\nIl testo presenta innumerevoli varianti, come in tutte le canzoni folkloriche. Altre versioni del titolo includono: \"\"Darlin' Nelly Gray\", \"Old Nelly Grey\",\" \"\"Oh My Darlin' Nelly Gray\", \"The Eumerella Shore\" (same melody)\" e \"Charming Nellie Ray\"\nTesto.\nIn a long green, valley on the old Kentucky shore\nSure I've whiled many happy hours away,\nJust a sitting and a singing by the little cabin door\nWhere lived my darling Nellie Gray \nWhen the moon had climbed the mountain, and the stars were shining bright\nI'd take my darling Nellie Gray\nAnd we'd float down the river in my little red canoe\nWhile my banjo so sweetly I would play\nOne night I went to see her, but she's gone the neighbors say\nAnd the white man had bound her with his chain\nThey have taken her to Georgia for to wear her life away\nAs she toils in the cotton and the cane\nOh, my darling Nellie Gray, they have taken you away\nI'll never see my darling anymore\nThey have taken you to Georgia for to work your life away\nAnd you're gone from that old Kentucky shore.\nNow my canoe is under water, and my banjo is unstrung\nI am tired of living, anymore\nMy eyes shall be cast downward, and my songs will be unsung\nWhile I stay on the old Kentucky shore\nNow my eyes are getting dimmer and I cannot see the light\nHark there's someone a-knocking at my door\nOh I hear the angels coming and I see my Nellie Gray\nSo farewell to the old Kentucky shore\nOh, my darling Nellie Gray, up in heaven, so they say\nAnd they'll never take you from me, anymore\nOh I'm coming, coming, coming, as the angels clear the way\nSo farewell to the old Kentucky shore"}
{"id": "2806943", "revid": "6923", "url": "https://it.wikipedia.org/wiki?curid=2806943", "title": "American Locomotive Company", "text": "La American Locomotive Company, (conosciuta anche col suo acronimo ALCO) era una impresa di costruzione di locomotive ferroviarie degli Stati Uniti. Tra le sue produzioni sono molte delle pi\u00f9 grandi locomotive costruite inclusa la famosa 4-8-8-4 \"Union Pacific Big Boy\".\nStoria.\nLa societ\u00e0 nacque nel 1901 in seguito alla fusione di otto piccole fabbriche di locomotive\nLa nuova societ\u00e0 stabil\u00ec la sua sede in Schenectady e in seguito chiuse tutti gli impianti di produzione concentrando tutto nelle tre sedi di Schenectady, New York e Montr\u00e9al, nel Qu\u00e9bec.\nNel 1904 venne acquistata la \"Locomotive and Machine Company\" di Montreal che venne ribattezzata, \"Montreal Locomotive Works\". L'anno seguente, il 1905, la Alco acquist\u00f2 la \"Rogers Locomotive and Machine Works\" di Paterson, New Jersey, che era il secondo produttore di locomotive americano dopo la Baldwin Locomotive Works.\nAlco divenne cos\u00ec il secondo colosso americano, nella produzione di locomotive degli Stati Uniti d'America, dopo \"Baldwin\" raggiungendo la cifra di 75.000 locomotive prodotte. Alco fu fornitore di Delaware and Hudson Railroad, New Haven Railroad, New York Central Railroad, Union Pacific Railroad e Southern Pacific Railroad oltre a tante altre compagnie minori. Durante la seconda guerra mondiale ALCO produsse le locomotive 2-10-0 \"Decapods\" per l'Unione Sovietica.\nNel 1948 cess\u00f2 la produzione di locomotive a vapore nello stabilimento di Schenectady.\nLe prime locomotive Diesel-elettriche vennero prodotte nel 1924 in consorzio con General Electric per la parte elettrica e con la Ingersoll-Rand per la motorizzazione diesel. Le locomotive furono acquistate dalla \"Central Railroad\" del New Jersey, dalla \"Long Island Rail Road\" e dalla \"Chicago and North Western Railway\".\nNel 1929 venne acquistata la \"McIntosh &amp; Seymour Diesel Engine Company\" per produrre in proprio i motori diesel mentre le parti elettriche continuarono ad essere GE.\nNel corso degli anni trenta Alco divenne il principale costruttore di locomotive diesel degli Stati Uniti in costante lizza con la General Motors Electro-Motive Division per il primato anche durante il periodo bellico, quando la Alco fu incaricata della costruzione di diesel locomotive multiruolo come le ALCO DL-109 e in seguito al successo della campagna d'Africa e del Medio Oriente anche di ulteriori e potenti ALCO RSD-1, a sei assi e sei motori.\nNel 1940, Alco e General Electric entrarono in partnership allo scopo di costruire locomotive diesel-elettriche sotto il nuovo marchio Alco-GE; Nel 1948 la Alco era divenuta predominante nel mercato delle locomotive diesel con una quota di circa il 40%. General Electric rimaneva sempre il fornitore dell'equipaggiamento elettrico di ogni locomotiva.\nTale accordo ebbe tuttavia termine nel 1953 e la GE a partire dal 1956 inizi\u00f2 a produrre in proprio riuscendo a divenire il primo produttore americano del settore. La Alco entr\u00f2 progressivamente in crisi; nel 1955 cambi\u00f2 la ragione sociale in \"Alco Products, Inc.\" dato che il settore produttivo delle locomotive non era pi\u00f9 il principale, in quanto che la societ\u00e0 era entrata nel settore automobilistico, senza molto successo, e soprattutto aveva estesa la sua produzione di materiale bellico anche durante la guerra di Corea.\nLa produzione di locomotive and\u00f2 diminuendo gradualmente fino alla consegna delle ultime due ALCO T-6 alla Newburgh and South Shore Railroad nel mese di gennaio del 1969. Venne quindi chiuso lo stabilimento di Schenectady e contemporaneamente trasferiti i progetti costruttivi, ma non i diritti di sviluppo relativi, alla Montreal Locomotive Works Canada che ne prosegu\u00ec la costruzione.\nNel 1964 la compagnia venne incorporata nella Worthington Corporation che, nel 1967, si fuse con la Studebaker formando la Studebaker-Worthington, Inc.; la Alco rimase solo una divisione del gruppo. Nel 1970 l'intero settore motoristico venne ceduto alla \"White Motor Corporation\" che diede luogo alla \"White Industrial Power\". Nel 1977 White Industrial Power fu venduto alla General Electric Company plc inglese che riprese il marchio \"Alco Power, Inc.\" diversificandone la produzione.\nDopo la chiusura di \"Alco-Schenectady\" le locomotive continuarono ad essere fabbricate in Canada da \"Montreal Locomotive Works\" e in Australia da \"A. E. Goodwin\". Le locomotive diesel-elettriche ALCO sono ancor oggi presenti in molte ferrovie di tutti i continenti: locomotive di derivazione o produzione Alco formano il nucleo principale delle Ferrovie indiane. Locomotive della ALCO sono presenti anche nelle linee australiane, del Pakistan, dello Sri Lanka;\nun folto gruppo di esse si trova anche nelle ferrovie della Grecia.\nL'Argentina possiede una flotta di locomotive \"cargo\" di vari modelli."}
{"id": "2806944", "revid": "81195", "url": "https://it.wikipedia.org/wiki?curid=2806944", "title": "Microscopia ottica", "text": ""}
{"id": "2806957", "revid": "287204", "url": "https://it.wikipedia.org/wiki?curid=2806957", "title": "Addy Engels", "text": "Professionista dal 2000 al 2011, conta quindici partecipazioni ai grandi giri. Dopo il ritiro \u00e8 divenuto direttore sportivo per team professionistici maschili.\nCarriera.\nDopo aver ottenuto buoni risultati tra i dilettanti, tra cui un campionato nazionale su strada Under-23, pass\u00f2 professionista nel 2000 con la Rabobank. Nel 2004 si trasfer\u00ec alla Bankgiroloterij e nel 2005 alla Quick Step. In tutta la carriera non riusc\u00ec mai ad imporsi in alcuna gara, distinguendosi per\u00f2 come ottimo gregario, come testimoniano le numerose partecipazioni alle principali grandi corse a tappe, nelle quali ottenne anche un secondo posto nella dodicesima tappa del Giro d'Italia 2006.\nRitiratosi dall'attivit\u00e0 nel 2011, dal 2012 \u00e8 divenuto direttore sportivo prima per la Project 1T4I, nota gli anni seguenti come Argos e Giant, e poi, dal 2016, per il Team Lotto NL-Jumbo, ex Rabobank."}
{"id": "2806961", "revid": "767487", "url": "https://it.wikipedia.org/wiki?curid=2806961", "title": "The Abyssinians", "text": "I The Abyssinians sono un gruppo roots reggae giamaicano, famoso per le armonie vocali e la promozione del movimento rastafari nelle loro canzoni.\nStoria.\nIl gruppo \u00e8 un trio vocale fondato originariamente nel 1968 da Bernard Collins e Donald Manning.\nAssoldato un terzo cantante, che ancora frequentava la scuola e spesso non aveva la possibilit\u00e0 di fare le prove, fu ben presto sostituito dal fratello di Donald Manning: Lynford, in precedenza membro del gruppo del fratello Carlton Manning: Carlton and The Shoes.\nLa loro prima canzone di successo fu \"Satta Massagana\", registrata nel 1969 su etichetta \"Studio One\" di Sir Coxsone Dodd: un inno rastafariano in lingua amarica che li ha lanciati tra i grandi della musica reggae.\n\"Satta Massagana\" \u00e8 stata registrata per \"Coxsone\" Dodd nel marzo 1969, ma Coxsone decise di non pubblicarla, non vedendo potenziale commerciale in ci\u00f2 che egli considerava come una canzone che costituiva sovversione culturale. Nel 1971 il gruppo acquist\u00f2 i master tapes da Dodd per 90 sterline e pubblic\u00f2 il brano sulla propria etichetta \"Clinch\", il brano ebbe un enorme successo, tale da spingere Dodd a pubblicare la versione strumentale in suo possesso e altre deejay version.\nIl gruppo pubblic\u00f2 poi molte altre versioni della canzone: versioni di Tommy McCook, Big Youth, Dillinger, cos\u00ec come la loro versione (\"Mabrak\"), con il gruppo che recita brani del Vecchio Testamento.\nDa allora la canzone \u00e8 stata registrata da decine di artisti.\nLa seconda \"release\" del gruppo, \"Declaration of Rights\", con Leroy Sibbles ai cori, fu, come il primo singolo, dapprima un enorme successo in Giamaica e successivamente nel mercato internazionale e anche questo oggetto di cover molte volte.\nIl gruppo continu\u00f2 a registrare durante tutti gli anni 1970 per vari produttori tra cui Lloyd Daley, Tommy Cowan e Geoffrey Chung e il loro album di debutto, \"Forward on to Zion\", fu prodotto da Clive Hunt e pubblicato nel 1976.\nL'album seguente, \"Arise\" (1978) fu registrato in condizioni di stress, con rivalit\u00e0 interne che minacciarono di far dividere il gruppo, e dopo la pubblicazione dell'album, Collins lasci\u00f2 la band, per essere poi sostituito da Carlton Manning. Questa formazione si esib\u00ec nel 1979 al festival \"Reggae Sunsplash\", ma si divise l'anno successivo.\nDonald Manning ha avuto una breve carriera da solista nei primi anni ottanta, in cui ha registrato con lo pseudonimo di Donald Abyssinian.\nBernard Collins lanci\u00f2 la propria versione del gruppo alla fine degli anni 80; ci furono due versioni del gruppo esistenti per un certo tempo. La formazione originale si riun\u00ec nel 1998 e ha continuato a registrare nuovo materiale, tra cui i singoli \"African Princess\" e \"Swing Low\" e l'album \"Reunion\", anche se Collins non \u00e8 stato coinvolto nella scrittura di canzoni in questo periodo.\nCollins lasci\u00f2 il gruppo di nuovo nel 1999 e pubblic\u00f2 materiale come \"Bernard Collins &amp; the Abyssinians\", pubblicando un album nello stesso anno."}
{"id": "2806962", "revid": "174925", "url": "https://it.wikipedia.org/wiki?curid=2806962", "title": "Ghazali", "text": ""}
{"id": "2806965", "revid": "174925", "url": "https://it.wikipedia.org/wiki?curid=2806965", "title": "Jalal al-Din Rumi", "text": ""}
{"id": "2806970", "revid": "179980", "url": "https://it.wikipedia.org/wiki?curid=2806970", "title": "Jorge Orosm\u00e1n da Silva", "text": ""}
{"id": "2806974", "revid": "174925", "url": "https://it.wikipedia.org/wiki?curid=2806974", "title": "Ghet", "text": "Il ghet (\u05d2\u05d8, plurale \"ghittim\" o \"ghittin\" \u05d2\u05d9\u05d8\u05d9\u05df) \u00e8 un documento di divorzio ebraico. Storicamente, per l'Ebraismo, la presentazione di un \"ghet\" religiosamente valido da parte di un uomo nei confronti della consorte pone fine ai loro doveri e diritti coniugali determinando il loro divorzio. Secondo il Talmud l'agente legale di una persona ha la stessa autorit\u00e0 giuridica e responsabilit\u00e0 della persona stessa e per tale ragione pu\u00f2 agire nel \"ghet\" in vece del proprio cliente.\nDonna abbandonata definitivamente.\nIl Talmud riporta il caso della sposa abbandonata senza \"documento di divorzio\" per il quale quest'ultimo presenta validit\u00e0 giuridica: risulta comunque raro e \"difficilmente\" individuabile."}
{"id": "2806976", "revid": "122246", "url": "https://it.wikipedia.org/wiki?curid=2806976", "title": "Campionato europeo di pallavolo femminile Under-18", "text": ""}
{"id": "2806988", "revid": "110157", "url": "https://it.wikipedia.org/wiki?curid=2806988", "title": "Coppengrave", "text": "Coppengrave \u00e8 un comune di 733 abitanti della Bassa Sassonia, in Germania.\nAppartiene al circondario (\"Landkreis\") di Hildesheim (targa HI) ed \u00e8 parte della comunit\u00e0 amministrativa (\"Samtgemeinde\") di Duingen."}
{"id": "2806990", "revid": "984922", "url": "https://it.wikipedia.org/wiki?curid=2806990", "title": "2035 - Mutazione immortale", "text": "2035 - Mutazione immortale (\"Island City\") \u00e8 un film di fantascienza per la televisione del 1994 di Jorge Montesi. Fu prodotto come episodio pilota di una serie televisiva che non venne mai girata.\nTrama.\nUn esperimento del XXI secolo non va a buon fine e dal caos che ne deriva nascono mutanti geneticamente violenti."}
{"id": "2806991", "revid": "110157", "url": "https://it.wikipedia.org/wiki?curid=2806991", "title": "Duingen", "text": "Duingen \u00e8 un comune mercato di 2.943 abitanti della Bassa Sassonia, in Germania.\nAppartiene al circondario (\"Landkreis\") di Hildesheim (targa HI) ed \u00e8 parte della comunit\u00e0 amministrativa (\"Samtgemeinde\") di Duingen."}
{"id": "2806992", "revid": "287204", "url": "https://it.wikipedia.org/wiki?curid=2806992", "title": "1\u00b0 Gruppo Artiglieria Pesante &quot;Adige&quot;", "text": ""}
{"id": "2806995", "revid": "110157", "url": "https://it.wikipedia.org/wiki?curid=2806995", "title": "Hoyershausen", "text": "Hoyershausen \u00e8 un comune di 501 abitanti della Bassa Sassonia, in Germania.\nAppartiene al circondario (\"Landkreis\") di Hildesheim (targa HI) ed \u00e8 parte della comunit\u00e0 amministrativa (\"Samtgemeinde\") di Duingen."}
{"id": "2806997", "revid": "110157", "url": "https://it.wikipedia.org/wiki?curid=2806997", "title": "Marienhagen", "text": "Marienhagen \u00e8 un comune di 853 abitanti della Bassa Sassonia, in Germania.\nAppartiene al circondario (\"Landkreis\") di Hildesheim (targa HI) ed \u00e8 parte della comunit\u00e0 amministrativa (\"Samtgemeinde\") di Duingen."}
{"id": "2806998", "revid": "110157", "url": "https://it.wikipedia.org/wiki?curid=2806998", "title": "Weenzen", "text": "Weenzen \u00e8 un comune di 431 abitanti della Bassa Sassonia, in Germania.\nAppartiene al circondario (\"Landkreis\") di Hildesheim (targa HI) ed \u00e8 parte della comunit\u00e0 amministrativa (\"Samtgemeinde\") di Duingen."}
{"id": "2806999", "revid": "98077", "url": "https://it.wikipedia.org/wiki?curid=2806999", "title": "\u00c7am", "text": ""}
{"id": "2807009", "revid": "110157", "url": "https://it.wikipedia.org/wiki?curid=2807009", "title": "Everode", "text": "Everode \u00e8 un comune di 524 abitanti della Bassa Sassonia, in Germania.\nAppartiene al circondario (\"Landkreis\") di Hildesheim (targa HI) ed \u00e8 parte della comunit\u00e0 amministrativa (\"Samtgemeinde\") di Freden (Leine)."}
{"id": "2807026", "revid": "110157", "url": "https://it.wikipedia.org/wiki?curid=2807026", "title": "Freden (Leine)", "text": "Freden (Leine) \u00e8 un comune di 3.169 abitanti della Bassa Sassonia, in Germania.\nAppartiene al circondario (\"Landkreis\") di Hildesheim (targa HI) ed \u00e8 parte della comunit\u00e0 amministrativa (\"Samtgemeinde\") di Freden (Leine)."}
{"id": "2807034", "revid": "110157", "url": "https://it.wikipedia.org/wiki?curid=2807034", "title": "Landwehr (Germania)", "text": "Landwehr \u00e8 un comune di 531 abitanti della Bassa Sassonia, in Germania.\nAppartiene al circondario (\"Landkreis\") di Hildesheim (targa HI) ed \u00e8 parte della comunit\u00e0 amministrativa (\"Samtgemeinde\") di Freden (Leine)."}
{"id": "2807040", "revid": "110157", "url": "https://it.wikipedia.org/wiki?curid=2807040", "title": "Winzenburg", "text": "Winzenburg \u00e8 un comune di 762 abitanti della Bassa Sassonia, in Germania.\nAppartiene al circondario (\"Landkreis\") di Hildesheim (targa HI) ed \u00e8 parte della comunit\u00e0 amministrativa (\"Samtgemeinde\") di Freden (Leine)."}
{"id": "2807052", "revid": "110157", "url": "https://it.wikipedia.org/wiki?curid=2807052", "title": "Betheln", "text": "Betheln \u00e8 un comune di 1.049 abitanti della Bassa Sassonia, in Germania.\nAppartiene al circondario (\"Landkreis\") di Hildesheim (targa HI) ed \u00e8 parte della comunit\u00e0 amministrativa (\"Samtgemeinde\") di Gronau (Leine)."}
{"id": "2807064", "revid": "1123126", "url": "https://it.wikipedia.org/wiki?curid=2807064", "title": "Dominik Duka", "text": "Biografia.\nNato a Hradec Kr\u00e1lov\u00e9, nella Boemia dell'est, il 6 gennaio 1969 \u00e8 entrato a far parte dell'ordine dei domenicani mentre il successivo 22 giugno 1970 \u00e8 stato ordinato sacerdote.\nDopo l'ordinazione presbiterale ha prestato servizio in alcune parrocchie dell'arcidiocesi di Praga.\nHa studiato teologia a Litom\u011b\u0159ice conseguendo la licenza teologica nel 1979 presso la facolt\u00e0 teologica di Varsavia.\nNel 1975 \u00e8 stato privato dell'autorizzazione statale per il sacro ministero e destinato, per quasi 15 anni, alle fabbriche \u0160koda di Plze\u0148, come disegnatore (fino al 1989). Nel frattempo, ha lavorato in segreto nell'ordine come maestro dei novizi e insegnante di teologia.\nFra il 1981 e il 1982 \u00e8 stato incarcerato a Plze\u0148.\nDopo la fine del regime comunista nel suo paese \u00e8 stato nominato da papa Giovanni Paolo II vescovo di Hradec Kr\u00e1lov\u00e9, sua citt\u00e0 natale, il 6 giugno 1998. Ha ricevuto la consacrazione episcopale il successivo 26 settembre dall'arcivescovo Karel Ot\u010den\u00e1\u0161ek. Dal 2004 al 2008 \u00e8 stato anche amministratore apostolico \"sede plena\" di Litom\u011b\u0159ice a causa di una malattia del vescovo locale, Pavel Pos\u00e1d.\nIl 13 febbraio 2010 papa Benedetto XVI lo ha nominato arcivescovo di Praga e primate della Repubblica Ceca, succedendo al cardinale Miloslav Vlk, dimessosi per raggiunti limiti d'et\u00e0.\nNel 2010 \u00e8 eletto dai vescovi della sua Nazione come presidente della Conferenza Episcopale Ceca.\nPapa Benedetto XVI lo ha creato e pubblicato cardinale del titolo dei Santi Marcellino e Pietro nel concistoro del 18 febbraio 2012.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "2807066", "revid": "767487", "url": "https://it.wikipedia.org/wiki?curid=2807066", "title": "William Graham Claytor Junior", "text": "Biografia.\nFu il quindicesimo segretario della marina statunitense (United States Department of Defense) sotto il presidente degli Stati Uniti d'America Jimmy Carter.\nFiglio di Gertrude Harris Boatwright Claytor e W. Graham Claytor (1886 - 1971), studi\u00f2 all'universit\u00e0 della Virginia e alla Harvard Law School. Suo fratello era Robert Buckner Claytor (27 febbraio 1922-9 aprile 1993)"}
{"id": "2807067", "revid": "204012", "url": "https://it.wikipedia.org/wiki?curid=2807067", "title": "W. Graham Claytor, Jr.", "text": ""}
{"id": "2807070", "revid": "30076604", "url": "https://it.wikipedia.org/wiki?curid=2807070", "title": "Paul A. Samuelson", "text": ""}
{"id": "2807071", "revid": "30076618", "url": "https://it.wikipedia.org/wiki?curid=2807071", "title": "Rudolf Eucken", "text": ""}
{"id": "2807074", "revid": "114562216", "url": "https://it.wikipedia.org/wiki?curid=2807074", "title": "Charles Hobaugh", "text": "Ha volato come pilota dello Space Shuttle nelle missioni STS-104 e STS-118, assumendo poi il comando della missione STS-129.\nFu interlocutore di volo (CAPCOM) durante la fase di rientro della tragica missione STS-107 diventando pertanto l'ultima persona ad aver parlato con l'equipaggio."}
{"id": "2807077", "revid": "110157", "url": "https://it.wikipedia.org/wiki?curid=2807077", "title": "Banteln", "text": "Banteln \u00e8 un comune di 1.593 abitanti della Bassa Sassonia, in Germania.\nAppartiene al circondario (\"Landkreis\") di Hildesheim (targa HI) ed \u00e8 parte della comunit\u00e0 amministrativa (\"Samtgemeinde\") di Gronau (Leine)."}
{"id": "2807080", "revid": "110157", "url": "https://it.wikipedia.org/wiki?curid=2807080", "title": "Br\u00fcggen (Bassa Sassonia)", "text": "Br\u00fcggen \u00e8 un comune di 951 abitanti della Bassa Sassonia, in Germania.\nAppartiene al circondario (\"Landkreis\") di Hildesheim (targa HI) ed \u00e8 parte della comunit\u00e0 amministrativa (\"Samtgemeinde\") di Gronau (Leine)."}
{"id": "2807083", "revid": "124637171", "url": "https://it.wikipedia.org/wiki?curid=2807083", "title": "Celtic Football Club 1966-1967", "text": "Questa voce raccoglie le informazioni riguardanti il Celtic Football Club nelle competizioni ufficiali della stagione 1966-1967.\nStagione.\nLa stagione 1966-1967 vide il Celtic conquistare la Coppa dei Campioni, avendo battuto in finale l' col risultato di 2 a 1. Il Celtic si fregi\u00f2 cos\u00ec del titolo di primo club britannico e nord-europeo a vincere la Coppa dei Campioni e unico club scozzese a raggiungere una finale. I \"Bhoys\" biancoverdi vinsero anche campionato, coppa nazionale e coppa di lega nazionale, oltre alla sopracitata Coppa dei Campioni; in questo modo realizzarono il cosiddetto \"quadruple\", per il quale l'annata fu poi soprannominata \"Year of Triumph\" (anno del trionfo) e considerata la pi\u00f9 gloriosa della storia del club biancoverde. Le partite stagionali disputate dal Celtic furono 65, e di queste solamente 4 le sconfitte. Nella finale di Coppa Intercontinentale - nel mese di novembre 1967 - gli \"Hoops\" vennero invece sconfitti dal Racing Avellaneda, e fallirono il \"quintuple\". I tre incontri disputati contro gli argentini fanno per\u00f2 parte della stagione successiva.\nMaglie.\nI numeri dei giocatori non sono impressi sul retro delle maglie, ma sulla parte anteriore dei calzoncini.\nOrganigramma societario.\nArea direttiva\nArea tecnica\nRosa.\nLa numerazione \u00e8 basata sulle divise indossate dai giocatori scesi in campo durante la finale di Coppa dei Campioni."}
{"id": "2807084", "revid": "110157", "url": "https://it.wikipedia.org/wiki?curid=2807084", "title": "Despetal", "text": "Despetal \u00e8 un comune di 1.365 abitanti della Bassa Sassonia, in Germania.\nAppartiene al circondario (\"Landkreis\") di Hildesheim (targa HI) ed \u00e8 parte della comunit\u00e0 amministrativa (\"Samtgemeinde\") di Gronau (Leine)."}
{"id": "2807085", "revid": "110157", "url": "https://it.wikipedia.org/wiki?curid=2807085", "title": "Eime", "text": "Eime \u00e8 un comune di 2.820 abitanti della Bassa Sassonia, in Germania.\nAppartiene al circondario (\"Landkreis\") di Hildesheim (targa HI) ed \u00e8 parte della comunit\u00e0 amministrativa (\"Samtgemeinde\") di Gronau (Leine)."}
{"id": "2807087", "revid": "74801", "url": "https://it.wikipedia.org/wiki?curid=2807087", "title": "Barry Wilmore", "text": "Formazione.\nHa conseguito una laurea e un master ingegneria elettrica alla Tennessee Technological University e un secondo master in Sistemi dell\u2019aviazione all'Universit\u00e0 del Tennessee.\nCarriera come pilota.\nDurante la carriera di pilota e ufficiale navale della Marina statunitense, Wilmore ha completato quattro dispiegamenti operativi, pilotando gli aerei A-7E e FA 18 dalle portaerei USS Forrestal, USS Kennedy, USS Enterprise e USS Eisenhower. Ha volato in numerose missioni di combattimento a sostegno delle operazioni Desert Storm, Desert Shield e Southern Watch sui cieli dell'Iraq, oltre che in Bosnia per gli Stati Uniti e la NATO. Come pilota collaudatore della Marina, Wilmore ha partecipato a tutti gli aspetti dello sviluppo iniziale del T-45 jet trainer per ottenere la certificazione di atterraggio dell\u2019aereo sulle portaerei e test di volo con alto angolo d'attacco. \u00c8 stato inoltre istruttore dei test di volo dei sistemi e ad ala fissa all'United States Naval Test Pilot School (USNTPS). Prima della sua selezione alla NASA, ha lavorato per la aviazione come istruttore dei test di volo presso l'Air Force Test Pilot School dell'Edwards Air Force Base, California. Wilmore ha accumulato pi\u00f9 di ore di volo e 663 atterraggi sulle portaerei. Al 2019 \u00e8 ancora in servizio alla Marina come capitano.\nCarriera come astronauta.\nWilmore venne selezionato come pilota della NASA nel luglio del 2000, iniziando l'addestramento in agosto dello stesso anno. Concluso l'addestramento due anni, \u00e8 stato assegnato a compiti tecnici dell'Ufficio astronauti in attesa di venir assegnato ad una missione. Nel 2011 \u00e8 stato CAPCOM dell'ultima missione Shuttle STS-135. \nSTS-129.\nIl 16 novembre 2009 \u00e8 partito per la sua prima missione, l'STS-129, come pilota dello Shuttle Atlantis. La missione aveva come obiettivo la consegna di due Express Logistics Carrier (ELC) e hardware per la Stazione, di cui due giroscopi di ricambio, due serbatoi di azoto, due pompe, un serbatoio di ammoniaca e un Latching end-effector per il braccio robotico della Spaziale (ISS), il Canadarm2. Wilmore ha supportato le tre attivit\u00e0 extraveicolari (EVA) dell'STS-129 manovrando il braccio robotico dall'interno della Stazione. \u00c8 tornato sulla Terra dieci giorni dopo atterrando nella Pista 33 del NASA Shuttle Landing Facility.\nExpedition 41/42.\n\u00c8 partito nuovamente per la ISS il 25 settembre 2014 a bordo della Sojuz TMA-14M con il comandante Sojuz Aleksandr Samokutjaev e l'ingegnere di volo1 Elena Serova, la prima cosmonauta russa a partecipare ad una missione di lunga durata sulla ISS. Durante la sua permanenza a bordo ha svolto ricerca scientifica, manutenzione e quattro EVA con i colleghi Reid Wiseman e Terry Virts, accumulando 25 ore e 36 minuti all'esterno della Stazione. A novembre, dopo la partenza della Sojuz TMA-13M, ha ottenuto il comando della Stazione per l'Expedition 42. \u00c8 tornato sulla Terra con l'equipaggio della Sojuz TMA-14M atterrando nelle steppe del Kazakistan il 12 marzo 2015, dopo aver trascorso 167 giorni nello spazio.\nSituazione d'emergenza.\nIl 14 gennaio 2014 verso le 9:00 UTC ha dovuto ricoprire il ruolo di comandante quando \u00e8 suonato un allarme di perdita di ammoniaca nel Segmento americano. L'equipaggio dell'Expedition 42 si \u00e8 quindi rifugiato nel Segmento russo, che non utilizza un sistema di raffreddamento con l'ammoniaca, in attesa che il Centro di controllo missione di Houston monitorasse la situazione per capire se era presente una vera perdita o se si trattava solo di un falso allarme. Alle 19:00, dopo aver ricevuto l'autorizzazione del Direttore di volo, Wilmore e Virts hanno indossato le maschere per l'ammoniaca e son entrati nel Segmento americano per prelevare campioni dell'aria, che hanno dato esito negativo permettendo all'equipaggio di togliersi le maschere e controllare personalmente lo stato dei moduli.\nBoe-CFT.\nNel luglio 2018 \u00e8 stato assegnato come membro dell'equipaggio di riserva della missione di prova Boe-CFT e del primo volo operativo Boeing Starliner-1 dello Starliner. Nell'ottobre 2020 \u00e8 stato assegnato come comandante della Boe-CFT, sostituendo l'astronauta Boeing Christopher Ferguson.\nVita privata.\nWilmore \u00e8 sposato con Deanna Wilmore con cui ha avuto due figlie. Durante l'universit\u00e0 era letterman e capitano della squadra di football della Tennessee Technological University."}
{"id": "2807089", "revid": "110157", "url": "https://it.wikipedia.org/wiki?curid=2807089", "title": "Rheden (Germania)", "text": "Rheden \u00e8 un comune di 1.199 abitanti della Bassa Sassonia, in Germania.\nAppartiene al circondario (\"Landkreis\") di Hildesheim (targa HI) ed \u00e8 parte della comunit\u00e0 amministrativa (\"Samtgemeinde\") di Gronau (Leine)."}
{"id": "2807095", "revid": "110157", "url": "https://it.wikipedia.org/wiki?curid=2807095", "title": "Harbarnsen", "text": "Harbarnsen \u00e8 un comune di 663 abitanti della Bassa Sassonia, in Germania.\nAppartiene al circondario (\"Landkreis\") di Hildesheim (targa HI) ed \u00e8 parte della comunit\u00e0 amministrativa (\"Samtgemeinde\") di Lamspringe."}
{"id": "2807096", "revid": "729019", "url": "https://it.wikipedia.org/wiki?curid=2807096", "title": "Episodi di Aaron Stone (seconda stagione)", "text": "La seconda stagione della serie Aaron Stone \u00e8 trasmessa negli Stati Uniti dal 24 febbraio 2010, in Italia va in onda dal 24 dicembre 2010 su Disney XD. \nIn chiaro \u00e8 trasmessa dal 22 gennaio 2013 su Italia 2."}
{"id": "2807100", "revid": "1543377", "url": "https://it.wikipedia.org/wiki?curid=2807100", "title": "Tirosolo", "text": "Il tirosolo \u00e8 una molecola di origine fenolica derivante dall'alcol 2-feniletilico. \n\u00c8 un composto naturale, che si pu\u00f2 che si pu\u00f2 reperire in diverse specie vegetali e in maniera particolare nell'olio d'oliva e nel vino rosso.\nIl tirosolo \u00e8 una molecola con buone propriet\u00e0 antiossidanti, che pu\u00f2 proteggere le cellule dalle lesioni dovute all'ossidazione in vitro.\nSebbene non sia cos\u00ec potente come altri antiossidanti presenti nell'olio d'oliva, la sua maggiore concentrazione e buona biodisponibilit\u00e0 indicano che pu\u00f2 avere un importante effetto complessivo.\nNell'olio di oliva, il tirosolo forma esteri con acidi grassi."}
{"id": "2807101", "revid": "287204", "url": "https://it.wikipedia.org/wiki?curid=2807101", "title": "Ivica Maric", "text": ""}
{"id": "2807102", "revid": "122246", "url": "https://it.wikipedia.org/wiki?curid=2807102", "title": "Campionato europeo di pallavolo maschile Under-19", "text": ""}
{"id": "2807103", "revid": "278406", "url": "https://it.wikipedia.org/wiki?curid=2807103", "title": "Norman Gobbi", "text": "Formazione e vita privata.\nNel 2007 si \u00e8 laureato in Scienze della comunicazione, indirizzo aziendale e istituzionale, all'Universit\u00e0 della Svizzera italiana. Nel 2002 ha avviato un'attivit\u00e0 lavorativa quale consulente in comunicazione e marketing.\nSposato nel 2008, \u00e8 padre di due figli.\nPolitica.\nNel 1996 viene eletto al consiglio comunale di Quinto e nel 2008 entra a far parte del Municipio, a capo dei dicasteri della sicurezza e dell'economia pubblica, fino al 2011. In tale periodo \u00e8 stato presidente del consiglio d'amministrazione del Parco Multifunzionale Ambr\u00ec Piotta, che si occupa della gestione dell'ex aerodromo militare di Ambr\u00ec-Piotta.\nNel 1999, quando viene eletto per la prima volta nel Gran Consiglio ticinese, che presiede nella legislatura 2008-2009. Rimane in carica fino al 2011. Nel 2009 ha diretto la seconda conferenza del San Gottardo, mini-parlamento del progetto di sviluppo regionale attorno al massiccio elvetico.\nDal 1\u00ba marzo 2010 viene eletto col partito della Lega dei Ticinesi al Consiglio nazionale, la Camera bassa dell'Assemblea federale elvetica, rimanendo in carica fino al 13 aprile 2011 data dell'elezione in Consiglio di Stato, avvenuta con 61 712 preferenze, diventando il secondo ministro della Lega dei Ticinesi, che assume la maggioranza relativa nel governo cantonale. Il 19 aprile 2015, con 73 540 voti preferenziali, viene riconfermato consigliere di Stato. Nel primo anno (2015-2016) della nuova legislatura ricopre anche la veste di presidente del Governo ticinese. Nel 2019, in occasione delle elezioni cantonali, viene riconfermato con il maggior numero di voti (71 312) tra i cinque eletti; nel maggio 2020 assume per la seconda volta la presidenza del Governo cantonale.\nDirige il Dipartimento delle istituzioni e rappresenta l'esecutivo ticinese in alcuni gruppi e comitati strategici a livello federale. In particolare \u00e8 membro del comitato e della conferenza dei direttori dei dipartimenti cantonali di giustizia e polizia. \u00c8 presidente della Conferenza governativa dei direttori cantonali del militare, della protezione civile e dei pompieri (RK MZF).\n\u00c8 inoltre il rappresentante ticinese e svizzero nella comunit\u00e0 di lavoro Regio Insubrica, ed \u00e8 membro dell'ufficio presidenziale dal 2011.\nPolitica federale.\nIl 7 novembre 2015 la sezione ticinese dell'UDC ha presentato in conferenza stampa Norman Gobbi come suo candidato al Consiglio federale. Il Consigliere di Stato leghista, che ha aderito al partito, \u00e8 stato scelto come uno dei tre candidati in corsa per l'elezione del Consiglio federale a Palazzo federale il 9 dicembre 2015. Non ha per\u00f2 ottenuto i voti necessari per l'elezione, e l'incarico \u00e8 stato affidato a Guy Parmelin.\nAttivit\u00e0.\nNel 1997 diventa ufficiale di milizia nell'Esercito svizzero. Nel gennaio 2021 \u00e8 promosso al grado di colonnello.\n\u00c8 stato membro del Consiglio di Amministrazione dell'Hockey Club Ambr\u00ec-Piotta (HCAP). Pratica il tiro sportivo e presiede il Tiro storico del San Gottardo e dal 2002 al 2011 \u00e8 stato membro di comitato della Federazione Ticinese delle Societ\u00e0 di Tiro.\nHa posto la sua candidatura alla Loggia Massonica di Lugano \"Il Dovere\" nel marzo-aprile 2010 e il 19 agosto 2011 \u00e8 stato invitato a un colloquio esplicativo da due esponenti della Loggia in questione, ma in seguito l'ha ritirata."}
{"id": "2807104", "revid": "339392", "url": "https://it.wikipedia.org/wiki?curid=2807104", "title": "Toelettatura", "text": ""}
{"id": "2807106", "revid": "831312", "url": "https://it.wikipedia.org/wiki?curid=2807106", "title": "Norbert Huber", "text": "\u00c8 fratello di Arnold, G\u00fcnther e Wilfried, a loro volta ex atleti di \"sport della slitta\" di alto livello.\nBiografia.\nIn carriera ha gareggiato sia nel singolo che nel doppio, cogliendo successi in entrambe le discipline, anche se \u00e8 nel doppio che ha raggiunto i successi pi\u00f9 prestigiosi. Il solo rammarico in una carriera colma di successi \u00e8 l'aver mancato la vittoria nell'appuntamento olimpico, a causa anche di alcuni sfortunati eventi. Ha partecipato infatti a quattro edizioni dei Giochi olimpici invernali: l'esordio \u00e8 avvenuto a dove si \u00e8 classificato al nono posto nel singolo ed al sesto posto nel doppio, dopo aver compromesso la gara con un grave errore che aveva fatto sbalzare lui e il suo compagno dalla slitta e che l'aveva fatto precipitare dal secondo posto ad un solo centesimo dai primi nell'intermedio al nono posto di manche; quattro anni pi\u00f9 tardi ha dovuto dare \"forfait\" a , dove si presentava con ottime credenziali sia nel singolo che nel doppio, a causa di un ricovero in ospedale; ad \u00e8 giunto quarto nel singolo ed ha ottenuto la medaglia di bronzo nel doppio, a ha colto la sua seconda medaglia olimpica centrando l'argento nel doppio (dietro ad un'altra coppia italiana composta dal fratello Wilfried e da Kurt Brugger) e piazzandosi sesto nel singolo. Nella stessa olimpiade l'altro fratello G\u00fcnther ha ottenuto il bronzo nel bob a due, solamente Arnold non \u00e8 riuscito a prendere la medaglia dovendosi accontentare del quarto posto nel singolo dello slittino. Ha chiuso la sua carriera a cinque cerchi partecipando a nella specialit\u00e0 del singolo, gara nella quale ha raggiunto la decima posizione.\nAi campionati mondiali ha conquistato dodici medaglie, delle quali due d'oro, mentre ai campionati europei ha ottenuto quattordici medaglie, tre delle quali d'oro.\nIn Coppa del Mondo ha conquistato il primo podio, nonch\u00e9 la prima vittoria il 7 febbraio 1982 nel doppio a Tatransk\u00e1 Lomnica. A tutt'oggi \u00e8 stato l'unico atleta capace di vincere la classifica generale di Coppa del Mondo sia nella specialit\u00e0 del singolo che del doppio, e detiene il primato di trofei assoluti, sono infatti ben undici le sfere di cristallo ottenute, tre nella specialit\u00e0 del singolo e otto nel doppio, anch'esso un record, detenuto in coabitazione con il suo storico compagno di doppio Hansj\u00f6rg Raffl.\nDopo il ritiro dall'attivit\u00e0 agonistica ha intrapreso l'attivit\u00e0 di albergatore, assieme alla moglie Bruni e ai suoi tre figli, gestendo l'hotel di famiglia a Selva dei Molini. Allo stesso tempo per\u00f2 fa parte dello staff tecnico della nazionale di slittino."}
{"id": "2807108", "revid": "287204", "url": "https://it.wikipedia.org/wiki?curid=2807108", "title": "Campionato Sammarinese 1996-1997", "text": "Play-off.\nAi play-off si qualificano le prime tre squadre di ogni girone.\n- 0-0 rig.: 5-4\n- 4-3 dts\n- 2-3\n- 2-2 rig.: 6-5\n- 3-1\n- 3-2\n- 2-2 rig.: 7-6\n- 2-1\n- 2-0\n- 2-1"}
{"id": "2807110", "revid": "767487", "url": "https://it.wikipedia.org/wiki?curid=2807110", "title": "Koenji Hyakkei", "text": "I K\u014denji Hyakkei (\u9ad8\u5186\u5bfa\u767e\u666f, traslitterato anche K\u014denjihyakkei o K\u014denjiHyakkei) sono un gruppo Zeuhl giapponese fondato nel 1991 da Tatsuya Yoshida, membro dei Ruins. Il gruppo ha esordito nel 1994 con un album omonimo con Aki Kubota (membro dei Bondage Fruit) alla voce e alle tastiere. Pur non essendo tecnicamente cos\u00ec complessa come quella dei Ruins, la musica dei K\u014denji Hyakkei \u00e8 ugualmente incline al virtuosismo.\nStoria.\nI dettagli della storia del gruppo sono sconosciuti. Aki Kubota \u00e8 originaria della zona di K\u014denji (T\u014dky\u014d), e questo potrebbe spiegare l'origine del nome del gruppo.\nYoshida \u00e8 l'unico membro stabile del gruppo con Kengo Sakamoto al basso a partire dal secondo album. I continui cambi di formazione hanno portato il gruppo a modificare il proprio genere di riferimento, passando dal rock progressivo al minimalismo, per poi arrivare alla fusion con l'ingresso nel gruppo di Keiko Komori (sax soprano) per l'album \"Angherr Shisspa\". Resta costante la lontananza dalla musica commerciale, che li ha portati ad esibirsi nel 2009 al France Rock In Opposition Festival.\nLingua.\nTutte le canzoni del gruppo sono cantate in una lingua immaginaria, probabilmente influenzata dal kobaiano inventato dal leader dei Magma Christian Vander. \u00c8 per\u00f2 improbabile che i testi abbiano un significato: le parole pi\u00f9 corte di quattro lettere sono poche e nessuna parola \u00e8 mai usata in pi\u00f9 di una frase. L'ortografia e la pronuncia tendono inoltre a cambiare di album in album.\nCollegamenti esterni.\nK\u014denji Hyakkei su progarchives.com"}
{"id": "2807112", "revid": "930062", "url": "https://it.wikipedia.org/wiki?curid=2807112", "title": "Randolph Bresnik", "text": "Biografia.\nBresnik \u00e8 nato l'11 settembre 1967 a Fort Knox, in Kentucky. \u00c8 sposato con Rebecca Burgin con cui ha avuto un figlio e una figlia, nata il 21 novembre 2009 mentre lui era in orbita. Gli piace viaggiare, ascoltare musica, la fotografia, gli sport, le immersioni, il motociclismo e volare con i warbird.\nCarriera militare.\nNel maggio del 1989 ha frequentato la scuola \"Naval Reserve Officers Training Corps\" diplomandosi come sottotenente nel Corpo dei Marines e laureandosi in matematica a The Citadel, nel Charleston, Carolina del Sud.\nHa svolto l'addestramento di base del volo a Pensacola, Florida, mentre l'addestramento Intermedio e quello avanzato a Beeville, nel Texas, dove nel 1992 \u00e8 diventato un aviatore navale. A gennaio del 1999 ha iniziato la scuola di pilota collaudatore navale a Maryland, diplomandosi nel dicembre dello stesso anno. Fino al 2001 \u00e8 stato pilota collaudatore dell'F/A-18, volando anche negli aerei F/A-18 A-D e F/A-18 E/F. A gennaio del 2001 \u00e8 diventato istruttore di volo dei velivoli ad ala fissa e dei sistemi di bordo degli aerei F/A-18, T-38 e T-2. Nel 2002 ha conseguito una laurea specialistica in Sistemi d'aviazione all'Universit\u00e0 del Tennessee, mentre nel 2003 \u00e8 tornato a svolgere missioni di combattimento sul F/A-18 come supporto all'Operazione Southern Watch e nella Guerra d'Iraq. Nel 2008 si \u00e8 diplomato nella scuola Air War, in Alabama. \nDurante la sua carriera militare Bresnik ha accumulato pi\u00f9 di 5 800 ore di volo in 81 tipi diversi di velivoli. Possiede la licenza di pilota di linea e ha l'autorizzazione di volare senza limiti su aerei con motori a pistoni.\nCarriera astronauta.\nA maggio 2004 \u00e8 stato selezionato come pilota candidato astronauta del Gruppo 19 della NASA. Due anni dopo, nel febbraio del 2006, ha completato l'addestramento di base, rendendolo assegnabile a un volo spaziale. Il 16 novembre 2009 \u00e8 partito da Cape Canaveral a bordo dello Space Shuttle Atlantis per la missione STS-129 con il ruolo di Specialista di Missione in direzione Stazione Spaziale Internazionale per portare in orbita due Express Logistics Carriers e circa 13 tonnellate di parti di ricambio. Il 21 e il 23 novembre 2009 ha svolto due attivit\u00e0 extraveicolari rispettivamente con i colleghi Michael Foreman e Robert Satcher, accumulando 11 ore e 50 minuti fuori dalla Stazione. Il 27 novembre \u00e8 tornato sulla Terra atterrando a Cape Canaveral con i compagni di equipaggio della STS-129 e con Nicole Stott, membro dell'Expedition 20/21.\nNel settembre del 2011 ha partecipato alla missione ESA CAVES 2011 trascorrendo quasi una settimana nel sottosuolo della Sardegna, all'interno della grotta Sa Grutta, insieme gli astronauti Sergej Ry\u017eikov, Thomas Pesquet, Timothy Peake e Norishige Kanai. A settembre 2014 \u00e8 stato comandante di NEEMO 19, una missione sottomarina di 13 giorni nel laboratorio Aquarius sul fondale di Key Largo, in Florida, a 19 metri di profondit\u00e0 con i colleghi Andreas Mogensen, Jeremy Hansen e Herv\u00e9 Stevenin per testare tecnologie e tecniche d'addestramento da usare nella Stazione Spaziale e nelle future missioni nello spazio profondo.\nExpedition 54/55.\nIl 5 ottobre 2015 il GCTC ha annunciato che Bresnik avrebbe iniziato l'addestramento al Centro di addestramento cosmonauti Jurij Gagarin a Star City come ingegnere di volo 2 della Sojuz MS-07, dato il suo assegnamento come ingegnere di volo dell'Expedition 54 e comandante dell'Expedition 55. Durante la conferenza stampa Valerij Korzun, vice direttore del Centro d'Addestramento ed ex cosmonauta, ha fatto notare come Bresnik sia il primo ad aver iniziato l'addestramento Sojuz direttamente dal modello MS e non come aggiornamento della TMA-M. Il lancio della Sojuz MS-07 \u00e8 previsto per dicembre 2018, insieme ai compagni di equipaggio Sergej Rjazanskij e Norishige Kanai."}
{"id": "2807118", "revid": "466539", "url": "https://it.wikipedia.org/wiki?curid=2807118", "title": "Augustus Keppel, I visconte Keppel", "text": "Biografia.\nFiglio di Lord Willem van Keppel e di Lady Anne Lennox, figlia di Lord Charles Lennox, I duca di Richmond e figlio illegittimo di Carlo II d'Inghilterra. I Keppel erano una nobile famiglia d'origine olandese, emigrata in Inghilterra al seguito di Guglielmo III.\nEssendo il minore dei figli di Lord William-Anne, fu avviato alla carriera militare, precisamente in marina, nella quale entr\u00f2 a soli dieci anni come aspirante guardiamarina e nel 1740 partecip\u00f2 alla circumnavigazione del globo compiuta dall'ammiraglio Lord George Anson sul vascello \"Centurion\" (60 cannoni, 4\u00ba rango); promosso tenente di vascello nel 1742 e commander (l'equivalente di capitano di corvetta dell'epoca) e poi capitano di vascello nel 1744, nel 1749 fece il suo ingresso nella societ\u00e0 politica dell'epoca, militando come era tradizione nella sua famiglia nel partito Whig e difese il marchese di Rockingham, Lord Charles Watson-Wentworth e suo cugino Lord Charles Lennox, III duca di Richmond contro i membri del partito Tory e gli pseudo Giacobiti e grazie ad essi ebbe l'occasione di conoscere Sir Joshua Reynolds e Harry Fielding, che sarebbero divenuti i suoi migliori amici.\nL'11 maggio 1749 fu promosso commodoro ed ebbe il comando della flotta del Mediterraneo e fu per un breve periodo comandante militare di Gibilterra. Nel 1756 prese parte alla presa di Gor\u00e9e, nel 1759 alla battaglia della baia di Quiberon e nel 1761 alla presa di Belle \u00cele; nel 1757 fece parte della corte marziale che condann\u00f2 a morte l'ammiraglio John Byng per la mancata difesa di Minorca. Nell'ottobre 1762 fu nominato contrammiraglio e partecip\u00f2 alla spedizione di Sir George Potock contro Cuba e l'Avana.\nGrazie alla notevole influenza politica di suo fratello, Lord George Keppel sul Primo Lord dell'Ammiragliato Lord Edward Hawke, il 24 ottobre 1770 fu promosso viceammiraglio e nel 1770 prese parte alla conquista delle isole Falkland. Il 27 luglio 1778 prese parte alla sfortunata battaglia di Ouessant contro l'ammiraglio francese Louis Guillouet d'Orvilliers, uscendone sconfitto. Nonostante ci\u00f2, il 5 dicembre 1779 venne insignito dell'Ordine della Giarrettiera e del titolo di barone Elden.\nLord Augustus Keppel fu rappresentante alla Camera dei Comuni per la contea di Chilchester dal 1755 al 1761, per quella di Windsor dal 1761 al 1780 e del Surrey dal 1764 al 1786 e mor\u00ec a Woking il 2 ottobre 1786."}
{"id": "2807121", "revid": "729019", "url": "https://it.wikipedia.org/wiki?curid=2807121", "title": "Sindrome di Weber", "text": "La sindrome di Weber (emiplegia alternata superiore) \u00e8 una forma di ictus caratterizzata dalla presenza di una paralisi del nervo oculomotore ed emiparesi controlaterale o emiplegia.\nCause.\n\u00c8 causata da infarto mesencefalico a seguito di occlusione dei rami paramediani dell'arteria cerebrale posteriore o da biforcazione basilare perforante delle arterie.\nLa sindrome di Weber si presenta come una manifestazione della malattia da decompressione in un subacqueo.\nStoria.\nEssa porta il nome di sir Herman David Weber, un medico tedesco, nato a Londra, che ha descritto la condizione nel 1863. Non \u00e8 correlata alla sindrome di Sturge-Weber o alla sindrome di Klippel-Trenaunay."}
{"id": "2807122", "revid": "436907", "url": "https://it.wikipedia.org/wiki?curid=2807122", "title": "Monsters and Robots", "text": "Monsters and Robots \u00e8 il quinto album in studio del chitarrista statunitense Buckethead, pubblicato il 20 aprile 1999 dalla Higher Octave.\nIl disco.\nUna buona parte dell'album \u00e8 stata composta in sinergia con Les Claypool, il quale ha suonato il basso in diverse tracce e ha prestato la sua voce nel brano \"The Ballad of Buckethead\".\nBuckethead ha presentato per la prima volta questo album all'apertura del concerto dei Primus ad Ottobre e Novembre 1999.\n\"Monsters and Robots\" \u00e8 inoltre elencato nel catalogo della Biblioteca nazionale tedesca e alcune statistiche aggiornate lo vedono come il disco pi\u00f9 venduto nella carriera solista di Buckethead ad oggi.\n\"The Ballad of Buckehead\".\nIl brano \"The Ballad of Buckethead\" fu scelto da Buckethead per promuovere l'album. Il video del brano, realizzato dall'artista Dave McKean con tecniche di modellazione 3D, ottenne Inoltre, il brano venne anche scelto da Buckethead per presentare l'album nei concerti dei Primus del 1999.\n\"The Ballad of Buckethead\" \u00e8 uno dei pochi brani non strumentali della discografia di Buckethead. Il testo racconta la vita (immaginaria) di Buckethead, cos\u00ec come ripresa poi nella sezione autobiografica del suo sito ufficiale e da altri riferimenti nella discografia del chitarrista, secondo cui Buckethead sarebbe cresciuto in gabbia in un allevamento di polli gestito da crudeli padroni, per poi trovare la libert\u00e0 dando fuoco all'allevamento e diventare prima un burattinaio e poi un chitarrista."}
{"id": "2807123", "revid": "300067", "url": "https://it.wikipedia.org/wiki?curid=2807123", "title": "Sasha Vasiljevic", "text": ""}
{"id": "2807129", "revid": "116820456", "url": "https://it.wikipedia.org/wiki?curid=2807129", "title": "Robert Satcher", "text": "Selezionato dalla NASA nel maggio del 2004, Satcher ha completato l'addestramento nel febbraio 2006. Ha partecipato alla missione STS-129 come specialista."}
{"id": "2807130", "revid": "1652635", "url": "https://it.wikipedia.org/wiki?curid=2807130", "title": "Malnutrizione", "text": "Esistono due tipi di malnutrizione: la malnutrizione per eccesso (prevalente nei paesi ricchi) e la malnutrizione per difetto (prevalente nei paesi poveri).\nMalnutrizione per eccesso.\nLa malnutrizione per eccesso \u00e8 la conseguenza di uno sbilanciamento per eccesso fra introito energetico e calorie consumate. Esso pu\u00f2 derivare da cause genetiche o ambientali (alimentazione troppo abbondante). Per una trattazione pi\u00f9 ampia dell'argomento si rimanda alle pagine \"sovrappeso\" e \"obesit\u00e0\".\nLa malnutrizione nei paesi poveri \u00e8 la conseguenza prolungata nel tempo di difetti di nutrizione, ovvero una diminuzione di assunzione o assorbimento di protidi, minerali, vitamine o calorie.\n\u00c8 il risultato conseguito a causa di:\nUna forma particolare \u00e8 la malnutrizione calorico-proteica.\nMalnutrizione per difetto.\nEziologia della malnutrizione per difetto.\nFra le cause pi\u00f9 comuni vi sono alcune patologie mentali come la depressione, o infezioni quali la tubercolosi, o neoplasie maligne (cfr. cachessia), o ancora cause nosocomiali come la nutrizione parenterale totale.\nLa malnutrizione per difetto si ha in caso di pazienti traumatizzati e politraumatizzati dove insorge un ipercatabolismo grave, in caso di ustioni, piaghe da decubito; in seguito a terapie ad esempio in pazienti in restrizione idrica (insufficienza cardiaca congestizia, dializzati).\nIn determinati paesi nel mondo la malnutrizione \u00e8 strettamente collegata alle condizioni socio-economiche del popolo (cfr. inedia), a cui si aggiunge spesso l'estrema giovinezza delle madri.\nMolti studi hanno cercato di determinare i fattori di rischio che incidono sulla malnutrizione nei paesi del terzo mondo: tutti risultano connessi alle condizioni di povert\u00e0 del paese, e al grado di istruzione dei genitori.\nCriteri di rischio malnutrizione per difetto.\nLa persona \u00e8 a rischio malnutrizione se manifesta almeno uno di questi segni clinici sul corpo:\nEpidemiologia della malnutrizione per difetto.\nSecondo Jean Ziegler (Relatore speciale delle Nazioni Unite sul diritto al cibo per il 2000 a marzo 2008), la mortalit\u00e0 a causa di malnutrizione rappresentava il 58% della mortalit\u00e0 totale nel 2006: \"Nel mondo, circa 62 milioni di persone, tutte le cause di combinato di morte, muoiono ogni anno.\nNel 2006, pi\u00f9 di 36 milioni di persone sono morte di fame o di malattie a causa di carenze di micronutrienti.\nSegue una lista di stati per percentuale della popolazione che soffre di malnutrizione, come definito dal Programma Alimentare Mondiale dell'Onu e dal rapporto della FAO del 2009 sullo \"Stato dell'insicurezza di cibo nel Mondo\".\nNote al calcolo \"FAO\".\nNelle statistiche FAO il termine \"malnutrizione\" indica una disponibilit\u00e0 di cibo insufficiente. Le stime si basano su un calcolo complesso, che tiene conto della produzione alimentare nazionale, incrementata delle importazioni e al netto delle esportazioni. Il dato ottenuto viene convertito in calorie medie pro-capite e raffrontato con una scala oscillante tra le 2 000 e le 2 500 kcal/giorno, considerato il \"valore necessario per permettere il normale svolgimento delle attivit\u00e0 quotidiane\".\nSecondo il premio Nobel Amartya Sen e altri studiosi, in tal modo si ottiene la disponibilit\u00e0 alimentare globale pro capite, ma non si hanno indicazioni sull'accessibilit\u00e0 alimentare dei nuclei familiari, specialmente degli strati sociali pi\u00f9 esposti alla povert\u00e0 cronica. Il rischio, pertanto \u00e8 che i dati FAO sottostimino il reale fenomeno.\nSecondo il premio Nobel Norman Borlaug, invece, la finitezza delle risorse fa intravedere uno scenario futuro in cui la carenza di produzione alimentare sar\u00e0 diffusa globalmente, indipendentemente dalla non equa distribuzione delle risorse tra Nord e Sud del mondo.\nSintomatologia della malnutrizione per difetto.\nFra i sintomi della malnutrizione per difetto vi sono:\nNegli esami di laboratorio si rivelano una ridotta albumina sierica e un elevato tempo di protrombina. In specifico possono trovarsi vari deficit a seconda del tipo di vitamina assente nella nutrizione del soggetto.\n\u00c8 stato inoltre dimostrato che la malnutrizione in et\u00e0 infantile pu\u00f2 provocare alterazioni permanenti che daranno segno di s\u00e9 nell'et\u00e0 adulta. Uno studio del 2011 che ha preso in considerazione 7 845 donne che sono state esposte alla carestia del 1944-45 nei Paesi Bassi, e che all'epoca avevano dai 0 ai 21 anni, ha dimostrato un'incidenza di malattie cardiovascolari aumentata in proporzione all'entit\u00e0 della malnutrizione sofferta in giovane et\u00e0. Sorprendentemente, nello stesso studio, i soggetti esposti a malnutrizione hanno riportato un diminuito rischio di ictus cerebrale; questo dato \u00e8 stato messo in relazione alla diminuita prevalenza di ipertesi nel gruppo che ha sofferto della carestia."}
{"id": "2807135", "revid": "339392", "url": "https://it.wikipedia.org/wiki?curid=2807135", "title": "Charles O. Hobaugh", "text": ""}
{"id": "2807137", "revid": "339392", "url": "https://it.wikipedia.org/wiki?curid=2807137", "title": "Barry E. Wilmore", "text": ""}
{"id": "2807147", "revid": "339392", "url": "https://it.wikipedia.org/wiki?curid=2807147", "title": "Kathryn P. Hire", "text": ""}
{"id": "2807153", "revid": "300067", "url": "https://it.wikipedia.org/wiki?curid=2807153", "title": "NBA Development League All-Star Weekend 2010", "text": "L'NBA Development League All-Star Weekend 2010, svoltosi a Dallas, vide la vittoria finale della \"West conference\" sulla \"East conference\" per 98 a 81.\nBrian Butch, dei Bakersfield Jam, fu nominato MVP della partita."}
{"id": "2807156", "revid": "287204", "url": "https://it.wikipedia.org/wiki?curid=2807156", "title": "Pietro Ghetti", "text": "Biografia.\nDi estrazione romana, si form\u00f2 presso la bottega del Bernini. La presenza di Pietro a Napoli \u00e8 documentata dal 1671, infatti venne al seguito di Luigi Bernini, fratello di Gian Lorenzo ed anch'esso architetto e scultore che, dopo aver violentato gravemente un adolescente dietro la base di una delle grandi statue poste sotto i piloni di sostegno della cupola, dovette pagare il padre del fanciullo e scappare a Napoli il 3 dicembre 1670. La prima opera di Pietro fu la statua di San Francesco Borgia nella chiesa del Ges\u00f9 Vecchio ed \u00e8 datata al 1671. Nel 1678 fu il turno del sepolcro del cardinale Innico Caracciolo, posto nel Duomo di Napoli, che rappresenta la sua opera \"solista\" pi\u00f9 conosciuta; nello stesso anno, nel Ges\u00f9 Vecchio, i due fratelli si occuparono anche della decorazione della cappella di San Francesco Borgia. Nel 1679 entrambi i fratelli iniziarono la decorazione marmorea della chiesa di Santa Maria dei Miracoli e contemporaneamente, sotto la guida di Giovan Domenico Vinaccia, cominciarono a lavorare alle decorazioni marmore del transetto sinistro nella chiesa di San Giuseppe dei Ruffi e della chiesa di Sant'Andrea delle Dame.\nNel 1681 risultarono iscritti sia lui che Bartolomeo alla corporazione degli scultori e marmorari; nel biennio 1683-1684 realizzarono l'altar maggiore della chiesa di Santa Maria Donnaromita, oggi deturpato dai rastellamenti, e nel 1684 lavorarono nella chiesa di San Giovanni Battista delle Monache. L'anno successivo Pietro esegu\u00ec due allegorie ad altezza uomo nella chiesa di Santa Maria Regina Coeli. Dal 1686 al 1688 i fratelli furono impegnati nella realizzazione del \"Monumento funebre dei cardinali Francesco Maria e Stefano Brancaccio\"; la progettazione dell'opera fu affidata a Francesco Antonio Picchiatti e l'esecuzione ai due fratelli carraresi che seppero intelligentemente fondere la loro formazione berniniana con gli intenti del progetto del Picchiatti. Dal 1688 all'anno successivo ebbero, come commissione, la realizzazione dell'altare Loffredo nella Cattedrale, sul quale venne successivamente posta una tela di Francesco Solimena raffigurante \"San Giorgio\". Contemporaneamente furono attivi anche presso l'abitazione del Marchese di San Marco a Rodi Garganico nella realizzazione di alcuni marmi.\nDal 1690 fino al 1707 furono occupati, in una serie di realizzazioni, nella chiesa dei Girolamini; nel frattempo ebbero impegni presso la chiesa di San Gregorio Armeno nell'esecuzione di marmi mischi nelle cappelle del Martirio di San Giovanni Battista e San Benedetto. Nel 1690, su disegno del Vinaccia, venne eseguito l'altare maggiore di Monteoliveto. Intorno all'ultimo decennio del XVII secolo iniziarono ad associarsi alla bottega anche i figli di Bartolomeo. Nel 1692 realizzarono l'altare maggiore nella chiesa di Santa Maria del Rosario alle Pigne e la decorazione marmorea sul preesistente portale cinquecenteco della chiesa del Ges\u00f9 Nuovo. Nel 1696 fornirono i marmi per il pavimento della chiesa di Regina Coeli e lavorarono nel palazzo di Francesco D'Andrea per la fontana del Fauno. Lavorarono anche alla cappella San Giacomo in Santa Caterina a Formiello; nel 1698 furono attivi presso la chiesa di San Francesco ad Aversa ed iniziarono pure i lavori marmorei per la chiesa di Ges\u00f9 e Maria, che terminarono solamente nel 1728. Una delle opere significative della bottega fu il cantiere della Sagrestia della Chiesa di San Domenico Maggiore, dove realizzarono sul finire del secolo la decorazione marmorea del pavimento e dell'altare. Presso la chiesa di San Girolamo delle Monache realizzarono l'altare maggiore ed eseguirono i marmi della cappella di Gaetano Bruno nella Cattedrale di Cercemaggiore.\nIl nuovo secolo si apr\u00ec per Pietro con un pagamento da parte di Giovanni Maria Maneri per un altare nella parrocchiale di Arzano (il pagamenento fu riscosso dal nipote Nicola Ghetti). Nel 1701 fu autore di un epitaffio da apporre sull'ingresso del Seminario arcivescovile. Tra il 1704 e il 1705 scolp\u00ec i ritratti dei coniugi Sorrentino nella chiesa di Santa Maria del Rifugio e, contemporaneamente, entrambi lavorarono in una cappella e all'altare della chiesa dell'Annunziata ad Airola. Pietro ebbe anche il compito di dirimere una controversia tra il marmoraro Giovanni Ragozzino e la chiesa dell'Annunziata di Marcianise, coadiuvato nell'impresa da Giacomo Colombo. Dal 1705 al 1706 la bottega fu occupata nella realizzazione di un altare nella chiesa di San Pietro Martire; nel 1707 Nicola e Pietro realizzarono la \"Tomba del marchese d'Umbratico Giuseppe Rovigno\" nella chiesa di Santa Maria della Verit\u00e0. Dopo la morte di Bartolomeo avvenuta intorno al 1708, Pietro e i nipoti si occuparono di portare avanti la bottega.\nPietro, nell'anno 1709, fu console presso la Corporazione dei Quattro Ss. Martiri coronati dell'arte dei marmorari e scultori. Per la bottega quello fu un periodo di forte espansione: a Salerno lavorarono con il marmoraro salernitano Virginio Ogna nella Cattedrale di Salerno, furono eseguiti lavori in marmo presso la chiesa di Sant'Anna a Montemiletto e gli altari maggiori nelle chiese di Teano e Caiazzo. Nel 1714 Pietro ebbe la commissione di realizzare sei busti nel palazzo Positano alla Pignasecca (Quartieri Spagnoli) ed esegu\u00ec il ritratto per monsignor Rondola ora nel chiostro della Basilica di San Lorenzo Maggiore. Due anni dopo realizz\u00f2 lavori presso la chiesa di Santa Maria Ancillarum e nel 1723 si present\u00f2 come ingegnere e scultore di marmi nel palazzo Cavaniglia per la realizzazione di una parete in bardiglio. Pietro Ghetti mor\u00ec intorno al 1726, lasciando la bottega ai nipoti Andrea, Nicola e Corinto (quest'ultimo sar\u00e0 anche ingegnere regio)."}
{"id": "2807166", "revid": "1310927", "url": "https://it.wikipedia.org/wiki?curid=2807166", "title": "Youness Bengelloun", "text": "Carriera.\nClub.\nDopo aver giocato con vari club, nel 2010 si trasferisce in Bulgaria al . Nel 2012 viene acquistato dal ."}
{"id": "2807167", "revid": "380453", "url": "https://it.wikipedia.org/wiki?curid=2807167", "title": "Campionato mondiale di pallavolo maschile Under-21", "text": "Il campionato mondiale di pallavolo maschile Under-21 \u00e8 una competizione pallavolistica, organizzata dalla FIVB, per squadre nazionali, riservata a giocatori con un'et\u00e0 inferiore di 21 anni."}
{"id": "2807171", "revid": "120990035", "url": "https://it.wikipedia.org/wiki?curid=2807171", "title": "Club Deportivo FAS", "text": "Il Club Deportivo FAS \u00e8 una societ\u00e0 calcistica salvadoregna di Santa Ana, fondata il 16 febbraio 1947.\nStoria.\nNel 1899 a Santa Ana ci fu la prima partita di calcio della storia di El Salvador. La prima squadra di calcio della citt\u00e0 fu l'Azul y Blanco, fondato nel 1923: tutti i vari club che erano nati a Santa Ana, ovvero Atlas, CD Occidental, Olimpic, Excelsior, Los 44, Iberia, Uni\u00f3n, Cosmos, Ral, Colon, Santa Luc\u00eda e Colombia si fusero il 16 febbraio del 1947 per formare la Futbolistas Asociados Santanecos (FAS)."}
{"id": "2807180", "revid": "725642", "url": "https://it.wikipedia.org/wiki?curid=2807180", "title": "Colma (album)", "text": "Colma \u00e8 il quarto album in studio del chitarrista statunitense Buckethead, pubblicato il 24 marzo 1998 dalla CyberOctave.\nL'album \u00e8 stato ufficialmente incluso nel catalogo della Biblioteca nazionale tedesca.\nIl disco.\nL'album venne registrato per la madre di Buckethead siccome era affetta da cancro al colon, ed egli volle creare un album che le piacesse ascoltare durante la degenza. Il titolo dell'album prende spunto dall'omonima citt\u00e0 situata vicino a San Francisco, California dove \u00abla popolazione dei morti supera quella dei vivi con una scala di mille a uno\u00bb, questo perch\u00e9 una buona parte della citt\u00e0 \u00e8 adibita ad uso cimiteriale con ben 17 cimiteri per gli umani e uno per gli animali."}
{"id": "2807187", "revid": "15", "url": "https://it.wikipedia.org/wiki?curid=2807187", "title": "Lorenzo Frizzera", "text": "Biografia.\nFormatosi da adolescente trascrivendo i grandi del jazz come Charlie Parker, Miles Davis e John Coltrane assieme ai giovani chitarristi della scuola di Boston, Pat Metheny, John Scofield, Mike Stern e Bill Frisell, si diploma al Centro Professione Musica di Milano. Durante un workshop Pat Metheny lo incoraggia e lo invita a considerare seriamente la possibilit\u00e0 di diventare un musicista professionista. Inizia cos\u00ec un'intensa attivit\u00e0 concertistica da un lato come turnista pop\u00a0\u2013 con Anna Oxa, Enzo Jannacci e Tullio De Piscopo \u2013 e dall'altro con \u201cThe Rhythm Factory\u201d e \u201cHoranueva\u201d, band con cui approfondisce lo studio della musica etnica. Nel 2002 riapproda alla musica jazz e si unisce agli \u201cOrgan Logistics\u201d di Alberto Marsico. Nel 2006 rappresenta l'Italia nella giuria internazionale dell'European Guitar Award, presieduta da Ralph Towner.\nTra le collaborazioni da segnalare vi sono quelle con alcuni giganti del jazz, Jimmy Cobb e Joey DeFrancesco, e quelle con Stefano Bollani, Paolo Dalla Porta, Stefano Battaglia e Ares Tavolazzi, alcuni tra i pi\u00f9 significativi musicisti jazz italiani.\nNel 2008 in collaborazione con Heiko Jung e Matthias Eichhorn d\u00e0 vita al Lorenzo Frizzera Trio con cui registra il CD \"Everything Can Change\" e il CD \"A Different Life\". Significativo anche il duo sperimentale con il batterista Carlo Alberto Canevali \u201cGodzilla in Wonderland\u201d.\nStrumentazione.\nAccanto alla strumentazione tradizionale, si avvale anche di live electronics, campionamenti in tempo reale e loop effettuati tramite il computer. Interessante anche l'utilizzo della chitarra preparata: il posizionamento di vari oggetti (viti, nastro adesivo, plastica, molle, pezzi di gomma, tappi di sughero o di alluminio) tra le corde al fine di ottenere sonorit\u00e0 inconsuete."}
{"id": "2807188", "revid": "729019", "url": "https://it.wikipedia.org/wiki?curid=2807188", "title": "Taryn Terrell", "text": "In passato ha militato nella Total Nonstop Action Wrestling e con la WWE.\nCarriera.\nWWE.\nFlorida Championship Wrestling (2008-2010).\nTiffany inizia la sua carriera da wrestler nella Florida Championship Wrestling dove nel dicembre del 2008 vince un 6 Divas Tag Team Match con Eve Torres e Nikki Bella contro Alicia Fox, Wesley Holiday e Rosa Mendes. Poi partecipa ad un Fatal 4 Way che comprende Alicia Fox , Wesley Holiday e Rosa Mendes, ma perde e viene schienata da Alicia Fox. L'8 febbraio, vince contro Wesley Holiday per il Queen of FCW Tournament ma tuttavia una settimana dopo perde contro Alicia Fox e viene eliminata dal torneo. Il 10 maggio, vince un tag match con Angela contro Alicia Fox e Katie Lea Burchill. Il 16 agosto, perde un 3 on 2 Handicap Match in coppia con Angela contro Rosa Mendes, Alicia Fox e Candy Girl. Il 13 settembre, prende parte ad un Fatal 4 Way che comprende Serena Mancini, Alicia Fox e April Lee, ma non riesce a vincere. Il 25 ottobre, perde contro Mia Mancini in un incontro senza titoli in palio. Il 14 marzo, perde di nuovo contro Mia Mancini.\nGeneral Manager della ECW (2008-2010).\nIl 10 giugno 2008, nella ECW, Taryn fa il suo debutto con il nome di Tiffany come l'assistente al General Manager Theodore Long. Tiffany partecip\u00f2 al Divas Halloween Costume Contest il 26 ottobre, a Cyber Sunday travestendosi come una suora. Tiffany fa il suo debutto sul ring in un 16 Diva Tag Team Match nell'800 episodio di Raw facendo squadra con Mickie James, Candice Michelle, Michelle McCool, Brie Bella, Kelly Kelly, Eve Torres e la WWE Hall of Famer Mae Young contro Beth Phoenix, Layla, Lena Yada, Jillian Hall, Natalya, Maryse, Victoria e Katie Lea Burchill, dove il suo team perde. Nella puntata di Raw del 30 marzo, Tiffany compete in un 18-Diva Tag Team Match, dove vince per il suo team effettuando lo schienamento vincente su Katie Lea Burchill. Il 5 aprile, Tiffany fa il suo debutto a WrestleMania partecipando in un 25 Diva Battle Royal a WrestleMania XXV per coronare la \"Miss WrestleMania\", ma viene eliminata. Nella puntata della ECW del 7 aprile, Tiffany \u00e8 stata annunciata da Theodore Long come la nuova General Manager della ECW. Come la nuova General Manager, il suo primo ordine \u00e8 stato quello di annunciare un torneo per determinare chi avrebbe sfidato Jack Swagger per l'ECW Championship a Backlash, i partecipanti sono Mark Henry, Tommy Dreamer, Christian e Finlay. Christian batte Finlay al nuovo show WWE Superstars e batte poi Jack Swagger per il titolo a Backlash. Nella puntata della ECW del 26 maggio, Tiffany annuncia che il match tra Jack Swagger e Christian per l'ECW Champion al pay-per-view Extreme Rules sar\u00e0 cambiato in un Triple Threat Hardcore Match includendo Tommy Dreamer poich\u00e9 Swagger ha interferito nelle due occasioni in cui Tommy ha avuto la chance per la cintura. Nel mese di giugno, Tiffany diventa una full-time General Manager della ECW. Per\u00f2, Tiffany era assente negli show a causa di un incidente stradale e quindi William Regal l'ha sostituita, diventando momentaneamente il General Manager della ECW. In realt\u00e0, Tiffany ha sofferto di un infortunio al braccio durante un match nella FCW. Nella puntata della ECW del 6 ottobre, Tiffany ritorna negli show. Nell'ultima puntata della ECW del 16 febbraio, Tiffany attacca Rosa Mendes con una Spear dopo che Rosa e Zack Ryder hanno interferito in un match per ECW Championship.\nVarie faide (2010).\nDopo la chiusura della ECW, Tiffany \u00e8 passata al roster di Smackdown dove ha combattuto il suo primo match che la vedeva opposta a Michelle McCool il 12 marzo. Tuttavia vinse per squalifica dopo che Michelle, Layla e Vickie Guerrero la attaccarono, ma a salvarla ci pens\u00f2 Beth Phoenix. Nella puntata di Smackdown del 19 marzo, vince con Beth Phoenix contro Michelle McCool e Layla. Nella puntata di Smackdown del 2 aprile, vince di nuovo in coppia con Beth Phoenix contro Michelle McCool e Layla. Nella puntata di Smackdown del 7 maggio, perde in coppia con Kelly Kelly contro Michelle McCool e Layla. Nella puntata di Smackdown del 21 maggio, perde ancora in coppia con Kelly Kelly contro Michelle McCool e Layla. Nella puntata di Superstars del 3 giugno, perde contro Michelle McCool. Nella puntata di Raw del 6 giugno, partecipa ad una Divas Battle Royal ma viene eliminata da Maryse. Nella puntata di SmackDown dell'11 giugno, perde contro Layla. Nella puntata di Superstars dell'8 luglio, perde di nuovo in coppia con Kelly Kelly contro Michelle McCool e Layla. Tuttavia, nella puntata di Smackdown del 30 luglio, ha un'opportunit\u00e0 per il WWE Women's Championship di Michelle McCool ma perde l'opportunit\u00e0. Nella puntata di Superstars del 5 agosto, perde ancora contro Layla. Il 13 agosto, la WWE comunica che Tiffany \u00e8 stata sospesa a causa di un litigio con suo marito Drew McIntyre. Il 19 novembre viene svincolata ed entra nella lista degli Alumni su WWE.com.\nTotal Nonstop Action Wrestling.\nOhio Valley Wrestling (2012).\nIl 4 novembre 2012, Terrell debutta anche nella Ohio Valley Wrestling (OVW), federazione satellite della Total Nonstop Action Wrestling, durante un episodio di OVW Saturday Night Special event, come arbitro speciale nel match per l'OVW Women's Championship tra Josette Bynum, Taeler Hendrix e Heidi Lovelace. Nella puntata del 10 novembre durante l'episodio OVW N 690, Terrell \u00e8 stata interrotta da Hendrix durante un'intervista. Nella puntata del 15 novembre durante l'episodio OVW N 691, Terrell sconfigge Heidi Lovelace con Taeler Hendrix nelle vesti di arbitro speciale, diventando per la prima volta OVW Women's Championship e conquistando anche il suo primo titolo in carriera. Nella puntata del 24 novembre durante l'episodio OVW N 692 sconfigge Scarlett Bordeaux in un match non titolato, venendo per\u00f2 attaccata dopo il match da Taeler Hendrix. Proprio contro la Hendrix perde il titolo femminile il 1\u00ba dicembre a Saturday Night Special.\nArbitro delle Knockouts (2012 - 2013).\nIl 16 agosto 2012 debutta in una puntata di IMPACT! con il suo vero nome, come arbitro speciale nel rematch tra Miss Tessmacher e la TNA Knockouts Champion Madison Rayne con il titolo in palio. Il match viene vinto da Miss Tessmacher che riconquista il TNA Knockouts Championship. Nella puntata di IMPACT! del 23 agosto dirige il match tra Miss Tessmacher e Tara vinto da quest'ultima. Nella puntata di IMPACT! del 30 agosto dirige il match tra ODB e Madison Rayne vinto da ODB. Pare che Terrell sia diventata il nuovo arbitro della divisione femminile della TNA, per via degli imbrogli in favore di Madison Rayne, subiti dall'arbitro precedente Earl Hebner. Nella puntata di IMPACT! del 6 settembre arbitra il match tra Tara e Gail Kim per decretare la contendente N 1 per il TNA Knockouts Championship; il match viene vinto da Tara. A No Surrender 2012 dirige il match valido per il TNA Knockouts Championship tra Tara e Miss Tessmacher, vinto da quest'ultima. Nella puntata di IMPACT! del 27 settembre arbitra il match tra ODB e Tara per decretare la contendente N 1 per il TNA Knockouts Championship; il match viene vinto da Tara. Nella puntata di IMPACT! del 4 ottobre dirige il tag team match tra Miss Tessmacher e ODB contro Gail Kim e Tara, che viene vinto dopo una Widow's Peak di quest'ultima su Miss Tessmacher. Nella puntata di IMPACT! dell'11 ottobre arbitra il match tra Gail Kim e Miss Tessmacher, vinto da quest'ultima. A Bound for Glory 2012 dirige il match tra Tara e Miss Tessmacher per il TNA Knockouts Championship; che viene vinto da Tara che diventa la nuova campionessa. Nella puntata di IMPACT! del 18 ottobre arbitra il match tra la TNA Knockouts Championship Tara e ODB, vinto da quest'ultima. Nella puntata di IMPACT! del 27 ottobre dirige il rematch per il TNA Knockouts Championship tra Miss Tessmacher e Tara, vinto da quest'ultima che mantiene il titolo. Nella puntata di IMPACT! del 3 novembre arbitra il match tra Jesse e ODB, vinto da Jesse. Nella puntata di IMPACT! del 3 novembre arbitra l'handicap match tra ODB e il team composto da Tara e Jesse, vinto da ODB. A Turning Point 2012 dirige il match tra il team composto da Tara e Jesse e quello composto da ODB e Eric Young vinto; da questi ultimi. Nella puntata di IMPACT! del 22 novembre arbitra il match tra Taeler Hendrix e Tara; vinto da quest'ultima.\nNella puntata di IMPACT! del 29 novembre dirige il match tra Gail Kim e Mickie James; vinto da quest'ultima. A Final Resolution 2012 dirige il match valido per il TNA Knockouts Championship, tra Mickie James e Tara; vinto da quest'ultima. Nella puntata di IMPACT! del 13 dicembre arbitra il match tra Madison Rayne e la rientrante Velvet Sky; il match viene vinto da quest'ultima. Nella puntata di IMPACT! del 20 dicembre dirige il match valido per il titolo femminile tra Tara e Mickie James, che viene vinto da Tara che quindi rimane TNA Knockouts Champion. Nella puntata di IMPACT! del 27 dicembre arbitra il match tra Gail Kim e Miss Tessmacher; vinto da Gail Kim. Nella puntata di IMPACT! del 3 gennaio 2013 arbitra il tag team match tra il team composto da Mickie James e Miss Tessmacher e il team composto da Tara e Gail Kim; vinto dalle prime dopo una Jumping DDT di Mickie James su Gail Kim. Nella puntata di IMPACT! del 10 gennaio arbitra il match tra Tara e Jesse contro Miss Tessmacher e Robbie T; vinto da questi ultimi. Nella puntata di IMPACT! del 17 gennaio dirige il N\u00b01 Contender match tra Gail Kim e Velvet Sky; vinto da quest'ultima. Nella puntata di IMPACT! del 24 gennaio dirige il match per il titolo femminile tra Velvet Sky e la campionessa Tara; vinto da quest'ultima dopo un intervento di Jesse. Nella puntata di IMPACT! del 31 gennaio arbitra il mixed tag team match tra Tara e Jesse contro Velvet Sky e James Storm; vinto da questi ultimi. Nella puntata di IMPACT! del 6 febbraio dirige il match tra Tara e Miss Tessmacher; vinto da quest'ultima. Nella puntata di IMPACT! del 14 febbraio arbitra il match tra il team composto da Gail Kim, Tara e Jesse contro il British Bootcamp (Party Marty e The Blossom Twins), il match viene vinto dal primo team dopo una \"Eat Defeat\" di Gail Kim su Hannah Blossom.\nNella puntata di IMPACT! del 21 febbraio dirige il Fatal Four Way Elimination match per il TNA Knockouts Championship tra la campionessa Tara, Gail Kim, Miss Tessmacher e Velvet Sky; il match viene vinto da quest'ultima che diventa la nuova TNA Knockouts Champion. Nella puntata di IMPACT! del 28 febbraio arbitra il match per il TNA Knockouts Championship tra Tara e Velvet Sky, vinto da quest'ultima che difende con successo il titolo. La stessa sera, arbitra il TNA Gut Check match tra Ivelisse V\u00e9lez e Lei'D Tapa, vinto dalla prima per sottomissione.\nVarie faide (2013).\nNella puntata di IMPACT! del 7 marzo arbitra il 6 Mixed Tag Team match, tra i Bad Influence (Christopher Daniels &amp; Kazarian) e Gail Kim contro Hernandez, Chavo Guerrero e Velvet Sky; vinto dal primo team dopo una \"Eat Defeat\" di Gail Kim su Velvet Sky.\nAl PPV LockDown 2013, arbitra il match per il titolo femminile tra\nGail Kim e Velvet Sky che viene vinto da quest'ultima; durante il match Taryn viene spintonata e schiaffeggiata da Gail Kim e per questo la attacca, permettendo a Velvet Sky di vincere e difendere la cintura. Nella prima puntata di IMPACT! \"On The Road\" del 14 marzo, dirige il Tag Team match tra la coppia formata da Velvet Sky e Mickie James e la coppia formata da Gail Kim e Tara; il match viene vinto dalle prime per via di un altro litigio tra Gail Kim e Taryn, che ha permesso a Velvet Sky di colpire con la sua \"Beauty T\" Tara. Al PPV One Night Only TNA Knockout Knockdown, viene sconfitta da Jackie Moore. Nella puntata di IMPACT! del 21 marzo, viene licenziata da Brooke Hogan come arbitro, ma firma con la responsabile della divisione Knockouts un contratto come lottatrice. Dopo aver firmato attacca con una Spear Gail Kim e la insegue nel backstage. Nella puntata di IMPACT! del 4 aprile, debutta come lottatrice perdendo insieme a Velvet Sky in un Tag Team match, contro Gail Kim e Tara. Nella puntata di IMPACT! dell'11 aprile, ottiene la sua prima vittoria sconfiggendo Gail Kim, con ODB come arbitro. Nella puntata di IMPACT! del 25 aprile, sconfigge Tara, mentre in quella del 2 maggio sconfigge insieme a Mickie James, il team composto da Gail Kim e Tara; dopo il match Gail Kim ha attaccato ripetutamente Taryn, che \u00e8 stata successivamente fermata da ODB e una serie di arbitri. Nella puntata di IMPACT! del 30 maggio, sconfigge insieme a Chris Sabin, il team composto da Gail Kim e Kenny King. A Slammiversary 2013, ottiene un'importantissima vittoria contro Gail Kim, in un Last Knockouts Standing match. Nella puntata di IMPACT! dell'11 luglio, viene sconfitta da Gail Kim in un Ladder match per decretare la N\u00b01 Contender al TNA Knockouts Championship di Mickie James; questo \u00e8 stato l'ultimo match della Terell poich\u00e9 nell'agosto del 2013, la ragazza ha detto di essere incinta e per questo rester\u00e0 fuori dal ring per circa un anno.\nTNA Knockout Champion (2014-2015).\nFa il suo ritorno al PPV One Nigt Only TNA Knockout Knockdown 2 sconfiggendo Karlee Perez, ma non riesce a vincere il Gauntlet match per decretare la Regina delle Knockouts. Ritorna ufficialmente in TNA il 19 giugno 2014 venendo accolta da Gail Kim; dopodich\u00e9 vengono attaccate dalle Beautiful People. Nella puntata di Impact Wrestling del 26 giugno, sconfigge le Beautiful People insieme a Gail Kim. Dopo aver avuto varie opportunit\u00e0 per il titolo delle Knockout detenuto da Gail Kim, Taryn riesce finalmente a vincere la cintura battendo la Kim e la detentrice del titolo Havok in un Triple Treath Match. Nell'episodio di IMPACT! del 7 gennaio, difende il titolo in un battle royal. Nell'episodio di IMPACT! del 16 gennaio, perde un tag match insieme a Brooke contro le Beautiful People, Angelina Love e Velvet Sky. Nell'episodio di IMPACT! del 30 gennaio, difende ancora la cintura in un three way match contro Madison Rayne e Gail Kim. Nell'episodio di IMPACT! del 20 febbraio, batte Angelina Love. Nell'episodio di IMPACT! del 6 marzo, batte per squalifica Awesome Kong, rimanendo campionessa. Nell'episodio di IMPACT! del 20 marzo, batte Awesome Kong e Gail Kim in un three way match, mantenendo la cintura.\nThe Dollhouse (2015-2016).\nNell'episodio di IMPACT! del 24 aprile, batte Awesome Kong rimanendo Knockout Champion, grazie anche all'aiuto delle Dollhouse, Jade e Marti Bell, effettuando un passaggio a heel. Nell'episodio di IMPACT! del 1\u00ba maggio, difende il titolo contro Brooke, grazie anche all'aiuto di Jade e Marti Bell; a fine match viene raggiunta da Gail Kim la quale si chiede cosa sia successo a Taryn, la campionessa risponde di essere stufa di vivere nell'ombra di Gail e adesso lei deve vivere nella sua ombra perch\u00e9 loro sono in tre e la Kim \u00e8 da sola, ma dal nulla spunta Awesome Kong che si allea con Gail. Nell'episodio di IMPACT! dell'8 maggio, le Dollhouse (Taryn Terrell, Jade e Marti Bell) vincono un 3-on-2 Handicap Match contro Awesome Kong e Gail Kim. Nell'episodio di IMPACT! del 29 maggio, vince contro Gail Kim in uno Steel Cage Match. Nell'episodio di IMPACT! del 10 giugno, affronta Awesome Kong in un match titolato, ma finisce in No Contest.\nTitoli e riconoscimenti.\nOhio Valley Wrestling\nTotal Nonstop Action Wrestling"}
{"id": "2807189", "revid": "33751", "url": "https://it.wikipedia.org/wiki?curid=2807189", "title": "Primera Divisi\u00f3n de F\u00fatbol Profesional", "text": "La Primera Divisi\u00f3n de F\u00fatbol Profesional \u00e8 il massimo livello del campionato salvadoregno di calcio.\nAttualmente la stagione \u00e8 divisa in due tornei: il torneo di \"Apertura\", che si disputa in autunno, e il torneo di \"Clausura\", che si disputa in primavera. Le prime quattro classificate di ognuno dei due tornei si qualificano ai \"play-off\" per l'assegnazione del titolo.\nL'ultima squadra della classifica aggregata, ottenuta sommando i punti raccolti nei due campionati di Apertura e Clausura, viene retrocessa in Segunda Divisi\u00f3n. La penultima deve disputare uno spareggio promozione-retrocessione contro la seconda di Segunda Divisi\u00f3n.\nSquadre.\nStagione 2015-2016."}
{"id": "2807192", "revid": "287204", "url": "https://it.wikipedia.org/wiki?curid=2807192", "title": "C.D. Aguila", "text": ""}
{"id": "2807193", "revid": "179980", "url": "https://it.wikipedia.org/wiki?curid=2807193", "title": "C.D. FAS", "text": ""}
{"id": "2807195", "revid": "729019", "url": "https://it.wikipedia.org/wiki?curid=2807195", "title": "Norvegia ai XXI Giochi olimpici invernali", "text": "La Norvegia ha partecipato ai XXI Giochi olimpici invernali di Vancouver, che si sono svolti dal 12 al 28 febbraio 2010, con una delegazione di 99 atleti.\nCurling.\nTorneo maschile.\nLa squadra \u00e8 stata composta da:\nHockey su ghiaccio.\nTorneo maschile.\nRoster.\nLa Norvegia compete solo nel torneo maschile con una squadra composta da:"}
{"id": "2807196", "revid": "179980", "url": "https://it.wikipedia.org/wiki?curid=2807196", "title": "Alianza F.C.", "text": ""}
{"id": "2807199", "revid": "179980", "url": "https://it.wikipedia.org/wiki?curid=2807199", "title": "Federazione calcistica salvadoregna", "text": ""}
{"id": "2807201", "revid": "6923", "url": "https://it.wikipedia.org/wiki?curid=2807201", "title": "Cammell Laird", "text": "La Cammell Laird \u00e8 un'azienda di costruzioni navali, tra le pi\u00f9 importanti nel Regno Unito. Nacque nel 1903 dalla fusione della Laird, Son &amp; Co. di Birkenhead con la Johnson Cammell &amp; Co. di Sheffield.\nStoria.\nDalla fondazione alla seconda guerra mondiale.\nL'azienda venne fondata da William Laird, che fond\u00f2 nel 1824 la Birkenhead Iron Works, quando venne affiancato dal figlio John Laird nel 1828. La prima nave prodotta fu una chiatta con lo scafo in ferro. John dedusse che le tecniche di produzione delle caldaie in ferro potevano essere applicate anche allo scafo delle navi. L'azienda divenne quindi leader nella produzione di navi in ferro e introdusse anche importanti miglioramenti nel campo della propulsione.\nNel 1903 si ebbe la fusione con la Johnson Cammel &amp; Co., fondata a Sheffield da Charles Cammell e Henry Thomas Johnson e specializzata nella produzione di ruote e binari in ferro.\nTra il 1829 ed il 1947 pi\u00f9 di 1.100 imbarcazioni di tutti i tipo vennero varate dai cantieri Cammell Laird sul fiume Mersey. Tra le pi\u00f9 famose vi furono la \"Ma Roberts\", prima nave con lo scafo in acciaio varata nel 1858 per la spedizione sullo Zambesi di David Livingstone, l'incrociatore \"Caroline\" detentore del record di nave costruita in minor tempo (nove mesi dall'impostazione al varo), la \"Fullagar\", prima nave con lo scafo completamente saldato costruita nel 1920. Inoltre vennero costruite dall'azienda la seconda \"Mauretania\" nel 1938, la portaerei \"Ark Royal\" nel 1937 e la successiva nave con lo stesso nome, la portaerei \"Ark Royal\" del 1950, al tempo la nave pi\u00f9 grande mai costruita per la Royal Navy.\nIl dopoguerra.\nL'azienda venne nazionalizzata nel 1977 con la nazionalizzazione dell'intero settore delle costruzioni navali venendo assorbita nella British Shipbuilders. Nel 1986 venne privatizzata insieme alla Vickers Shipbuilding and Engineering. Queste due aziende erano le uniche due presenti in Gran Bretagna capaci di produrre sottomarini nucleari. Nel 1993 complet\u00f2 l'HMS \"Unicorn\" (S43), attualmente in servizio come HMCS \"Windson\", ultima nave ad essere costruita nel cantiere fino ad oggi.\nLa chiusura.\nDopo un periodo di difficolt\u00e0 finanziarie dovute anche al mancato perfezionamento di un contratto da 50 milioni di sterline con la Costa Crociere, l'azienda entr\u00f2 in amministrazione controllata nell'aprile 2001, cedendo quindi i cantieri di Birkenhead, Teesside e Tyneside all'A&amp;P Group nello stesso anno. Nel 2005 il controllo del cantiere di Birkenhead pass\u00f2 alla Northwestern Shiprepairers &amp; Shipbuilders mentre gli altri tre stabilimenti rimasero della societ\u00e0 venendo impegnati nella riparazione e conversione di navi. Il nome Cammell Laird rimase in uso grazie alla Cammell Laird di Gibilterra, acquisita nel 2001 e passata nel 2008 alla Northwestern Shiprepairers.\nLa riapertura.\nIl Peel Group acquis\u00ec il cantiere della Cammell nel gennaio 2007 per facilitare lo sviluppo del progetto Wirral Waters nella zona. Nello stesso anno venne annunciato che la Northwestern Shiprepairers &amp; Shipbuilders, proprietaria dello stabilimento aveva acquisito i diritti sul nome. Nel febbraio 2008 l'azienda vinse un contratto da 28 milioni di sterline con il Ministero della Difesa per il rinnovamento della RFA \"Fort Rosalie\" della Royal Fleet Auxiliary.\nIl 17 novembre 2008 l'azienda cambi\u00f2 nome in Cammell Laird Shiprepairers &amp; Shipbuilders Limited e nel gennaio 2010 \u00e8 stato annunciato che l'azienda costruir\u00e0 i ponti di volo della nuova portaerei britannica, la \"Queen Elizabeth\"."}
{"id": "2807211", "revid": "122246", "url": "https://it.wikipedia.org/wiki?curid=2807211", "title": "Campionato mondiale di pallavolo femminile Under-18", "text": "Il campionato mondiale di pallavolo femminile Under-18 \u00e8 una competizione pallavolistica, organizzata dalla FIVB, per squadre nazionali, riservata a giocatrici con un'et\u00e0 inferiore di 18 anni."}
{"id": "2807212", "revid": "729019", "url": "https://it.wikipedia.org/wiki?curid=2807212", "title": "Paediatric Basic Life Support", "text": "Il Paediatric Basic Life Support (PBLS) \u00e8 una procedura di soccorso che ha lo scopo prevenire il danno anossico cerebrale favorendo la ripresa spontanea del circolo e della respirazione nei casi di arresto cardio-circolatorio.\nA differenza del comune Basic Life Support (BLS), il PBLS \u00e8 dedicato ai pazienti in et\u00e0 pediatrica. Pu\u00f2 essere praticato da chiunque senza l'ausilio di strumenti o farmaci e viene differenziato in base all'et\u00e0 del paziente\nLinee guida internazionali.\nOgni circa cinque anni, l'ILCOR (International Liason Commitee on Resuscitation) pubblica le linee guida aggiornate a proposito di tutte le fasi della rianimazione, sia per il personale medico che per i cosiddetti \"laici\", e che vengono diffuse in Europa dalla ERC European Resuscitation Council e tradotte e diffuse in Italia dall'Italian Resuscitation Council, e dall'AHA (American Heart Association) su basi di documentazione internazionale diffusa dall'.\nLe linee guida prevedono una rigida sequenza di valutazioni e azioni che guidano il soccorritore, occasionale o sanitario, nel riconoscimento dell'arresto cardio-circolatorio nel bambino: tale sequenza \u00e8 detta \"ABC\". Per i neonati i criteri attraverso cui riconoscere l'arresto cardiaco sono molto diversi e sono presentati in una sezione apposita.Le linee guida Americane (AHA) prevedono invece dall'ABC il CAB, cio\u00e8 permettono al soccorritore in caso di comprovato arresto cardiaco, di cominciare subito con le compressioni cardiache, senza \"perdere tempo prezioso\" a monitorare la respirazione.Infatti si dice che in un soccorso \" il tempo \u00e8 ...cervello\".Ogni minuto \u00e8 prezioso.\nLe linee guida del 2010 hanno visto una leggera semplificazione del protocollo pediatrico, e hanno espressamente previsto che le persone addestrate al Basic Life Support nella sua versione per adulti, ma che non hanno una specifica conoscenza di quella pediatrica, possano e debbano utilizzare la sequenza a loro nota anche su un bambino.\nColoro che desiderano imparare la versione specifica pediatrica dovrebbero inoltre ricordare che \u00e8 preferibile modificare la sequenza standard aggiungendo 5 ventilazioni iniziali e praticando un minuto di RCP prima di chiamare aiuto.\nABC.\nIn caso di utilizzo del protocollo \"per adulti\" vengono semplicemente rimosse le 5 ventilazioni di soccorso iniziali. L'ultimo punto della sequenza sopra descritta viene cos\u00ec modificato:\nProcedura per i neonati.\nNel caso di bambini appena nati, se essi presentano\n\u00e8 necessario iniziare le ventilazioni ad un ritmo di 30 al minuto. Se dopo 15 ventilazioni (trenta secondi) il battito cardiaco si mantiene sotto i 60 al minuto \u00e8 necessario iniziare le manovre di rianimazione, altrimenti continuare.\nVersione per operatori sanitari.\nAgli operatori sanitari \u00e8 consigliato l'uso, se disponibile, di una cannula oro-faringea: nell'infante va posizionata mediante l'uso di un abbassalingua e senza ruotarla.\nDopo le prime 5 ventilazioni, se efficaci, \u00e8 inoltre consigliabile la ricerca di segni di circolo \"MOTORE\" (Movimenti, Tosse, Respiro) e solo eventualmente quella del polso, per meno di 10 secondi:\nSe invece l'aria non passa, considerare una \"ostruzione da corpo estraneo\" e continuare con le compressioni toraciche (previste dalle manovre di disostruzione pediatriche in caso di bambino incosciente).\nRianimazione cardiopolmonare.\nIl massaggio cardiaco va eseguito premendo sulla met\u00e0 inferiore dello sterno e comprimendo il torace di circa 1/3, per circa 5 centimetri, ad una frequenza tra le 100 e le 120 compressioni al minuto.\nIl rapporto compressioni-ventilazioni deve essere:\nLe ventilazioni bocca-bocca devono essere praticate solo se il soccorritore si sente al sicuro dai possibili rischi biologici: in caso di dubbio, \u00e8 possibile e consigliato praticare le sole compressioni toraciche, senza sosta alcuna. In questo caso l'aria entrer\u00e0 nei polmoni per induzione, durante le compressioni ed il rilascio del torace.\nLa rianimazione deve essere continuata limitando al minimo le interruzioni delle compressioni toraciche fino all'arrivo dei soccorsi, fino a che il bambino appaiono segni di presenza di circolo (movimento, tosse) o a respirare autonomamente, o fino allo stremo delle forze. \u00c8 di fondamentale importanza che le manovre di rianimazione vengano effettuate su un piano rigido e non su superfici morbide (culla, letto) che potrebbero rendere inefficaci le compressioni.\nDefibrillazione semiautomatica.\nNel caso fossero disponibile un defibrillatore semiautomatico (DAE) ed il personale formato al suo utilizzo, esso pu\u00f2 essere utilizzato su bambini con almeno 1 anno di vita, impiegando elettrodi pediatrici con attenuatore di energia se il paziente ha un'et\u00e0 inferiore agli 8 anni e pesa meno di 25\u00a0kg.\nSe gli elettrodi distano tra loro almeno 3 centimetri si utilizza il normale posizionamento da adulto: uno \"sternale\" (sul torace sotto la clavicola destra) e uno \"apicale\" (a met\u00e0 del torace, sulla linea ascellare sinistra)\nIn caso contrario si posiziona l'elettrodo sternale sempre alla stessa altezza ma sotto la clavicola \"sinistra\" (dal lato del cuore) e il secondo, quella apicale, va posizionato sulla schiena specularmente al primo, in modo che il cuore sia esattamente tra i due. Nel caso in cui il bambino abbia un'et\u00e0 compresa tra 1 anno e 8 anni si potranno utilizzare piastre con attenuatore pediatrico a 75 joule (mentre per l'adulto la scarica \u00e8 impostata a 150 joule con i defirillatori di nuova generazione \"bifasica\"). In questo caso avendo l'attenuatore si potranno applicare le piastre o come l'adulto, o se lo spazio del torace \u00e8 troppo piccolo ANTERO-POSTERIORMENTE. La cosa importante \u00e8 che le piastre siano SEMPRE a 3\u00a0cm di distanza l'una dall'altra. La legislazione prevede che nel caso in cui ci si trova davanti ad un bambino di et\u00e0 compresa tra 1 anno e 8 anni, ma in assenza di piastre pediatriche, \u00e8 possibile utilizzare le piastre per adulto. Il fine \u00e8 quello di salvaguardare la vita del bambino ad ogni costo. Ma \u00e8 molto importante controllare la presenza di piastre pediatriche all'interno della borsa e negli scompartimenti interni.\nOstruzione da corpo estraneo.\nNel caso in cui il bambino abbia ingerito qualcosa che gli ostruisce le vie aeree, o nel caso in cui ci si accorga che le vie aeree non sono libere (ad esempio perch\u00e9 non passa l'aria durante la respirazione bocca-a-bocca), bisogna attuare le manovre di disostruzione.\nSe il bambino si lamenta ma riesce a piangere, tossire o anche a parlare \u00e8 necessario non fare nulla (evitando quindi pacche o colpi), ma semplicemente incoraggiarlo a tossire; \u00e8 consigliato allertare comunque i soccorsi, spiegando la situazione all'operatore di emergenza.\nSe invece il bambino \u00e8 comunque cosciente ma non riesce n\u00e9 a tossire n\u00e9 a parlare, si porta le mani alla gola e d\u00e0 rapidi segni di cianosi \u00e8 opportuno evitare di inserire dita nella gola ma attuare le \"manovre di disostruzioni pediatriche\".\nNell'infante, posizionarlo su un piano rigido ed alternare\nNel bambino, porsi alle sue spalle ed alternare\nContinuare ad alternare 5 colpi interscapolari a 5 compressioni fino all'avvenuta disostruzione, all'arrivo dei soccorsi o allo sfinimento fisico del soccorritore.\nSe il bambino diventa incosciente, continuare seguendo la stessa procedura per la rianimazione pediatrica, ovvero alternare le compressioni toraciche alle ventilazioni di soccorso."}
{"id": "2807215", "revid": "1305772", "url": "https://it.wikipedia.org/wiki?curid=2807215", "title": "Dagmar Krause", "text": "Biografia.\nBand e progetti.\nInizia la sua carriera professionale all'et\u00e0 di 14 anni come cantante nei club di Amburgo sul Reeperbahn. Nel 1968 \u00e8 invitata a unirsi ai City Preachers, un gruppo folk di protesta, formatosi nel 1964, che la Krause ha scherzosamente definito una versione tedesca di The Mamas &amp; The Papas. Contribuisce al loro album del 1968 \"Der K\u00fcrbis, das Transportproblem und die Traumt\u00e4nzer\" (\"La zucca, il problema del trasporto e i danzatori di sogno\"). Il gruppo si scioglie nel 1969, ma la loro cantante Inga Rumpf e la Krause poco dopo si ritrovano per registrare \"I.D. Company\" (1970). In questo disco, il primo lato \u00e8 cantato dalla Rumpf e il secondo dalla Krause. \u00c8 proprio in quest'opera si delinea il futuro percorso di sperimentazione musicale, tipico di questa cantante.\nA quel tempo, Amburgo disponeva di una ricca scena di avanguardia, capace di attirare numerosi musicisti europei, in particolare quelli interessati a professare la libert\u00e0 estetica e a suonare musica sperimentale. Qui la Krause incontra Anthony Moore, compositore britannico sperimentale, che successivamente diverr\u00e0 suo marito.\nNel 1972, Moore, la Krause e Peter Blegvad, un cantante e autore statunitense amico di Moore formano gli Slapp Happy, un gruppo autodefinitosi di \u201crock-ingenuo\u201d, la cui poetica si basa su una combinazione di semplici strutture pop con testi enigmatici, per certi aspetti ispirati alla semiologia e al simbolismo.\nL'ingresso negli Slapp Happy segna per la Krause l'inizio della carriera internazionale. Con questo gruppo incide in Germania due album per Polydor, con Faust come band di supporto: \"Sort Of\" (1972) e ci\u00f2 che in seguito sar\u00e0 conosciuto come \"Acnalbasac Noom\" (infatti, questo secondo lavoro non viene immediatamente pubblicato). Poi si trasferiscono a Londra, dove registrano una nuova versione di \"Acnalbasac Noom\" per Virgin Records, pubblicato come \"Slapp Happy\" e noto anche come \"Casablanca Moon\" (1974). L'originale \"Acnalbasac Noom\" vedr\u00e0 la luce molto pi\u00f9 tardi, nel 1980, quando sar\u00e0 pubblicato dalla Recommended Records.\nNel 1974 gli Slapp Happy si fondono con il gruppo avant-rock politicamente orientato Henry Cow, e insieme realizzano due album, \"Desperate Straights\" (1974) e \"In Praise of Learning\" (1975). Ma le differenze di approccio inducono Anthony Moore e Peter Blegvad a ritirarsi dal consorzio. La Krause, tuttavia, sceglie di rimanere con gli Henry Cow, decisione che segna la fine degli Slapp Happy.\nLo stile della Krause aggiunge una nuova dimensione al repertorio degli Henry Cow e i complessi ritmi musicali del gruppo rafforzano le sue potenzialit\u00e0 vocali. Gli Henry Cow svolgono un tour in Europa per due anni, durante i quali pubblicano l'album live Henry Cow Concerts (1976), che comprende duetti della Krause con Robert Wyatt. Nel maggio del 1976 \u00e8 costretta per motivi di salute a ritirarsi dal frenetico tour degli Henry Cow. Nel mese di ottobre del 1977 lascia gli Henry Cow, ma accetta di cantare nel loro album di studio \"Hopes and Fears\".\n\"Hopes and Fears\" parte nel 1978 come album degli Henry Cow, ma le differenze di opinione all'interno del gruppo circa i contenuti musicali fanno s\u00ec che alla fine il disco sia firmato dagli Art Bears, una nuova band composta da Krause, Chris Cutler e Fred Frith. Con gli Art Bears realizza altri due album di canzoni, \"Winter Songs\" (1979) e \"The World as It Is Today\" (1981).\nNel 1983, Krause si unisce alla nuova band News from Babel, con Chris Cutler, Lindsay Cooper e Zeena Parkins. Il gruppo incide due album: \"Work Resumed on the Tower\" (1984) e \"Letters Home\" (1985).\nIn seguito, \u00e8 coinvolta in una serie di progetti e collaborazioni. Si esibisce sul Michael Nyman/Paul Richards Art Song, \"The Kiss\", con Omar Ebrahim sul Michael Nyman Band album The Kiss and Other Movements (1985). Inoltre, si segnala in \"Music for Other Occasions\" (1986) con Lindsay Cooper, \"Domestic Stories\" (1992) con Chris Cutler e Lutz Glandien, 456 (1992), un album del gruppo ambient/house The Grid, \"Each in Our Own Thoughts\" (1994) con Tim Hodgkinson (con molti altri ex-membri della band Henry Cow).\nNel 1996, canta in \"Friedrich Hollaender Or The Laughter Of Loneliness\", un album di canzoni di Friedrich Holl\u00e4nder (per la New Classic Colours), un cantautore tedesco le cui canzoni sono state rese famose dalle interpretazioni di Marlene Dietrich. Nel 1998 registra \"A Scientific Dream and a French Kiss\" con Marie Goyette.\nNel 1991, partecipa a una riunione con Anthony Moore e Peter Blegvad per lavorare su \"Camera\", un'opera scritta appositamente per la televisione, presentata dalla societ\u00e0 di produzione inglese After Image e commissionata dalla rete Channel 4. L'opera si basa su un'idea originale della Krause, con testi di Peter Blegvad e musica di Anthony Moore. La Krause interpreta il personaggio principale \"Melusina\" e l'opera \u00e8 trasmessa due anni pi\u00f9 tardi su Channel 4.\nNel 1997, Slapp Happy si riunir\u00e0 ancora per un breve periodo, al fine di registrare \"\u00c7a va\" e per un tour Giappone nel 2000.\nNel marzo del 2010 partecipa a \"Comicoperando\", concerto-tributo alla musica di Robert Wyatt (Teatro Comunale di Modena, Italia), insieme con Richard Sinclair, Chris Cutler, Annie Whitehead, Gilad Atzmon e altri. La Krause interpreta una versione particolarmente ispirata di \"Sea song\" e altre canzoni del repertorio di Wyatt, attraverso \"una vocalit\u00e0 segnata ... in cui l'esperienza del passato viene restituita attraverso l'evocazione malinconica del tempo che fu\".\nAttivit\u00e0 da solista.\nLa passione di Dagmar Krause per il cabaret della Repubblica di Weimar e il suo amore per le opere teatrali di Bertolt Brecht e dei compositori che hanno collaborato con lui (Kurt Weill e Hanns Eisler), hanno prodotto alcuni dei suoi lavori pi\u00f9 riusciti. Nel 1978 ha recitato in \"Ascesa e caduta della citt\u00e0 di Mahagonny\" di Bertolt Brecht/Kurt Weill e nel 1985 ha cantato \"Surabaya Johnny\" (di Brecht e Weill) nell'ambito dell'opera \"Lost in the Stars\" di Hal Willner.\nNel 1986 la Krause ha firmato due album da solista: ' e '. Questi album sono stati cantati in tedesco e pubblicati come \"Angebot und Nachfrage\" e \"\". La voce della Krause si adatta perfettamente alle emotivit\u00e0 musicale e politica di queste canzoni tedesche. Liricamente si inseriscono nel solco delle precedenti canzoni di coscienza sociale cantate dalla Krause, come per esempio in \"Living in the Heart of the Beast\" degli Henry Cow.\n\"Supply and Demand\" e \"Tank Battles\" sono considerati da molti tra i migliori lavori della Krause, mentre \"Tank Battles\" \u00e8 considerato una delle migliori interpretazioni del lavoro di Eisler. La Krause ha interpretato dal vivo varie selezioni da questi album, in particolare in occasione del Festival di Edimburgo, documentato su Voiceprint Radio Sessions (1993).\nStile di canto.\nLo stile di canto di Dagmar Krause \u00e8 molto originale e peculiare. La sua voce pu\u00f2 variare dai registri dolci e melodiosi fino a quelli, definibili di \u201camore-odio\u201d, che si possono riscontrare ad esempio sull'album In Praise of Learning degli Henry Cow. Il potere intrigante della voce della Krause \u00e8 in parte dovuto alla sua inflessione tedesca \"... ma sia che canti in tedesco o in inglese (cosa che fa spesso sullo stesso disco), Dagmar conserva il suo impeccabile fraseggio e la sua capacit\u00e0 di comunicare emozioni liriche quasi palpabili anche ai brani pi\u00f9 ascoltati\". In una recensione di The 40th Anniversary Henry Cow Box Set (2009), il critico John Kelman di All About Jazz ha scritto che \"la raffinatezza armonica fa della Krause una cantante sottovalutata nella storia della musica moderna\".\nNome.\nSul primo album degli Slapp Happy, \"Sort Of\" (1972), Dagmar Krause \u00e8 accreditata come \"Daggi\". Sul successivo album, \"Slapp Happy\" (1974) e sui due successivi, prodotti dalla collaborazione Slapp Happy/Henry Cow, \"Desperate Straights\" (1974) e \"In Praise of Learning\" (1975), \u00e8 accreditata come \"Dagmar\".\nDiscografia.\nSi riporta una selezione degli album Dagmar Krause, con l'anno in cui sono stati registrati."}
{"id": "2807216", "revid": "767487", "url": "https://it.wikipedia.org/wiki?curid=2807216", "title": "R. I. Tres Corrales", "text": "R. I. Tres Corrales \u00e8 un centro abitato del Paraguay, situato nel dipartimento di Caaguaz\u00fa, a 193 km dalla capitale del paese, Asunci\u00f3n. Forma uno dei 21 distretti del dipartimento.\nPopolazione.\nAl censimento del 2002 la localit\u00e0 contava una popolazione urbana di 242 abitanti (7.666 nel distretto). \nCaratteristiche.\nLa localit\u00e0, che in passato \u00e8 stata chiamata \"Tacuacor\u00e1\" e poi \"Taya\u00f3\", ha preso l'attuale nome in onore ad un reggimento che ebbe un importante ruolo durante la Guerra del Chaco: il nome per esteso di tale reggimento era Regimiento de Infanter\u00eda 3 \u201cCorrales\u201d Il distretto fu creato nel 1982 e le principali attivit\u00e0 economiche sono l'agricoltura e l'allevamento.\nAltri progetti.\n "}
{"id": "2807217", "revid": "123899382", "url": "https://it.wikipedia.org/wiki?curid=2807217", "title": "Stanislav Markelov", "text": "Venne ucciso da un killer insieme alla giornalista Anastasija Baburova mentre si trovavano per le strade di Mosca.\nCarriera.\nMarkelov era uno dei presidenti dell'Istituto Russo per lo Stato di Diritto. Come avvocato, aveva rappresentato Anna Politkovskaja (uccisa a Mosca nel 2006), Michail Beketov (direttore di un giornale dell'opposizione, pestato a sangue nel novembre 2008); e di molteplici civili ceceni vittime di tortura. Aveva anche difeso le vittime della crisi degli ostaggi al teatro Dubrovka.\nOmicidio.\nMarkelov venne ucciso a colpi d'arma da fuoco il 19 gennaio 2009, mentre lasciava una conferenza stampa a Mosca, a meno di mezzo miglio dal Cremlino. Aveva 34 anni. Anastasija Baburova, giornalista di \"Novaja Gazeta\" che cerc\u00f2 di fornirgli prima assistenza venne anch'ella colpita e uccisa.\nReazioni.\nSecondo la BBC, Markelov si apprestava a fare appello contro la rimessa in stato di libert\u00e0 (concessa perch\u00e9 \"pentitosi del fatto\") di Jurij D. Budanov, ex comandante carrista russo, condannato a dieci anni per l'uccisione di una giovane donna cecena. Budanov denunci\u00f2 l'omicidio come una provocazione tesa a creare animosit\u00e0 tra russi e ceceni, e offr\u00ec le sue condoglianze alle famiglie dei due deceduti.\nPer l'analista militare russo Pavel Felgenhauer, i dettagli dei due omicidi indicano il coinvolgimento dei servizi segreti russi:\n\"Secondo il personale di Novaja Gazeta, di cui faccio parte, i servizi di sicurezza russi o elementi deviati all'interno di tali servizi sono i primi sospettati per gli omicidi di Baburova e Markelov. La sfrontatezza dell'attacco, con un singolo tiratore in piena luce del giorno nel centro di Mosca, richiede una pianificazione preliminare professionale e una sorveglianza che necessiterebbero che i servizi di sicurezza, che controllano da vicino quel particolare quartiere, tenessero un occhio chiuso. L'uso di un'arma con silenziatore non combacia con gli usuali schemi di omicidi da parte dei gruppi giovanili neonazisti in Russia, che usano esplosivi casalinghi, coltelli, e assalti di gruppo per pestare e accoltellare a morte gli opponenti. Gli uffici del presidente russo Dmitrij Medvedev e del Primo Ministro Vladimir Putin non hanno pubblicato alcuna dichiarazione che esprima indignazione o offra condoglianze per i due omicidi. Ci\u00f2 segue il solito schema di comportamento del regime autoritario di Putin, quando i suoi critici vengono uccisi a sangue freddo\".\nLe indagini della stazione radio Eco di Mosca indicano che la maggioranza della popolazione non ha fiducia che le autorit\u00e0 possano investigare adeguatamente l'omicidio, e crede che i crimini non saranno risolti.\nPi\u00f9 di 300 giovani protestarono a Mosca, con slogan come \"Russia Unita \u00e8 fascista\" e \"Markelov vive\". More than 2,000 people took to the streets of Grozny.\nHuman Rights Watch e Amnesty International invitarono le autorit\u00e0 a condurre un'indagine imparziale.\nIndagine.\nNel novembre 2009, le autorit\u00e0 russe dichiararono la fine delle indagini. Il sospettato per l'omicidio era il ventinovenne Nikita Tichonov e la sua ragazza, la ventiquattrenne Evgenija Chasis, membri di un gruppo nazionalista neonazista radicale. Secondo gli investigatori, Tichonov avrebbe commesso il crimine, mentre Chasis gli avrebbe fatto da basista, informandolo dei movimenti di Markelov e Baburova. Il movente sarebbe la vendetta per i lavori precedenti di Markelov come avvocato di attivisti antifascisti. I sospettati vennero arrestati e avrebbero confessato. Nel maggio 2011 Tichonov venne condannato alla prigione a vita, mentre Khasis venne condannata a 18 anni.\nIl direttore dei servizi segreti russi (FSB) Aleksandr Bortnikov fece rapporto al presidente russo Dmitrij Medvedev sostenendo che il gruppo radicale in questione avrebbe commesso un omicidio per odio etnico nel settembre 2009 e ne preparava un altro \"che avrebbe potuto divenire un omicidio di grande risonanza\".\nNel 2015 un altro membro del gruppo nazionalista BORN, Il'ja Gorja\u010dev, venne condannato per l'omicidio di Markelov."}
{"id": "2807223", "revid": "767487", "url": "https://it.wikipedia.org/wiki?curid=2807223", "title": "Through the Back Door", "text": "Through the Back Door \u00e8 un film muto del 1921, interpretato da Mary Pickford. Diretto da Alfred E. Green e Jack Pickford \u00e8 ambientato in Belgio all'inizio del Novecento. \u00c8 uscito negli Stati Uniti il 5 maggio 1921.\nTrama.\nLa storia inizia in Belgio, nei primi anni del Novecento. Jeanne ha dieci anni ed \u00e8 orfana di padre. Sua madre Louise si risposa con un uomo molto ricco che per\u00f2 la convince a partire con lui negli Stati Uniti, lasciando la figlia in Belgio, affidata a una domestica fedele, Marie. Louise, all'inizio, cerca di opporsi, poi cede. E lascia la figlia.\nPassano cinque anni. Marie e Jeanne sono diventate molto unite. Louise, negli Stati Uniti, non sopporta pi\u00f9 la situazione e decide di tornare in Belgio a prendersi la figlia. Ma Marie non vuole rinunciare a Jeanne. E allora mente alla madre, dicendole che la piccola \u00e8 morta, annegata nel fiume. Disperata, Louise ritorna dal marito.\nScoppia la prima guerra mondiale. Marie ora teme i pericoli della guerra. E decide di mandare via dal Belgio Jeanne. La fa imbarcare, mandandola in cerca di sua madre. Le due si lasciano con un addio commovente.Nel corso del viaggio, Jeanne conosce due orfanelli di cui si prende cura. Quando arriva negli Stati Uniti, la ragazza teme l'incontro con la madre e le si presenta fingendo di essere una domestica in cerca di lavoro. In questo modo, sotto mentite spoglie, conoscer\u00e0 sua madre e vedr\u00e0 che tipo di donna sia. Ma ha molte difficolt\u00e0 nel trovare il momento giusto per dichiararsi a Louise e avere finalmente una riconciliazione con lei.\nProduzione.\nIl film fu prodotto dalla Mary Pickford Company.\nDistribuzione.\nIl copyright del film, richiesto dalla Mary Pickford Co., fu registrato il 21 giugno 1921 con il numero LP16691.\nDistribuito dalla United Artists, il film usc\u00ec nelle sale il 5 maggio 1921. Nel 2005, fu distribuito in DVD insieme a \"Cinderella\" di James Kirkwood dalla Milestone Film and Video DVD edition, accompagnato da una nuova colonna sonora di Robert Israel.\nDate di uscita.\nAlias"}
{"id": "2807224", "revid": "438678", "url": "https://it.wikipedia.org/wiki?curid=2807224", "title": "Com'\u00e8 triste Venezia", "text": ""}
{"id": "2807225", "revid": "402993", "url": "https://it.wikipedia.org/wiki?curid=2807225", "title": "Thalamus Mc Ghee", "text": ""}
{"id": "2807227", "revid": "62004", "url": "https://it.wikipedia.org/wiki?curid=2807227", "title": "Leontien Van Moorsel", "text": ""}
{"id": "2807234", "revid": "204012", "url": "https://it.wikipedia.org/wiki?curid=2807234", "title": "W. Graham Claytor Jr.", "text": ""}
{"id": "2807236", "revid": "767487", "url": "https://it.wikipedia.org/wiki?curid=2807236", "title": "Frederik Paludan-M\u00fcller", "text": "Biografia.\nFrederik Paludan-M\u00fcller, figlio di un ecclesiastico, divenne presto orfano di madre che mor\u00ec pazza. Si iscrisse alla facolt\u00e0 di legge dell'Universit\u00e0 Copenaghen nel 1828 ed entr\u00f2 nella cerchia di Heiberg, insieme ad Andersen e a Kierkegaard. Risent\u00ec degli influssi degli scritti di lord Byron, in particolare nelle opere giovanili \"La danzatrice\" (1832) e \"Amore e Psiche\" (1834). La sua opera d'esordio \u00e8 stato \"Grido alla Polonia\" (1831), rivolto alla nazione che si era allora ribellata alla dominazione russa, subendo una repressione feroce.\nHa scritto anche drammi di sapore romantico, come \"Principe e paggio\", \"Avventura nel bosco\" e \"L'Elio e la Rosa\"; la commedia \"Amore a Corte\" e racconti in versi, ispirati a Bayron, come \"La fuga di Zuleima\", \"Beatrice\", \"Lo schiavo\" e \"La vestale\". Nel 1838, uscito da una grave malattia, spos\u00f2 una sua lontana parente, una ragazza molto pia, e la sua esistenza sub\u00ec una svolta di tipo religioso. Con la moglie si rec\u00f2 in Italia. Scrisse il poemetto \"Venere\", per illustrare la vittoria della ragione sui sensi e inizi\u00f2 la lunga stesura di \"Adam Homo\". Compose \"Titone\" (1844), \"Le nozze della Driade\" (1844) e \"La morte di Abele\" (1845). \nIl suo capolavoro, \"Adam Homo\", in tre volumi, composti fra il 1841 e il 1848 e costituiti da oltre 20.000 versi, \u00e8 ricco di spunti autobiografici e racconta la storia di un uomo che conquista il mondo e perde se stesso\u02d0 un simbolo vivace dello sgretolamento degli ideali romantici, uno specchio della societ\u00e0 del suo tempo, maturato dopo lunghi viaggi in giro per l'Europa, soprattutto in Italia."}
{"id": "2807240", "revid": "128334", "url": "https://it.wikipedia.org/wiki?curid=2807240", "title": "Degenerazione psichiatrica", "text": "La teoria della degenerazione psichiatrica \u00e8 una corrente di pensiero sviluppatasi in ambito psichiatrico a partire dalla met\u00e0 dell'Ottocento che ricollegava l'insorgenza delle patologie psichiatriche ad una degenerazione del sistema nervoso dovuta a fattori esterni.\nOrigini.\nIntorno alla met\u00e0 dell'Ottocento gli psichiatri ad orientamento somatico vissero un periodo di delusione. L'anatomia patologica del cervello non aveva portato ai risultati sperati al di fuori della paralisi progressiva e delle demenze senili. \nFu cos\u00ec che prese corpo, incoraggiata dalla teoria evoluzionistica di Charles Darwin, l'ipotesi della \u201cdegenerazione\u201d, un'ipotesi che sembrava poter sintetizzare scientificamente tutte le malattie mentali permettendo una loro classificazione su base non pi\u00f9 sintomatologica, ma eziologica.\nSul piano terapeutico si trattava di un'idea pessimistica, come del resto la teoria dell'evoluzione di Darwin e la gran parte delle ideologie che si andavano affermando a quel tempo in Europa. Anche quest'importante idea ebbe la sua origine in Francia e si svilupp\u00f2 sulla base di concetti relativi all'ereditariet\u00e0 delle malattie mentali, idea che era gi\u00e0 stata proposta da parecchi psichiatri del passato (anche da Pinel), ma che aveva avuto un forte impulso con l'opera di Prosper Lucas, \"Trait\u00e8 philosophique et physiologique de l'h\u00e8r\u00e8dit\u00e8 naturelle\" (1847).\nB\u00e9n\u00e9dict Augustin Morel nella prima formulazione della teoria della degenerazione.\nIl vero ideatore dell'ipotesi della degenerazione fu B\u00e9n\u00e9dict Augustin Morel (1809-1873), nato a Vienna da genitori francesi, che apparteneva allo stesso circolo di medici poveri a cui apparteneva anche Claude Bernard. La teoria della degenerazione aveva carattere sia psichiatrico che antropologico-sociologico; dai caratteri al tempo stesso religiosi e scientifici.\nLa sua definizione generale \u00e8 la seguente: \u201c\"Le degenerazioni sono deviazioni patologiche della tipologia umana normale, sono trasmissibili in via ereditaria e si sviluppano in maniera progressiva fino a provocare la scomparsa di chi ne \u00e8 affetto\"\u201d. Morel aveva lavorato a questo problema a partire dal 1839, ma ne diede formulazione definitiva solo nel 1857 nel suo \"Trait\u00e8 des d\u00e8g\u00e8n\u00e8rescences physiques, int\u00e8llectuelles et moral\u00e8s de l'esp\u00e8ce humaine\". La degenerazione poteva secondo Morel insorgere attraverso: 1. avvelenamento, 2. l'ambiente sociale; 3. un temperamento patologico; 4. una malattia morale; 5. danni innati oppure acquisiti e 6. l'ereditariet\u00e0.\nLa degenerazione obbediva alla cosiddetta legge della \u201cpregressivit\u00e0\u201d, ovvero se per esempio la prima generazione di malati era affetta solo da comune nervosismo, la seconda sar\u00e0 affetta da nevrosi, la terza da psicosi pi\u00f9 gravi fino alla completa cancellazione della stirpe malata.\nSulla base della sua teoria della degenerazione Morel effettu\u00f2 una nuova classificazione delle malattie mentali, evidenziandone il carattere eziologico pi\u00f9 che sintomatologico. Questa suddivisione consisteva in: persone eccentriche e impulsive, \u201cmania ragionante\u201d, maniaci istintivi, idioti e cretini. Queste fantasiose teorie non impedirono comunque a Morel di essere un ottimo clinico e perito di parte. \nIn Francia le sue idee trovarono terreno fertile soprattutto dopo il 1870 e furono riprese e sviluppate dal medico Valentin Magnan che ne elimin\u00f2 la componente religiosa. Magnan formul\u00f2 una teoria decisamente interessante sulla fisiologia e patologia nervosa suddividendola in tre livelli (corteccia cerebrale, sensibilit\u00e0 o gangli basali e midollo spinale), molto simile in realt\u00e0 alla classificazione del neurologo suo contemporaneo inglese John Hughlings Jackson. \nNella degenerazione l'equilibrio tra i tre livelli di funzionamento \u00e8 verosimilmente disturbato. Magnan si impegn\u00f2 anche e soprattutto nello studio della degenerazione tra gli alcolisti, interesse quello per gli alcolisti che andava interessando e investendo sempre di pi\u00f9 vari paesi europei; nel 1832 venne creata la Lega Antialcolica a Boston in Inghilterra e numerosi istituti per gli alcolisti sorsero in tutta Europa.\nStrettamente legato al problema della degenerazione \u00e8 la discussione, molto in voga all'epoca, sulla connessione tra genio, follia e delinquenza. Secondo Morel e Magnan, per i delinquenti, i geni e i malati mentali entrava in gioco la stessa disposizione costituzionale e in tutti e tre i casi si trattava naturalmente di degenerazione.\nLo psichiatra italiano Cesare Lombroso riprese in mano questo problema nel suo libro \"L'uomo delinquente\" del 1870, dando cos\u00ec inizio all'\u201dantropologia criminale\u201d.\nIn questo libro egli considerava i criminali una forma di razza primigenia sopravvissuta alla selezione naturale. Le idee di Lombroso furono largamente sostenute dallo psichiatra italiano Leonardo Bianchi, il quale divenuto Ministro della sanit\u00e0 nel 1917 fece creare numerosi ospedali per malattie mentali e cliniche universitarie in Italia."}
{"id": "2807243", "revid": "767487", "url": "https://it.wikipedia.org/wiki?curid=2807243", "title": "Carlo Faiello", "text": "Biografia.\nDa giovane si diploma al conservatorio di Napoli in contrabbasso e dal 1984 entra a far parte dell'orchestra di Roberto De Simone e della Nuova Compagnia di Canto Popolare. Comincia a lavorare con essa in vari spettacoli quali: La gatta Cenerentola, Cantata di Masaniello, Carmina Vivianea, Le disgrazie di Pulcinella. Per la compagnia inoltre \u00e8 stato autore e compositore di vari album: \"Medina\", \"Tzigari\", \"Incanto acustico\", \"Pesce d'\u2019o mare\". Partecipa al Festival di Sanremo come autore per la NCCP con \"Pe' Dispietto\" (1992), che vince il premio della critica, e \"Sotto il velo del cielo\" (1998) che si classifica in 15\u00aa posizione. Scrive anche per Roberto Murolo, \"L'Italia e bbella\", brano portato a Sanremo che riscuote grande successo da parte della critica e \"Ho sognato di cantare\". Per Murolo compone anche i brani dell'album Ottantavogliadicantare. Nel 1997 compone la performance Tammurriata remix, spettacolo portato sia in Italia che in Francia. La sua esperienza teatrale continua con la composizione delle musiche per lo spettacolo di Lina Sastri, Melos. Nel 2001 l'etichetta Oriente Musik di Berlino, dopo aver presentato il suo progetto discografico \"Le danze di Dioniso\" al Welt Music Festival (Womex) \u2013 Rotterdam, realizza una distribuzione per tutta l'Europa. Dal 2002 al 2006 la sua performance \"Le Danze di Dioniso\" \u00e8 ospitata nei festivals Europei ed Italiani come Vulcano Festival, Sete Sois Sete Luas, SchlossGoldrain, Sconfinando \u2013 Suoni dal Mondo, International FolkDance, Itinerari Folk,La notte della Taranta, Diso Folk ,Carpino Folk, Gargano, Festa della Biodiversit\u00e0, Ariano Folk, Monsano Folk, Invasioni Festival, Negro Festival, Festival du Cin\u00e9ma Italien.\nDal 2003 al 2005 \u00e8 direttore artistico della Festa della Biodiversit\u00e0. Nel 2005 Squilibri Editore Roma pubblica il suo Libro Il Suono della Tradizione. Nello stesso anno \u00e8 l'arrangiatore del Cd di Dario Fo,\"Sciasci\u00e0\".Nel 2007 scrive due colonne sonore per Geo &amp; Geo. Nel 2010 pubblica \u201c...tra il Sole e la Luna\u201d, prodotta da: \u201cIl Canto di Virgilio\u201d,pubblicata da Rai Trade, SuonidelSud, Blu&amp;Blu e distribuita da Halidon."}
{"id": "2807244", "revid": "287204", "url": "https://it.wikipedia.org/wiki?curid=2807244", "title": "Paradiso (album)", "text": ""}
{"id": "2807245", "revid": "339392", "url": "https://it.wikipedia.org/wiki?curid=2807245", "title": "Arm\u00e3nji", "text": ""}
{"id": "2807246", "revid": "37401", "url": "https://it.wikipedia.org/wiki?curid=2807246", "title": "Operazione Antica Babilonia", "text": "Loperazione Antica Babilonia, talvolta nota anche come \"Missione Antica Babilonia\", o \"Missione in Iraq\", \u00e8 il nome in codice dell'operazione italiana di mantenimento della pace iniziata nel luglio 2003 e terminata nel dicembre 2006.\nL'invio dei militari e gli scopi dell'operazione.\nNel mese di marzo 2003 inizia l'operazione Iraqi Freedom (OIF), o seconda guerra del golfo, da parte di una coalizione composta principalmente degli eserciti britannico e statunitense e da altri Stati. Il 1\u00ba maggio 2003 la guerra \u00e8 ufficialmente finita, anche se di fatto gli eserciti stranieri non hanno mai avuto il controllo pieno del territorio, subendo gravi perdite inflitte dalla resistenza irachena e da attacchi terroristici.\nLa risoluzione ONU 1483 del 22 maggio 2003 approvata dal Consiglio di Sicurezza delle Nazioni Unite, invita tutti gli Stati a contribuire alla rinascita dell'Iraq, favorendo la sicurezza del popolo iracheno e lo sviluppo della nazione.\nL'Italia partecipa attraverso la missione \"Antica Babilonia\" fornendo forze armate dislocate nel sud del Paese, con base principale a Nassiriya, sotto la guida inglese.\nll 15 aprile 2003 le Camere, mediante l'approvazione di risoluzioni, hanno autorizzato il Governo ad effettuare una missione militare in Iraq (denominata Antica Babilonia) con scopi di carattere umanitario. L'autorizzazione parlamentare \u00e8 intervenuta ancor prima dell'adozione della risoluzione 1483 e in una fase in cui non era ancora emersa con chiarezza la difficolt\u00e0 di controllo del territorio da parte delle autorit\u00e0 occupanti e delle autorit\u00e0 irachene.\nLa missione italiana \u00e8 iniziata il 15 luglio 2003 ed \u00e8 un'operazione militare con finalit\u00e0 di \"peacekeeping\" (mantenimento e salvaguardia della pace), che ha i seguenti obiettivi:\nIl Battaglione di manovra durante la battaglia dei ponti.\nIn seguito all'attentato del 12 novembre 2003 alla base \"Maestrale\", la situazione a Nassiriya del contingente di pace Italiano cambi\u00f2, incominci\u00f2 a farsi sentire pi\u00f9 presente nella provincia di Dhi Qar, atto non gradito alle varie fazioni ostili che operavano nella zona, nella fattispecie della fazione di Muqtada al-Sadr e al suo esercito del Mahdi, gruppo che si riteneva principalmente coinvolto nell'attentato ai carabinieri alla base \"Maestrale\".\nAlle ore 4:00 del 06/04/2004 il contingente di terra italiano, ovvero tre compagnie dell'11\u00b0 Rgt bersaglieri, uno squadrone del Savoia Cavalleria e varie componenti logistiche della brigata Ariete, uscirono dal complesso \"White Horse\" per andare a presidiare i ponti di accesso a Nassyriya: \"Alpha\", \"Bravo\", \"Charlie\".\nLe unit\u00e0 che furono coinvolte in questo scontro furono ingaggiate a fuoco per 18 ore, il pi\u00f9 lungo conflitto a fuoco che abbia coinvolto italiani dalla seconda guerra mondiale, motivo per cui l'11\u00ba Reggimento bersaglieri ricevette la croce di guerra al valor militare, per le manovre svolte sui tre ponti in quei giorni della missione Antica Babilonia III.\nLa partecipazione della Marina Militare.\nLa Marina Militare ha fatto operare un piccolo contingente nel golfo Persico da maggio a novembre 2003 costituito da un pattugliatore e due cacciamine cui si \u00e8 aggiunta in un secondo momento la nave anfibia \"San Giusto\". Le navi italiane avevano compiti di pattugliamento e di bonifica delle acque dalle mine navali.\nSin dal 19 febbraio 2003 il pattugliatore \"Comandante Cigala Fulgosi\" era partito dal Porto della Spezia insieme ai cacciamine \"Chioggia\" e \"Viareggio\" per una crociera addestrativa nel Mar Arabico. Il 29 maggio 2003 il gruppo \u00e8 stato ridislocato nel golfo Persico e dal 3 giugno ha operato per la sicurezza del traffico navale nella zona affiancato dal 5 luglio dalla nave anfibia \"San Giusto\" con una compagnia del Reggimento San Marco, una componente idrografica per i rilievi della zona d'operazione, personale medico in grado di attivare un supporto sanitario pari ad un ospedale di medio-alto livello, una componente del Corpo delle capitanerie di porto per le attivit\u00e0 di controllo al traffico mercantile incluse le ispezioni sulle navi d'interesse. Nave San Giusto \u00e8 stata unit\u00e0 di supporto alla componente elicotteri della marina che ha operato con 3 SH3D.\nLa \"Nave Comandante Fulgosi\" ha continuato nella missione fino al 29 giugno, rientrando alla Spezia il 19 luglio, mentre i due cacciamine hanno proseguito nella loro missione fino al 20 luglio e Nave \"San Giusto\" fino al 25 novembre, con la compagnia del Reggimento San Marco che ha continuato a partecipare alla missione fino al 29 maggio 2004 fornando supporto C3 al contingente italiano.\nLe altre unit\u00e0 della Marina Militare hanno partecipato nell'ambito della lotta al terrorismo internazionale inquadrate nel contingente internazionale EUROMARFOR.\nSul terreno i militari della Croce Rossa Italiana hanno garantito:\n- lo schieramento di un modulo di Chirurgia e Terapia Intensiva, con relativo personale, a completamento dell'ospedale da campo (Role 2+) della sanit\u00e0 dell'Esercito, dislocato presso la base militare \"Family Quarter\";\n- lo schieramento di un Nucleo Sanitario (Role 1+), con relativo personale e completo di strutture logistiche di supporto, a sostegno del Comando del contingente militare italiano, presso la base militare \"White Horse\";\n- la fornitura di ulteriore personale sanitario specialistico per il completamento dell'organico del predetto Role 2+.\n- l'attivazione di un servizio ambulanze di tipo militare, denominato \"Blu Light Matrix\", completo di equipaggi, per garantire interventi sanitari nell'Area di Responsabilit\u00e0 del contingente militare italiano;\n- l'impiego di un Team sanitario per Incidenti Maggiori e del personale di supporto alla Sala Operativa del Comando del contingente militare italiano;\n- l'utilizzo di due potabilizzatori per la produzione di acqua potabile a favore del contingente multinazionale.\nIn 1.215 giorni di permanenza in territorio iracheno sono stati 1.054 uomini tra Ufficiali, Sottufficiali e militari di truppa del Corpo Militare CRI e 265 Infermiere Volontarie CRI impegnati per garantire i concorsi sanitari e logistici richiesti.\nIl compito del Corpo non si \u00e8 limitato alla sola attivit\u00e0 di carattere sanitaria a favore del contingente. Da non dimenticare \u00e8 l'impegno profuso da tutto il personale negli interventi sanitari a favore della popolazione, nella raccolta e distribuzione di aiuti umanitari, nell'assistenza ai pazienti ed ai relativi accompagnatori inviati in Italia per interventi e cure mediche. La base militare di White Horse con il nucleo sanitario del Corpo Militare CRI \u00e8 stata il teatro nella quale sono state eseguite oltre 1500 prestazioni sanitarie ai civili ogni anno. Sulla base delle segnalazioni ricevute e delle informazioni assunte sono state eseguite anche visite domiciliari nella citt\u00e0 di An Nassiriyah e nei villaggi del governatorato di Dhi Qar. L'operazione \"Hospital support\" \u00e8 stata pianificata per consentire la proiezione di personale qualificato dalle basi a tutto il territorio del governatorato. Molti civili iracheni sono stati ricoverati presso l'ospedale da campo militare italiano. Dopo il mese di gennaio 2005, con il progredire del buon esito della missione, le visite nei villaggi del governatorato, con il necessario cordone di sicurezza, sono state oltre 2.000. Gli aiuti umanitari raccolti e distribuiti durante la missione ammontano a circa 750.000 euro. Con una presenza media di circa 50 militari CRI, si sono avvicendati 246 medici, 245 infermieri, 46 tecnici sanitari e 517 tra logisti e addetti alle funzioni di comando e di sala operativa.\nNon meno importante il contributo assicurato sul territorio nazionale da centinaia di militari CRI per il supporto organizzativo e per l'assistenza ai pazienti e ai relativi accompagnatori inviati dall'Iraq per cure mediche nelle varie Regioni.\nPer l'assolvimento dei compiti affidagli, il Corpo Militare CRI ha impiegato propri materiali e automezzi, tra i quali:\n- strutture abitative di tipo 1C con attrezzature sanitarie per chirurgia e terapia intensiva;\n- tende per uso sanitario, con relative attrezzature sanitarie;\n- tende per alloggi e servizi vari;\n- strutture logistiche e sanitarie di supporto (WC e docce campali, gruppi elettrogeni, produttore di ossigeno terapeutico, ecc);\n- strutture per la decontaminazione di feriti;\n- ambulanze militari 4x4 (delle quali n.4 protette);\n- autovetture da ricognizione e Veicoli Multiruolo;\n- pulmini;\n- autocarri medi e pesanti con gru o con sistemi scarrabili;\n- potabilizzatori medi veicolari.\nRisorse consistenti, che rendono ben chiaro quale sia stata la dimostrazione di professionalit\u00e0 e capacit\u00e0 operativa messa in atto da tutto il personale del Corpo, coordinato dal Col. com. CRI Alessandro M. Polverisi, all'epoca viceispettore nazionale.\nLa missione del Corpo Militare in Iraq si \u00e8 conclusa il 21 novembre 2006.\nMolte sono le vicende, anche quelle pi\u00f9 tragiche, vissute dai nostri uomini che si sono succeduti in teatro operativo.\nOltre i numeri, oltre i grandi risultati, quello che rimane tra il personale \u00e8 il ricordo di una missione nella quale il sacrificio e la dedizione hanno permesso di dimostrare anche fuori dai confini nazionali l'alta professionalit\u00e0 e il grande valore di tutti i militari del Corpo impiegati. Si \u00e8 fatto tesoro dell'esperienza irachena, come di tutte le altre missioni, ma il fatto di stare fianco a fianco con i militari italiani e di condividere con loro anche i momenti pi\u00f9 scuri di questa missione ha esaltato le virt\u00f9 ed il valore di uomini che sanno lavorare in silenzio e con il loro lavoro servono la Patria e la Croce Rossa.\nI reparti.\nBrigate.\nTurnazione delle brigate che hanno partecipato alla missione:\nIl dislocamento.\nI soldati italiani ed i fucilieri del San Marco furono schierati nel sud sciita, un'area relativamente tranquilla rispetto alle province sunnite e alla capitale Baghdad; la principale sede del contingente era la citt\u00e0 di N\u0101siriyya, capoluogo della provincia di Dhi Qar, dove l'italiana Barbara Contini fu posta dall'autorit\u00e0 provvisoria della coalizione (CPA) a capo dell'amministrazione civile incaricata della ricostruzione.\nCi\u00f2 non evit\u00f2 che il 12 novembre 2003 i soldati italiani fossero oggetto degli attentati di Nassiriya, nei quali 19 dei 23 morti furono italiani, militari e civili.\nLa strage.\nIl 12 novembre 2003 avviene il primo grave attentato di Nassiriya.\nAlle ore 10:40 ora locale (UTC +03:00), le 08:40 in Italia, un camion cisterna pieno di esplosivo scoppi\u00f2 davanti alla base militare italiana, presidiata dai Carabinieri della Multinational Specialized Unit, provocando l'esplosione del deposito munizioni della base e la morte di diverse persone tra militari e civili. Il tentativo di Andrea Filippa, di guardia all'ingresso della base \"Maestrale\", di fermare, con il mitragliatore pesante in dotazione, i due attentatori suicidi che erano alla guida del camion risulta vano, anzi, gli attentatori risposero al fuoco con i Kalashnikov. I primi soccorsi furono prestati dalla nuova polizia irachena e dai civili del luogo. Nell'esplosione rimase coinvolta anche la \"troupe\" del regista Stefano Rolla che si trovava sul luogo per girare un documentario sui soldati italiani in missione.\nVittime.\nLe vittime italiane della strage del 12 novembre 2003 furono 19, di cui 12 appartenenti all\u2019arma dei Carabinieri, 5 dell\u2019Esercito Italiano e 2 civili.\nArma dei Carabinieri:\nEsercito Italiano:\nCivili italiani:\nLa battaglia dei ponti.\nA Nassiriya, pochi mesi dopo l'attentato del 12 novembre 2003, dal 6 aprile alla fine di maggio 2004, si svolsero diverse battaglie tra le truppe italiane e l'Esercito del Mahdi; i militari italiani furono impegnati nella citt\u00e0 in diversi scontri, in cui vennero sparati oltre 30.000 proiettili, per il controllo di tre ponti che permettono il passaggio del fiume, nel quale furono feriti lievemente undici bersaglieri; le perdite irachene furono pesanti (sui 200), tra cui sembra una donna e due bambini, e altrettanti feriti. In Italia sono note genericamente come Battaglia dei ponti di Nassiriya, anche se ci si riferisce a tre episodi diversi con scontri tra centinaia di soldati italiani da un lato e numeri simili o superiori di miliziani dall'altro; in particolare nella seconda battaglia avvenuta nella notte del 6 aprile furono impiegati circa 500 militari italiani ed un migliaio di miliziani; l'obiettivo era originariamente costituito da tutti e tre i ponti, ma visto l'assembramento di donne e bambini tra i miliziani sul terzo ponte, gli italiani non intrapresero nessuna azione per attraversarlo, rimanendo a presidiare solo una sponda. Per l'occasione, denominata \"operazione Porta Pia\", vennero impegnate varie compagnie di diversi reparti tra cui l'XI reggimento bersaglieri, una compagnia del battaglione San Marco, uno squadrone di blindo pesanti Centauro del Savoia cavalleria, i carabinieri del Gis e i paracadutisti (carabinieri, ma inquadrati fino al 2002 nella Brigata Folgore) del reggimento Tuscania. Durante il combattimento, i militari italiani vennero bersagliati anche con razzi anticarro portatili dei quali ne vennero contati circa 400, ai quali risposero con circa 30.000 colpi di armi leggere ed alcuni missili, oltre ad alcuni colpi delle blindo Centauro; gli osservatori annotarono come i miliziani avessero preso varie ambulanze dagli ospedali e le usassero per trasportare munizioni verso le loro postazioni.\nLa terza battaglia si svolse dal 5 al 6 agosto 2004, sui tre ponti sull'Eufrate, denominati \"Alfa\", \"Bravo\" e \"Charlie\" (le prime tre lettere dell'alfabeto fonetico NATO), per ripristinare l'accesso alla citt\u00e0 da parte dei rifornimenti per la cittadinanza, interdetti dai miliziani; l'azione venne affidata ad un gruppo tattico rinforzato della task force denominata \"Serenissima\". All'epoca la base Libeccio, che fino all'attentato ospitava insieme alla base Maestrale la presenza operativa italiana in citt\u00e0, era stata gi\u00e0 evacuata, ma venne per l'occasione rioccupata dalla 3\u00aa compagnia dei Lagunari che la presidiarono insieme al ponte \"Alfa\" nonostante venissero bersagliati da bombe da mortaio e armi leggere durante l'avvicinamento. Da parte italiana vennero impiegati visori termici e granate illuminanti per individuare con precisione i punti di partenza dei colpi, in piena zona residenziale e quindi con rischio per la popolazione, insieme a due elicotteri Mangusta che dall'alto fornivano informazioni e protezione. Questo non imped\u00ec un episodio che fu successivamente oggetto di inchiesta della procura militare e di articoli sui mezzi di informazione: un veicolo, che cercava di attraversare uno dei ponti forzando il posto di blocco italiano sull'accesso opposto a quello di provenienza, fu ritenuto una autobomba e fatto bersaglio di colpi da parte dei militari italiani che lo presidiavano ed esplose catastroficamente uccidendo i passeggeri tra cui una donna incinta. Secondo una ricostruzione l'indagine della procura militare italiana accert\u00f2 che il veicolo era un'ambulanza e l'esplosione fu dovuta anche ad una bombola di ossigeno trasportata su di esso, ma i militari interrogati avevano in precedenza smentito di aver visto lampeggiatori e segnali di soccorso e affermato di essere stati oggetto di colpi di arma da fuoco. Successivamente un'altra ricostruzione cit\u00f2 documenti pubblicati su Wikileaks che smentivano appunto l'uso di armi da fuoco da bordo dell'ambulanza ma confermavano che fosse stata trasformata in autobomba e che non si ferm\u00f2 al posto di blocco.\nNel complesso le battaglie portarono alla perdita del complesso logistico \"Libeccio\" e alla ritirata dell'esercito del Mahdi dalla citt\u00e0.\nLa fine della missione.\nI miliziani continuarono a combattere su scala minore con operazione di guerriglia perdendo sempre pi\u00f9 uomini, mezzi e territori. La missione termin\u00f2 il 1\u00ba dicembre 2006. L'operazione di rientro in patria venne chiamata Operazione Itaca."}
{"id": "2807248", "revid": "287204", "url": "https://it.wikipedia.org/wiki?curid=2807248", "title": "Paradiso (film)", "text": ""}
{"id": "2807249", "revid": "287204", "url": "https://it.wikipedia.org/wiki?curid=2807249", "title": "Paradiso (romanzo)", "text": ""}
{"id": "2807252", "revid": "1598370", "url": "https://it.wikipedia.org/wiki?curid=2807252", "title": "Nina Zilli", "text": "Dopo alcune esperienze come veejay, e in campo musicale con alcuni gruppi, firma nel 2009 un contratto discografico con l'etichetta Universal, con la quale pubblica l'EP omonimo di debutto dal quale viene estratto il singolo \"50mila\", con il quale raggiunge la notoriet\u00e0 e che viene inserito come colonna sonora del film \"Mine vaganti\" e nel videogioco \"Pro Evolution Soccer 2011\".\nHa al suo attivo quattro partecipazioni al Festival di Sanremo, rispettivamente nel 2010 nella categoria \"Nuova Generazione\" con il brano \"L'uomo che amava le donne\", che conquist\u00f2 il podio classificandosi al terzo posto e vinse il Premio della Critica \"Mia Martini\", il Premio Sala Stampa Radio TV ed il Premio Assomusica, nel 2012 con il brano \"Per sempre\", nel 2015 con il brano \"Sola\" e nel 2018 con \"Senza appartenere\".\nNel 2012 ha rappresentato l'Italia all'Eurovision Song Contest con il brano \"L'amore \u00e8 femmina (Out of Love)\", classificandosi al nono posto. Nella sua carriera ha inoltre vinto due Wind Music Awards ed \u00e8 stata candidata agli MTV Europe Music Awards, ai TRL Awards e ai Premi Videoclip Italiani.\nDopo un debutto nel 2001 a fianco di Red Ronnie in \"Roxy Bar\", dal 2011 ha intrapreso anche la carriera televisiva e radiofonica.\nBiografia.\nGli inizi.\nNata a Piacenza da padre nativo di Bobbio e madre piacentina, trascorre l'infanzia a Gossolengo e inizia ad esibirsi gi\u00e0 a tredici anni con alcuni gruppi. Studia al conservatorio canto lirico e tra i dieci e quindici anni vive a Killala (Irlanda), ospite in una famiglia per imparare l'inglese in una scuola internazionale, circostanza che le permette un perfetto bilinguismo inglese-italiano Nel 1997 fonda una band, \"The Jerks\".\nDopo le scuole superiori al liceo scientifico \"Lorenzo Respighi\" di Piacenza, vive per due anni negli Stati Uniti, a Chicago e a New York.\nSi \u00e8 poi laureata in Relazioni Pubbliche presso l\"'Universit\u00e0 IULM\" di Milano, ma in seguito ha espresso giudizi negativi sugli studi compiuti provocando reazioni da parte del rettore. Debutta in televisione come veejay di MTV e poi nel ruolo di co-conduttrice al fianco di Red Ronnie dell'ultima edizione di \"Roxy Bar\", su TMC2. Nel 2001 con una nuova formazione, Chiara &amp; Gliscuri, pubblica per Sony il singolo \"Tutti al mare\". Seguono collaborazioni con artisti e gruppi della scena rocksteady/reggae, quali gli Africa Unite (\"Bomboclaat Crazy\") e i Franziska, con cui intraprende un tour europeo.\nL'EP di debutto: \"Nina Zilli\".\nNel 2009 con il nome d'arte, che combina il nome della sua cantante preferita, Nina Simone, con il cognome della madre Zilli, firma il contratto con la Universal. Il 31 luglio 2009 pubblica il singolo di debutto \"50mila\" eseguito in coppia con Giuliano Palma; si tratta del singolo apripista del suo primo EP omonimo, \"Nina Zilli\". \"50mila\" viene incluso nella colonna sonora del film \"Mine vaganti\" di Ferzan \u00d6zpetek e nel videogioco Pro Evolution Soccer 2011, insieme a un altro suo pezzo, \"L'inferno\". In \"Nina Zilli\" figura, tra brani autografi di sonorit\u00e0 soul e R&amp;B, un richiamo agli anni sessanta come \"L'amore verr\u00e0\", cover in italiano di \"You Can't Hurry Love\" (con il testo scritto da Pino Cassia), brano portato al successo dalle Supremes nel 1966.\nLa partecipazione al Festival di Sanremo 2010 e il primo album.\nIn gara nella categoria \"Sanremo Nuova Generazione\" al 60\u00ba Festival della canzone del 2010 con il brano \"L'uomo che amava le donne\", Nina Zilli raggiunge la finale a quattro, dove si classifica terza, e vince il Premio della Critica \"Mia Martini\", il premio \"Sala Stampa Radio Tv\" e il Premio Assomusica 2010, quest'ultimo per la migliore esibizione dal vivo. Il brano viene certificato disco d'oro con oltre 15.000 download digitali.\nIl 19 febbraio 2010 esce il suo album \"Sempre lontano\", che raggiunge la quinta posizione nella classifica FIMI e viene certificato disco di platino con oltre 60.000 copie. Nel 2010 partecipa all'annuale Concerto del Primo Maggio in piazza San Giovanni a Roma. A maggio 2010 partecipa ai \"Wind Music Awards\" all'arena di Verona e viene premiata come \"New Artist\". Il 5 novembre esce il suo nuovo singolo \"Bacio d'a(d)dio\" il primo estratto da \"Sempre lontano Special Edition\", la nuova release del primo album. La nuova versione del disco contiene un DVD con l'intero concerto tenuto al Blue Note di Milano.\nIl 18 febbraio 2011 \u00e8 ospite al 61\u00ba Festival di Sanremo per duettare con i La Crus nel brano \"Io confesso\". Nel febbraio 2011 la cantante riceve due nomination ai TRL Awards 2011 nelle categorie \"Best Look\" e \"Italians Do It Better\", e proprio lei, insieme a Fabrizio Biggio e Francesco Mandelli, ha presentato la cerimonia tenutasi a Firenze il 20 aprile. Dal 6 maggio fino al 22 luglio 2011 conduce ogni venerd\u00ec pomeriggio il programma \"Stay Soul\" su Radio 2.\n2012: Sanremo, Eurovision Song Contest e collaborazioni con MTV Italia.\nIl 15 gennaio 2012 viene annunciata la sua partecipazione alla 62\u00aa edizione del Festival di Sanremo con il brano \"Per sempre\", che anticipa l'uscita del suo secondo album \"L'amore \u00e8 femmina\". Tra le tracce dell'album \u00e8 presente il brano \"Un'altra estate\", scritto in collaborazione con Carmen Consoli. Il brano \"Per sempre\" viene certificato disco di platino con oltre 30.000 download digitali. Ha partecipato all'edizione 2012 del Concerto del Primo Maggio di Roma. Inoltre dal 5 al 26 marzo 2012 affianca Giorgio Panariello nella conduzione di \"Panariello non esiste\", in onda in prima serata su Canale 5.\nIl 18 febbraio 2012, nel corso della serata finale del Festival di Sanremo, viene annunciato da Ell e Nikki che la cantante \u00e8 stata scelta per rappresentare l'Italia all'Eurovision Song Contest 2012 che si \u00e8 tenuto a Baku. La cantante, che inizialmente aveva optato per il brano sanremese, si \u00e8 poi esibita con una versione bilingue di \"L'amore \u00e8 femmina (Out of Love)\", classificandosi nona.\nA novembre 2012 l'album viene certificato disco d'oro per le 30.000 copie vendute.\nSempre nel 2012 prende parte agli MTV Days. Esce nel luglio dell'anno stesso il suo nuovo singolo \"Per le strade\". Il 12 dicembre 2012 conduce la prima edizione degli MTV Hip Hop Awards, in diretta su MTV e MTV Music dall'Alcatraz di Milano. L'8 ottobre 2013 prende parte a \"Gianni Morandi - Live in Arena\", evento musicale televisivo trasmesso in prima serata da Canale 5, in cui duetta con Gianni Morandi \"Parla pi\u00f9 piano\".\nIl ritorno al Festival di Sanremo, il terzo album \"Frasi &amp; fumo\" e \"Italia's Got Talent\".\nNel 2014 la cantante scrive \"Cos\u00ec lontano\" insieme a Marco Ciappelli e Alessandra Flora per Giuliano Palma in occasione della sua partecipazione alla gara sanremese. Nello stesso anno Sky Italia la sceglie come giudice per la sesta edizione di \"Italia's Got Talent\", in onda nel 2015. Il 4 dicembre 2014 viene pubblicato il nuovo singolo di J-Ax intitolato \"Uno di quei giorni\" in collaborazione con Nina Zilli.\nIl 14 dicembre 2014 viene annunciata da Carlo Conti la sua partecipazione al \"Festival di Sanremo 2015\". Dal 10 al 14 febbraio 2015 Nina Zilli \u00e8 in gara al festival con il brano \"Sola\", con cui si classifica in nona posizione. Parallelamente alla partecipazione al festival, il 12 febbraio 2015 \u00e8 stato pubblicato \"Frasi &amp; fumo\", terzo album in studio della cantante, scritto quasi interamente con il cantante Neffa e la produzione di Mauro Pagani, contenente \"Sola\" e la cover di \"Se bruciasse la citt\u00e0\" di Massimo Ranieri eseguita durante la terza serata del festival. Il 2 aprile 2015 esce come secondo singolo #RLL (Riprenditi Le Lacrime).\nDal 12 marzo al 14 maggio 2015 partecipa, in veste di giudice, alla sesta edizione di \"Italia's Got Talent\" condotto da Vanessa Incontrada. Insieme a lei nel ruolo di giudice ci sono Claudio Bisio, Luciana Littizzetto e Frank Matano, tutti confermati anche per le successive due edizioni.\nDopo la precedente esperienza con Panariello nel 2012, dal 16 gennaio al 6 febbraio 2016 torna al variet\u00e0 affiancando, insieme a Morgan, Massimo Ranieri nella conduzione della terza edizioni di \"Sogno e son desto\" in onda in prima serata il sabato sera su Rai 1. Il 1\u00ba aprile 2016 viene pubblicato l'album di Loredana Bert\u00e8, \"Amici non ne ho... ma amiche s\u00ec!\", contenente tra i vari duetti, quello con Nina Zilli nel brano \"La goccia\".\n\"Modern Art,\" Sanremo 2018 e ospite a Sanremo 2020.\nAnticipato dal singolo \"Mi hai fatto fare tardi\", uscito il 26 maggio, il 1\u00ba settembre \u00e8 stato pubblicato il suo quarto album \"Modern Art\". L'album vede la produzione di Michele Canova Iorfida che torna a lavorare con la Zilli dopo la parentesi del precedente album. I suoni saranno moderni e urban-tropicali a testimonianza del lavoro di scrittura svoltosi tra Milano e la Giamaica.\nNel 2018, Nina Zilli partecipa al Festival di Sanremo con il brano \"Senza appartenere\", piazzandosi al 17\u00ba posto e segue la pubblicazione di una riedizione dell'album \"Modern Art\". Da esso sono stati estratti altri due singoli: \"1xUnattimo\" e \"Ti amo mi uccidi\", rispettivamente rilasciati il 16 marzo e il 22 giugno.\nNel 2019, in collaborazione con Danti e J-Ax, pubblica il singolo \"Tu e D'io\".\nIl 6 febbraio 2020 Nina Zilli \u00e8 ospite al 70\u00ba Festival di Sanremo, accompagnando nella serata dei duetti il futuro vincitore Diodato nel brano \"24 mila baci.\"\nA giugno 2020, durante la giornata mondiale dell\u2019ambiente e in collaborazione con Nitro, pubblica il singolo \"Schiacciacuore\".\nIl 21 maggio 2021 pubblica, insieme a Clementino, il singolo \"Se\u00f1orita\".\nVocalit\u00e0 e influenze musicali.\nNina Zilli possiede un registro vocale da soprano ed \u00e8 caratterizzata da una voce potente con influenze degli anni quaranta. I suoi punti di riferimento musicali sono soprattutto Nina Simone (da cui trae parte del nome d'arte) ma anche Otis Redding, Etta James e Amy Winehouse.\nPer maturare la sua identit\u00e0 musicale, dopo il diploma, Nina Zilli si trasferisce per due anni negli Stati Uniti dove approfondisce le conoscenze del R&amp;B, reggae, soul e della musica italiana degli anni sessanta. La cantante, tuttavia, \u00e8 influenzata anche dalle sonorit\u00e0 rock e punk degli anni settanta."}
{"id": "2807253", "revid": "287204", "url": "https://it.wikipedia.org/wiki?curid=2807253", "title": "Zorua", "text": ""}
{"id": "2807255", "revid": "1442080", "url": "https://it.wikipedia.org/wiki?curid=2807255", "title": "Taekwondo ai Giochi della XXVIII Olimpiade - 68 kg maschile", "text": "Il torneo di Taekwondo per la categoria 68\u00a0kg maschile delle Olimpiadi di Atene 2004 si \u00e8 svolto il 27 agosto 2004 al \"Faliro Coastal Zone Olympic Complex\". Hanno partecipato 16 atleti.\nIl tabellone principale consisteva in un torneo ad eliminazione diretta, culminato nel match per l'oro. Per l'assegnazione della medaglia di bronzo si \u00e8 ricorso al ripescaggio a cui hanno partecipato gli atleti che hanno perso nei turni eliminatori contro i due finalisti."}
{"id": "2807256", "revid": "767487", "url": "https://it.wikipedia.org/wiki?curid=2807256", "title": "Silvio Mix", "text": "Si form\u00f2 da autodidatta avvicinandosi molto ai ritmi jazz americani, e ha composto le musiche di \"Angoscia delle macchine\" (Vasari) e di \"Balletto Cocktail\" (Marinetti). Suo \u00e8 pure il \"Profilo sintetico-musicale di Marinetti\" per pianoforte, e il balletto \"Psicologia di Macchine\" (1924). \"Cocktail\" \u00e8 stato eseguito anche a Parigi."}
{"id": "2807258", "revid": "88740", "url": "https://it.wikipedia.org/wiki?curid=2807258", "title": "Parks", "text": ""}
{"id": "2807259", "revid": "1318658", "url": "https://it.wikipedia.org/wiki?curid=2807259", "title": "Frederick Sturckow", "text": "Come pilota di caccia, ha collezionato oltre 4.000 ore di volo su pi\u00f9 di 50 differenti tipi di aerei.\nSelezionato dalla NASA nel 1994, Sturckow ha completato l'addestramento dopo un anno. Ha partecipato, come pilota, alla missione STS-88 nel 1998 (la prima missione di assemblaggio della Stazione Spaziale Internazionale), e pi\u00f9 recentemente in STS-105 (nel 2001).\nSuccessivamente ha assunto il comando di STS-117 e di STS-128.\nSturckow ha lasciato NASA nel 2013; l'8 maggio dello stesso anno Virgin Galactic ha annunciato che sarebbe diventato loro pilota per le missioni a bordo del veicolo SpaceShipTwo. "}
{"id": "2807260", "revid": "1100311", "url": "https://it.wikipedia.org/wiki?curid=2807260", "title": "Patterson", "text": ""}
{"id": "2807266", "revid": "1543377", "url": "https://it.wikipedia.org/wiki?curid=2807266", "title": "La Pastora", "text": "La Pastora \u00e8 un centro abitato del Paraguay, situato nel dipartimento di Caaguaz\u00fa. Forma uno dei 21 distretti del dipartimento.\nPopolazione.\nAl censimento del 2002 la localit\u00e0 contava una popolazione urbana di 327 abitanti (4.440 nel distretto). \nCaratteristiche.\nElevata alla categoria di distretto nel 1990, la localit\u00e0 di La Pastora ha come principale attivit\u00e0 economica l'allevamento.\nAltri progetti.\n "}
{"id": "2807268", "revid": "812894", "url": "https://it.wikipedia.org/wiki?curid=2807268", "title": "Kevin Ford", "text": "Partecip\u00f2 alla missione Shuttle STS-128 come pilota e alla missione di lunga durata Expedition 33/34.\nBiografia.\nFormazione.\nConsegu\u00ec una laurea in ingegneria aerospaziale all'Universit\u00e0 di Notre Dame nel 1982, un master in Relazioni internazionali al Troy State University nel 1989, un master in ingegneria aerospaziale all'Universit\u00e0 della Florida nel 1994 e un dottorato in ingegneria astronautica all'Air Force Institute of Technology nel 1997. Inoltre complet\u00f2 corsi alla Squadron Officer School, Air Command and Staff College Associate Program e Air War College.\nCarriera militare.\nPrese servizio all'Aviazione statunitense completando il Reserve Officer Training Corps nel 1982 e inizi\u00f2 l'addestramento di volo dei jet presso la Columbus Air Force Base nel 1984. Si addestr\u00f2 con l'aereo F-15 Eagle e venne assegnato al 22\u00ba Tactical Fighter Squadron dell'Bitburg Air Base, Germania, dal 1984 al 1987, e poi al 57\u00ba Fighter Interceptor Squadron presso la Keflavik Naval Air Station, Islanda, fino al 1989.\nDiplomatosi come pilota collaudatore alla U.S. Air Force Test Pilot School (USAF TPS) a Edwards Air Force Base nel 1990, partecip\u00f2 a missioni di collaudo dell'F-16 Fighting Falcon presso l'Eglin Air Force Base dal 1991 al 1994. \nServ\u00ec come Director of Plans and Programs, nonch\u00e9 come istruttore di volo e accademico, presso la USAF TPS, tra il 1997 e il 2000. Si ritir\u00f2 dal servizio militare attivo nel giugno 2008 con il grado di Colonnello. Ford ha accumulato oltre 5000 ore di volo e detiene il grado di istruttore FAA per aerei e alianti, una patente commerciale per gli elicotteri, e una patente privata per le mongolfiere.\nCarriera alla NASA.\nVenne selezionato come pilota astronauta del Gruppo 18 degli astronauti NASA nell'agosto 2000. Dopo aver completato l'addestramento di base di due anni, svolse compiti tecnici presso l'Ufficio astronauti del Johnson Space Center, dove lavor\u00f2 ai problemi di esplorazione avanzata e allo sviluppo e collaudo dell'aggiornamento dello Shuttle Cockpit Avionics. \nTra gennaio e dicembre 2004 \u00e8 stato Direttore delle Operazioni NASA al Centro di addestramento cosmonauti della Citt\u00e0 delle Stelle, mentre da gennaio 2005 a luglio 2008 lavor\u00f2 come CAPCOM dello Shuttle e della ISS al Centro di controllo missione per le missioni STS-115, STS-116, STS-117, STS-120, STS-122 e STS-123. Si ritir\u00f2 dalla NASA il 29 gennaio 2016 dopo 16 anni di servizio.\nSTS-128.\nPart\u00ec per il suo primo volo spaziale il 28 agosto 2009 come pilota per la missione Shuttle STS-128 dal Kennedy Space Center. Durante la missione venne trasportato il Multi-Purpose Logistics Module \"Leonardo\" carico di 6800 kg di esperimenti scientifici e rack per la ISS, e un nuovo serbatoio di ammoniaca. Dopo 13 giorni di missione, l'equipaggio riport\u00f2 a terra un vecchio serbatoio, gli esperimenti EuTEF e MISSE, e scambi\u00f2 i membri dell'equipaggio delle Expedition, atterrando nella pista della Edwards Air Force Base.\nExpedition 33/34.\nTorn\u00f2 nello spazio per la seconda e ultima volta il 23 ottobre 2012 quando venne lanciato a bordo della Sojuz TMA-06M con i cosmonauti russi Oleg Novickij e Evgenij Tarelkin dal Cosmodromo di Bajkonur. Durante la sua permanenza sulla Stazione ha svolto attivit\u00e0 scientifica, manutenzione alla ISS, manovrato il Canadarm2 per l'attracco della navicella cargo americana SpaceX CRS-2, aiutato nelle attivit\u00e0 extraveicolari e assunto il comando della ISS per l'Expedition 34. Dopo 143 giorni di missione, torn\u00f2 sulla Terra atterrando in Kazakistan il 16 marzo 2013.\nVita privata.\nNel tempo libero gli piace giocare a golf, correre, leggere e ascoltare la musica. Partecip\u00f2 alle selezioni di astronauta dei Gruppi NASA 15 e 16 ma non venne selezionato."}
{"id": "2807269", "revid": "58478759", "url": "https://it.wikipedia.org/wiki?curid=2807269", "title": "Willem van Keppel", "text": ""}
{"id": "2807270", "revid": "1305772", "url": "https://it.wikipedia.org/wiki?curid=2807270", "title": "Pearl River", "text": ""}
{"id": "2807271", "revid": "88740", "url": "https://it.wikipedia.org/wiki?curid=2807271", "title": "Pineville", "text": ""}
{"id": "2807273", "revid": "399", "url": "https://it.wikipedia.org/wiki?curid=2807273", "title": "Museo di storia naturale della Maremma", "text": "Il Museo di storia naturale della Maremma \u00e8 un museo situato nel centro storico di Grosseto, sul lato orientale di Piazza della Palma.\nStoria.\nIl primo tentativo di realizzare a Grosseto un museo di carattere storico-naturalistico avvenne nel 1961, quando il Comune di Grosseto forn\u00ec alla Societ\u00e0 naturalistica speleologica maremmana un edificio dove conservare i reperti rinvenuti e le proprie collezioni. Questo allestimento provvisorio suscit\u00f2 un grande interesse all'interno della citt\u00e0 e il successo quasi inaspettato di un'esposizione del 1967 port\u00f2 l'amministrazione a ponderare la creazione di un museo di storia naturale. Nel 1971 venne cos\u00ec inaugurato il \"Museo civico di storia naturale di Grosseto\". La creazione del museo si deve soprattutto alla tenacia di Giuseppe Guerrini (1924-2006), personaggio di rilievo della societ\u00e0 grossetana e presidente della Societ\u00e0 naturalistica speleologica maremmana dal 1960 al 1989.\nDal 1981 al 2002 il museo ha avuto come sede uno stabile di via Mazzini di piccole dimensioni; successivamente, il Comune lo spost\u00f2 nell'edificio dell'ex asilo comunale Vittorio Emanuele, in strada Corsini, da poco restaurato. Da quel momento venne dato avvio ad un progetto di allestimento interno totalmente rinnovato, ispirato a moderni concetti di museologia scientifica. Dopo un periodo non facile per il museo, durante il quale per molto tempo rimase chiuso al pubblico, finalmente pot\u00e9 riaprire nel 2009, con la nuova denominazione di \"Museo di storia naturale della Maremma\". La cerimonia di apertura si tenne il 14 novembre 2009, preceduta da una conferenza tenuta dal noto divulgatore scientifico Piero Angela. Il museo \u00e8 inserito nella rete museale provinciale \"Musei di Maremma\".\nEdificio.\nL'edificio del museo \u00e8 composto da due parti: una tra strada Corsini e via dell'Unione, risalente al XIX secolo, e una tra strada Corsini e piazza della Palma, che invece \u00e8 del XX secolo. La struttura \u00e8 completata da una corte interna con giardino alberato. Nel corso del XIX secolo, l'edificio pass\u00f2 da essere un'abitazione civile ad ospitare la prima scuola materna laica di Grosseto, intitolata al re Vittorio Emanuele. Si riesce a leggere infatti, in una delle lapidi murate nell'androne di ingresso, la data di inaugurazione: 9 gennaio 1879. La divisione in due parti \u00e8 avvenuta intorno al 1917. Dopo la chiusura dell'asilo, la struttura sub\u00ec una fase di degrado, fino a quando, nel 1993, il Comune di Grosseto decise di utilizzarlo come sede del museo. Per l'apertura definitiva del 2009, l'edificio \u00e8 stato completamente ristrutturato e dotato di una grande entrata su piazza della Palma.\nSale espositive.\nIl museo di storia naturale \u00e8 allestito sui tre piani dell'edificio ed \u00e8 composto da dodici sale espositive situate al primo e al secondo piano, mentre al piano terra \u00e8 situata la biglietteria con la libreria, la sala conferenze e la biblioteca. Le sale espositive si dividono in due grandi sezioni: quella dedicata alle \"scienze della terra\" e quella dedicata alle \"scienze della vita\".\nScienze della terra.\nLa sezione \"Scienze della terra\" \u00e8 incentrata sull'evoluzione geologica e paleontologica di Grosseto e la Maremma, con numerosi campioni di minerali, rocce e fossili. Si divide in due sale principali: la \"sala minerali e rocce\" e la \"sala paleontologia\". La prima espone reperti provenienti da zone differenti del vasto territorio grossetano, con divisione geografica tra le Colline metallifere, il Monte Amiata e la Maremma grossetana. Tra le esposizioni principali vi sono un cristallo di selenite di grandi dimensioni (1,90 metri di altezza) e minerali fluorescenti inseriti in una vetrina interattiva. Da segnalare anche le ricostruzioni del cono vulcanico del Monte Amiata e della costa grossetana, e un diorama sulla grotta sommersa dell'isola Argentarola, dalle cui stalattiti e stalagmiti uno studio recente ha derivato importanti informazioni sull'evoluzione della linea di costa tirrenica. La seconda sala, dedicata alla paleontologia, espone campioni fossili del territorio maremmano, ordinati secondo una sequenza cronologica, dal Giurassico fino al Pleistocene. L\"'oreopithecus bambolii\", simbolo del museo, \u00e8 stato ricostruito in modello tridimensionale a dimensioni naturali sulla base dello scheletro che \u00e8 stato rinvenuto a Baccinello nel 1958: all'animale \u00e8 stato dedicato un intero diorama con ricostruzione della flora e della fauna coeva. Tra le varie esposizioni, selci e manufatti che documentano le culture preistoriche in Maremma.\nScienze della vita.\nIl visitatore giunge alla sezione successiva attraversando un corridoio la cui scura parete \u00e8 animata da fluorescenti disegni che rappresentano l'albero della diversit\u00e0 dei viventi, ordinate in termini di complessit\u00e0, dai procarioti fino ai mammiferi. Non si tratta tuttavia di un albero evolutivo. La sezione \"Scienze della vita\" espone al visitatore campioni e modelli ambientati nel loro habitat elettivi, a partire dalla grande sala dell'acqua, in cui viene rappresentato il mare, la costa e le aree umide costiere. Al secondo piano la sezione si divide in due sale principali, la \"sala degli ambienti costieri e collinari\" e la \"sala degli ambienti alto-collinari e montani\", oltre a spazi per l'attivit\u00e0 didattica e una ricostruzione a scala reale di una grotta. La prima approfondisce numerosi aspetti legati alla fauna delle aree costiere e collinari della Maremma, illustrando da un punto di vista ecologico e sistematico i principali gruppi di vertebrati presenti in natura: carnivori (interessante la vetrina che espone esemplari della famiglia dei canidi e dei mustelidi); anfibi e rettili; e rapaci del bosco (si ricordano l'astore, lo sparviero, il lodolaio, il biancone e il pecchiaiolo). Alcuni diorami presenti in queste sale informano il visitatore sugli animali ritenuti a rischio, come ad esempio il capriolo italico e la lepre italica, inseriti in una ricostruzione della campagna di Capalbio. Inoltre, una serie di vetrine formano il cosiddetto percorso ecologico, che documenta le principali forme di vita (flora e fauna) di alcuni tra i principali ecosistemi della provincia di Grosseto: gli ambienti insulari (Giglio e Giannutri), la gariga (formazione vegetale basso arbustiva con terreno e rocce affioranti), la duna, la pineta costiera, i pascoli di pianura e di collina, gli ambienti urbani, la siepe, gli ambienti riparali di acque lentiche (a lento scorrimento) e lotiche (a veloce scorrimento), le cave dismesse e rinaturalizzate, le Vie Cave (Pitigliano, Sorano, Sovana), i boschi mesofili, i boschi di castagno e le faggete. La seconda sala, invece, approfondisce gli ambienti delle aree alto-collinari e montane: interessanti i due diorami che riproducono esempi di ambienti elettivi per il lupo e per il gatto selvatico europeo, il primo inserito in un contesto notturno a 1000 metri di altitudine del Monte Aquilaia, mentre il secondo nella posizione di agguato nei confronti di una preda. Infine, uno dei corridoi \u00e8 stato adibito a ricostruzione di una grotta in scala reale, illuminata da luci a spot e corredata da un totem touch-screen che fornisce informazioni sulla biospeleologia e le caratteristiche delle grotte della Maremma.\nSedi distaccate.\nIl Museo di storia naturale della Maremma possiede due sedi distaccate: l\u2019acquario comunale e l\u2019osservatorio astronomico di Roselle.\nAcquario comunale.\nL\u2019acquario comunale di Grosseto \u00e8 un acquario situato in alcune gallerie del Bastione Rimembranza nelle mura medicee della citt\u00e0.\nFu inaugurato il 19 maggio 1993 e gestito dal Club Subacqueo Grossetano.\nL'acquario possedeva numerosi esemplari di fauna proveniente dal mar Tirreno, soprattutto dal mare prospiciente la costa grossetana. Nell'acquario si potevano osservare pesci e invertebrati raccolti in vasche, ma anche esemplari conservati in formalina, oltre che collezioni di conchiglie e di sabbie da tutto il mondo. La sede dell'acquario \u00e8 attualmente chiusa ai visitatori.\nDa qualche anno \u00e8 attivo un centro di recupero e primo soccorso per le tartarughe marine. \nOsservatorio astronomico di Roselle.\nL\u2019osservatorio astronomico comunale di Grosseto \u00e8 un osservatorio astronomico situato in localit\u00e0 \"Casette di Mota\", nella frazione di Roselle. Apre ogni venerd\u00ec dalle ore 21.30. L'ingresso \u00e8 gratuito per i soci A.M.S.A. \nSi tratta di uno degli osservatori astronomici pi\u00f9 attrezzati in Toscana, rimasto inutilizzato per diversi anni, \u00e8 stato riaperto e reso nuovamente fruibile nel 2009."}
{"id": "2807278", "revid": "161718", "url": "https://it.wikipedia.org/wiki?curid=2807278", "title": "Ginosa Marina", "text": ""}
{"id": "2807279", "revid": "39884", "url": "https://it.wikipedia.org/wiki?curid=2807279", "title": "Morten J\u00f8rgensen", "text": ""}
{"id": "2807281", "revid": "1226", "url": "https://it.wikipedia.org/wiki?curid=2807281", "title": "Chiesa di San Gerolamo", "text": ""}
{"id": "2807282", "revid": "297059", "url": "https://it.wikipedia.org/wiki?curid=2807282", "title": "Patrick Forrester", "text": "Nacque ad El Paso.\nHa partecipato alle missione dello Space Shuttle: STS-105, STS-117, STS-128 come specialista di missione."}
{"id": "2807285", "revid": "404449", "url": "https://it.wikipedia.org/wiki?curid=2807285", "title": "Acquario di Grosseto", "text": ""}
{"id": "2807287", "revid": "404449", "url": "https://it.wikipedia.org/wiki?curid=2807287", "title": "Osservatorio astronomico comunale di Grosseto", "text": ""}
{"id": "2807289", "revid": "543975", "url": "https://it.wikipedia.org/wiki?curid=2807289", "title": "Episodi di Hex (prima stagione)", "text": ""}
{"id": "2807298", "revid": "1776051", "url": "https://it.wikipedia.org/wiki?curid=2807298", "title": "Junyo", "text": "La era una portaerei classe Hiyo di costruzione giapponese, che partecip\u00f2 come unit\u00e0 della Marina imperiale giapponese alla Guerra del Pacifico, all'interno delle vicende belliche della Seconda guerra mondiale.\nSebbene impostata nel 1939 come nave passeggeri con il nome di \"Kashiwara Maru\", condividendo l'evoluzione alla capoclasse \"Hiyo\" e alle portaerei di scorta classe Taiyo, venne acquistata dalla Marina imperiale e convertita al nuovo ruolo nel 1940.\nFu una delle poche unit\u00e0 maggiori della flotta imperiale giapponese a non essere affondate durante il conflitto.\nStoria.\nSviluppo.\nImpostata come veloce e lussuosa nave passeggeri venne ordinata con il nome di \"Kashiwara Maru\" dalla compagnia di navigazione Nippon Yusen kaisha, la compagnia delle navi a vapore delle Poste Giapponesi dell'epoca, ma fu acquistata dal governo assieme alla nave gemella nel 1940 e convertita in portaerei. La gemella \"Idzumo Maru\", che era in costruzione nel cantiere Kawasaki di K\u014dbe, divenne la portaerei \"Hiyo\", la \"Kashiwara Maru\" venne ribattezzata \"Junyo\".\nEntrambe le unit\u00e0 al momento dell'acquisto erano ancora sullo scalo in fase di costruzione per cui la trasformazione avvenne senza dover intervenire pesantemente nella rimozione delle strutture ritenute non necessarie.\nL'apparato motore venne modificato solo in parte; le turbine rimasero quelle scelte per la propulsione mercantile mentre le caldaie vennero sostituite con un modello in grado di fornire una potenza superiore, soluzione necessaria a raggiungere la velocit\u00e0 massima di 25,5 kt prefissata in fase di progetto, 1,5 kt pi\u00f9 di quelli previsti nella versione mercantile. In realt\u00e0, nel normale impiego operativo, furono in grado di raggiungere i 23 kt, superati raramente e per breve tempo.\nIl ponte di volo venne costruito a tribordo ed il fumaiolo rimase incorporato nell'isola, soluzione anticonvenzionale nel panorama giapponese, venendo comunque fortemente inclinato verso l'esterno per evitare che i fumi caldi potessero interferire provocando inattese turbolenze nelle operazioni di decollo ed appontaggio dei velivoli."}
{"id": "2807299", "revid": "439868", "url": "https://it.wikipedia.org/wiki?curid=2807299", "title": "Eskild Ebbesen", "text": ""}
{"id": "2807304", "revid": "287204", "url": "https://it.wikipedia.org/wiki?curid=2807304", "title": "Christer Fuglesang", "text": "Nel corso della sua carriera da astronauta ha partecipato a due missioni spaziali, la prima STS-116 con la quale \u00e8 diventato il primo svedese nello spazio e la seconda ed ultima STS-128. \u00c8 stato inoltre l\u2019astronauta ESA che ha effettuato pi\u00f9 passeggiate spaziali, 5 in tutto, con un totale di quasi 32 h accumulate. "}
{"id": "2807307", "revid": "1226", "url": "https://it.wikipedia.org/wiki?curid=2807307", "title": "Dominio globale", "text": ""}
{"id": "2807308", "revid": "1226", "url": "https://it.wikipedia.org/wiki?curid=2807308", "title": "Conquista del mondo", "text": ""}
{"id": "2807309", "revid": "767487", "url": "https://it.wikipedia.org/wiki?curid=2807309", "title": "Qahderijan", "text": "Qahder\u012bj\u0101n (farsi \u0642\u0647\u062f\u0631\u064a\u062c\u0627\u0646) \u00e8 una citt\u00e0 dello shahrest\u0101n di Falavarjan, circoscrizione Centrale, nella Provincia di Esfahan. "}
{"id": "2807311", "revid": "1226", "url": "https://it.wikipedia.org/wiki?curid=2807311", "title": "Dominio mondiale", "text": ""}
{"id": "2807315", "revid": "83531", "url": "https://it.wikipedia.org/wiki?curid=2807315", "title": "Giro di Svizzera 1953", "text": "Il Giro di Svizzera 1953, diciassettesima edizione della corsa, si svolse dal 17 al 24 giugno 1953, per un percorso totale di 1 762\u00a0km con partenza e arrivo dalla citt\u00e0 di Zurigo. Il corridore svizzero Hugo Koblet si aggiudic\u00f2 la corsa concludendo in 50h22'11\".\nAl via si presentarono 76 atleti. I ciclisti arrivati al traguardo finale furono 54, mentre 22 si ritirarono, con una percentuale di arrivi pari al 71%."}
{"id": "2807318", "revid": "1573940", "url": "https://it.wikipedia.org/wiki?curid=2807318", "title": "Zazeran", "text": "Z\u0101zer\u0101n (persiano \u0632\u0627\u0632\u0631\u0627\u0646) \u00e8 una citt\u00e0 dello shahrest\u0101n di Falavarjan, circoscrizione Centrale, nella Provincia di Esfahan. "}
{"id": "2807319", "revid": "106990556", "url": "https://it.wikipedia.org/wiki?curid=2807319", "title": "Mads Kruse Andersen", "text": ""}
{"id": "2807320", "revid": "110157", "url": "https://it.wikipedia.org/wiki?curid=2807320", "title": "43P/Wolf-Harrington", "text": "La 43P/Wolf-Harrington \u00e8 una cometa periodica dalla storia e dalla composizione non comune.\nLa cometa fu scoperta il 22 dicembre 1924 da Max Wolf, ma fu considerata persa in quanto non fu osservata ai successivi passaggi. Fu poi riscoperta il 4 ottobre 1951 da Robert G. Harrington.\nLa cometa mostra nettamente di essere perturbata da una forza non gravitazionale (nelle comete attive l'espulsione di gas e polveri provoca un \"effetto razzo\" con direzioni preferenziali, questo effetto a seconda del verso di rotazione della cometa pu\u00f2 provocare un accorciamento o un allungamento del periodo orbitale, oltre a variazioni del periodo di rotazione e dell'orientamento del nucleo cometario rispetto al Sole). Ad esempio con il passaggio al perielio del 2016 il periodo orbitale \u00e8 passato da 6,13 a 9,02 anni\nLa cometa mostra emissioni di CN (Cianogeno) ma non di C2 (carbonio biatomico)."}
{"id": "2807330", "revid": "767487", "url": "https://it.wikipedia.org/wiki?curid=2807330", "title": "Rosalba (film)", "text": "Rosalba \u00e8 un film del 1944 diretto da Max Calandri e Ferruccio Cerio, tratto dal romanzo di Luigi Volpicelli \"Primavera a Pianabianco\" (tale fu anche il titolo del film durante la lavorazione).\nProduzione.\nFilm girato negli studi della Scalera della Giudecca di Venezia nel 1944 nell'ambito del Cinevillaggio, struttura di produzione cinematografica della Repubblica di Sal\u00f2, costituita in alternativa a Cinecitt\u00e0, all'epoca abbandonata a causa della guerra in corso.\nDistribuzione.\nLa pellicola ebbe una breve distribuzione nei primi mesi del 1945, durante le fasi finali della RSI, e limitata alle principali localit\u00e0 di quest'ultima.\n\u00c8 in seguito andato perduto."}
{"id": "2807331", "revid": "1543377", "url": "https://it.wikipedia.org/wiki?curid=2807331", "title": "Compton Gamma Ray Observatory", "text": "Il Compton Gamma Ray Observatory (CGRO) \u00e8 stato il secondo grande telescopio spaziale lanciato in orbita dalla NASA di una serie totale dei quattro Grandi Osservatori della NASA (il primo fu l'Hubble lanciato il 24 aprile 1990, il terzo fu il Chandra lanciato il 23 luglio 1999 e il quarto fu il telescopio spaziale Spitzer lanciato il 25 agosto 2003).\nIl \"Compton Gamma Ray Observatory\" fu lanciato in orbita il 5 aprile 1991 e venne chiamato cos\u00ec in onore del Premio Nobel per la fisica Arthur Holly Compton, vincitore del premio nel 1927. Il suo fine fu lo studio dei Raggi gamma. Il suo peso era di 17 tonnellate, e quando venne lanciato rappresentava il record di oggetto pi\u00f9 pesante lanciato in orbita dall'uomo, misurava 21 metri ed era alimentato con pannelli solari da 1800 W. Il veicolo di lancio fu lo Space Shuttle Atlantis STS-37 che part\u00ec dal John F. Kennedy Space Center ubicato a Cape Canaveral sull'isola \"Merritt\" in Florida, USA. Fu messo ad orbitare ad una altezza di 450 chilometri (280 miglia) al fine di fargli evitare la cintura di radiazione delle Fasce di van Allen, con inclinazione 28,5\u00b0. Durante i nove anni di operativit\u00e0 vennero ottenuti risultati importantissimi, fra i quali la scoperta dell'emissione di raggi gamma da parte dei nuclei di diverse galassie. Venne dismesso in seguito ad un guasto ai giroscopi, dopo numerosi anni di vita produttiva. Dovendo scegliere tra la perdita del controllo del satellite e la sua distruzione, la NASA dovette far s\u00ec che si schiantasse nell'Oceano Pacifico il 4 giugno del 2000, non senza aver dato molte soddisfazioni agli astronomi che lo hanno utilizzato.\nUno degli strumenti a bordo del Compton era il \"Burst &amp; Transient Source Experiment\" (BATSE), che poteva rilevare lampi di raggi gamma e localizzare le loro posizioni nel cielo con ragionevole precisione.\nBATSE.\nDai dati raccolti dallo strumento furono ricavate due importanti informazioni:\nI primi hanno come caratteristica distintiva il fatto che durano tipicamente meno di due secondi e le emissioni sono dominate da fotoni ad alta energia; i secondi, invece, durano tipicamente pi\u00f9 di due secondi e le emissioni sono dominate da fotoni a bassa energia.\nLa separazione tra le due categorie non \u00e8 assoluta e si osservano sovrapposizioni, ma la distinzione suggerisce due differenti classi di progenitori.\nFu comunque solo nel 1997 che il satellite italiano Beppo-SAX permise di individuare le coordinate del lampo con una precisione senza precedenti, confermando definitivamente come questi lampi fossero generati in galassie lontane.\nEGRET.\nEGRET era lo strumento che copriva la banda di spettro elettromagnetico maggiore ed a pi\u00f9 alta energia a bordo del CGRO: 20 MeV-30 GeV.\nRealizz\u00f2 per la prima volta una mappa completa della radiazione gamma della volta celeste, portando alla scoperta di nuove sorgenti ad alta energia e della radiazione galattica diffusa (\"Galactic Diffuse Radiation\")."}
{"id": "2807335", "revid": "297059", "url": "https://it.wikipedia.org/wiki?curid=2807335", "title": "Donald H. Peterson", "text": ""}
{"id": "2807337", "revid": "107002435", "url": "https://it.wikipedia.org/wiki?curid=2807337", "title": "\u0141ukasz Paw\u0142owski", "text": ""}
{"id": "2807338", "revid": "1305772", "url": "https://it.wikipedia.org/wiki?curid=2807338", "title": "Unterhaltungssoftware Selbstkontrolle", "text": "Unterhaltungssoftware Selbstkontrolle (in inglese \"Entertainment Software Self-Regulation Body\"; sigla: USK) \u00e8 un'organizzazione tedesca classificante videogiochi attraverso la sola suddivisione in fasce et\u00e0.\nClassificazione.\nUSK utilizza un sistema basato sulla sola suddivisione in fasce d'et\u00e0; non sono impiegati simboli che descrivono i contenuti."}
{"id": "2807343", "revid": "1573940", "url": "https://it.wikipedia.org/wiki?curid=2807343", "title": "Daran", "text": "D\u0101r\u0101n (farsi \u062f\u0627\u0631\u0627\u0646) \u00e8 una citt\u00e0 dello shahrest\u0101n di Faridan, circoscrizione Centrale, nella Provincia di Esfahan. "}
{"id": "2807344", "revid": "395232", "url": "https://it.wikipedia.org/wiki?curid=2807344", "title": "Banchine", "text": ""}
{"id": "2807345", "revid": "543975", "url": "https://it.wikipedia.org/wiki?curid=2807345", "title": "Episodi di Hex (seconda stagione)", "text": ""}
{"id": "2807347", "revid": "107002358", "url": "https://it.wikipedia.org/wiki?curid=2807347", "title": "Bart\u0142omiej Pawe\u0142czak", "text": ""}
{"id": "2807348", "revid": "599013", "url": "https://it.wikipedia.org/wiki?curid=2807348", "title": "University of Texas Press", "text": "L'University of Texas Press chiamata anche UT Press \u00e8 una casa editrice universitaria statunitense con sede ad Austin.\nStoria.\nVenne fondata nel 1950 grazie all'impegno di Frank H. Wardlaw, che lavor\u00f2 a tale progetto sino al 1974. Il primo libro stampato \u00e8 del 1951 ed ha avuto molte ristampe grazie anche all'incoraggiamento degli storici fra cui Walter Prescott Webb. Dal 1995 pubblica 40 riviste fra cui Journal of Politics, Social Science Quarterly e Cinema Journal. Fra gli altri direttori che si distinsero John H. Kyle (1977\u20131991).\nTematiche.\nI vari temi affrontati riguardano soprattutto antropologia, storia dei nativi americani, arte e architettura."}
{"id": "2807349", "revid": "287204", "url": "https://it.wikipedia.org/wiki?curid=2807349", "title": "Frederick Hauck", "text": "Prima di ritirarsi ha partecipato alle missioni dello Space Shuttle: STS-7, STS-51-A, STS-26, comandando le ultime due."}
{"id": "2807357", "revid": "339392", "url": "https://it.wikipedia.org/wiki?curid=2807357", "title": "Agenzia Spaziale Francese", "text": ""}
{"id": "2807363", "revid": "107002622", "url": "https://it.wikipedia.org/wiki?curid=2807363", "title": "Mi\u0142osz Bernatajtys", "text": ""}
{"id": "2807364", "revid": "287204", "url": "https://it.wikipedia.org/wiki?curid=2807364", "title": "John Fabian", "text": ""}
{"id": "2807365", "revid": "767487", "url": "https://it.wikipedia.org/wiki?curid=2807365", "title": "Sogno e realt\u00e0", "text": "Sogno e realt\u00e0 (\"Suds\") \u00e8 un film muto del 1920 diretto da John Francis Dillon. Distribuito dalla United Artists, aveva come interpreti Mary Pickford, Albert Austin, Harold Goodwin, Rose Dione, Darwin Karr.&lt;br&gt;\nLa sceneggiatura di Waldemar Young si basa su \"Op O' Me Thumb\", lavoro teatrale di Frederick Fenn e Richard Pryce andato in scena in prima a New York all'Empire Theatre di Broadway il 6 febbraio 1905 con protagonista Maude Adams.\nTrama.\nAmanda Afflick \u00e8 una giovane lavandaia piena di fantasie romantiche: una camicia portata in lavanderia otto mesi prima da Orazio Greensmith, le d\u00e0 lo spunto per raccontare ai compagni di lavoro che quella camicia appartiene al fidanzato, sir Horace. Si inventa che suo padre, contrario al matrimonio, l'ha buttata fuori di casa, dal castello dove viveva. Amanda intanto salva Lavanda, il vecchio cavallo della lavanderia, dalla fabbrica di colla e se lo porta a casa, suscitando l'indignazione di tutti i coinquilini che la fanno sfrattare. Per sua fortuna, in suo aiuto viene Lady Burke che le concede di vivere in una casa di campagna.\nL'autista della lavanderia, Ben Pillsbury, corteggia Amanda ma lei preferisce aspettare il suo immaginario Lord Horace. Quando Greensmith, il proprietario della camicia, finalmente viene a riprenderla, Amanda lo supplica di fingere di essere il suo innamorato. L'uomo accetta ma in seguito, rendendosi conto di come lei sia priva di fascino, la lascia. Con i suoi sogni in frantumi, Amanda resta sola, singhiozzante, mentre fuori dalla lavanderia l'attende Ben, sconsolato.\nProduzione.\nIl film fu prodotto dalla Mary Pickford Company con i titoli di lavorazione \"Op O' Me Thumb\" e \"The Duchess of Suds\".\nDistribuzione.\nIl copyright del film, richiesto dalla Mary Pickford Co., fu registrato il 15 giugno 1920 con il numero LP15295.&lt;br&gt;\nDistribuito dall'United Artists, il film usc\u00ec negli Stati Uniti il 27 gennaio 1920, incassando al botteghino 772.155 dollari.\nConservazione.\nCopie complete della pellicola si trovano conservate negli archivi della Library of Congress di Washington, della Cineteca del Friuli di Gemona, del George Eastman House di Rochester, del BFI/National Film And Television Archive di Londra, del Gosfilmofond di Mosca."}
{"id": "2807370", "revid": "107002737", "url": "https://it.wikipedia.org/wiki?curid=2807370", "title": "Pawe\u0142 Ra\u0144da", "text": ""}
{"id": "2807372", "revid": "125310681", "url": "https://it.wikipedia.org/wiki?curid=2807372", "title": "Norman Thagard", "text": "Nel 1995 \u00e8 stato il primo americano ad andare nello spazio a bordo di un veicolo russo (Soyuz TM-21) e per questo pu\u00f2 essere considerato il primo cosmonauta americano."}
{"id": "2807383", "revid": "1612603", "url": "https://it.wikipedia.org/wiki?curid=2807383", "title": "Diagramma ternario", "text": "Un diagramma ternario \u00e8 una rappresentazione su un triangolo equilatero di un sistema costituito da 3 variabili la cui somma \u00e8 costante.\nApplicazioni.\nIn genere viene utilizzato per rappresentare la variazione di propriet\u00e0 chimico-fisiche di un sistema costituito da 3 componenti al variare della composizione del sistema.\nNella genetica delle popolazioni si utilizza un particolare diagramma ternario, detto diagramma di De Finetti, mentre in teoria dei giochi si utilizza un diagramma ternario per rappresentare le imputazioni di un gioco cooperativo a utilit\u00e0 trasferibile. In fisica delle particelle un esempio di diagramma ternario \u00e8 il diagramma di Dalitz.\nPropriet\u00e0 del diagramma ternario.\nLa somma delle composizioni relative a ciascun componente \u00e8 costante, ad esempio:\nEssendo la somma delle tre variabili (\"a\", \"b\", \"c\") rappresentate dal diagramma ternario una costante (pari a \"k\"), possiamo scrivere la relazione:\novvero una volta che sono assegnate 2 variabili sul diagramma ternario, la terza variabile dipende da queste (per cui solo due variabili sono indipendenti), o in altre parole si hanno a disposizione solo due gradi di libert\u00e0.\nLettura di un diagramma ternario.\nSupponiamo nella trattazione che segue le 3 variabili sul diagramma ternario rappresentino delle percentuali. La trattazione pu\u00f2 comunque essere generalizzata per qualunque tipo di variabili rappresentate.\nOgnuna delle tre variabili \u00e8 rappresentata su un lato e su un vertice del triangolo.\nI lati del diagramma ternario vanno visti come delle scale graduate: su ciascuno di essi va letto il valore di una determinata variabile, cio\u00e8 quella scritta a fianco al lato.\nAll'interno del diagramma ternario, le variabili a, b e c variano in 3 direzioni differenti:\nAd ogni vertice corrisponde quindi il 100% del valore di una variabile e lo 0% del valore delle altre variabili.\nPer conoscere i valori di a, b e c relativi ad un punto qualsiasi del diagramma ternario \u00e8 necessario tracciare da questo punto 3 rette che siano parallele ai 3 lati del triangolo: le intersezioni di tali rette con i lati del triangolo forniscono i valori cercati per ognuna delle tre variabili, seguendo le regole descritte sopra. Dunque per risalire al valore di ognuna delle variabili si dovr\u00e0 scegliere la retta parallela al lato opposto al vertice corrispondente alla variabile e andare a leggere il valore individuato sul lato corrispondente alla stessa variabile.\nAllo stesso modo, il processo pu\u00f2 essere invertito, determinando il punto all'interno del diagramma ternario corrispondente alle quantit\u00e0 delle tre variabili."}
{"id": "2807385", "revid": "1543377", "url": "https://it.wikipedia.org/wiki?curid=2807385", "title": "Mario Gestri", "text": "Professionista dal 1950 al 1953, fu maglia nera al Giro d'Italia 1950.\nCarriera.\nProfessionista nei primi anni cinquanta, corse per la Bartali, la Tebag, la Ganna e la Arbos. Fu gregario di Fiorenzo Magni e Gino Bartali e, per il suo ruolo di abile portaborracce, fu soprannominato \"il carro-botte del Giro\".\nPartecip\u00f2 a quattro edizioni del Giro d'Italia, vincendo la maglia nera nel 1950, e a un'edizione del Tour de Suisse. Mor\u00ec in un incidente stradale presso il casello autostradale di Montecatini."}
{"id": "2807386", "revid": "228587", "url": "https://it.wikipedia.org/wiki?curid=2807386", "title": "Pleasant Hill", "text": ""}
{"id": "2807395", "revid": "228587", "url": "https://it.wikipedia.org/wiki?curid=2807395", "title": "Powhatan (disambigua)", "text": ""}
{"id": "2807396", "revid": "1305772", "url": "https://it.wikipedia.org/wiki?curid=2807396", "title": "Prien", "text": ""}
{"id": "2807399", "revid": "110157", "url": "https://it.wikipedia.org/wiki?curid=2807399", "title": "Lingue baining-taulil", "text": "Le lingue baining-taulil dette anche lingue della Nuova Britannia Est, sono una famiglia di lingue papuasiche parlate nella parte orientale dell'isola della Nuova Britannia della Papua Nuova Guinea.\nClassificazione.\nLa famiglie \u00e8 composta da sette lingue suddivise in due gruppi:"}
{"id": "2807401", "revid": "124123", "url": "https://it.wikipedia.org/wiki?curid=2807401", "title": "Baldassarre Lanci", "text": "Biografia.\nIngegnere militare di origine urbinate, il Lanci fu al servizio della Repubblica di Lucca dal 1547 al 1557. In questo periodo lavor\u00f2 anche per i Francesi che presidiavano Montalcino per la Repubblica di Siena (1549), e per Marcantonio Colonna a Paliano e a Nettuno. Comp\u00ec sopralluoghi per conto di Pio IV (1499-1565, papa dal 1559) alle mura di Roma e alle fortezze di Ancona, Ostia e Civitavecchia. Nel 1557 pass\u00f2 al servizio di Cosimo I de' Medici (1519-1574) con l'incarico di fortificare la citt\u00e0 di Siena, appena conquistata, e altri centri della Toscana. A questo periodo risalgono gli strumenti topografici costruiti per la collezione del Granduca. Oper\u00f2 in Maremma come ingegnere idraulico, costruendo, tra l'altro, l'acquedotto di Sovana, e contribu\u00ec ai lavori per il miglioramento del porto di Livorno (1566-1567), dove speriment\u00f2 una draga di sua invenzione. Si distinse anche come architetto civile - sembra sia l'autore della chiesa della Madonna della Rosa a Chianciano - ed \u00e8 ricordato come scenografo da Egnazio Danti (1536-1586) nel commento a \"Le due regole della prospettiva\" (Roma, 1583) di Jacopo Barozzi da Vignola (1507-1573).\nDal 1564 si dedic\u00f2 a dirigere i lavori per la realizzazione delle mura di Grosseto. Mor\u00ec nel 1571, lasciando l'incarico al figlio Marino, che lo aveva affiancato dal 1567."}
{"id": "2807410", "revid": "830939", "url": "https://it.wikipedia.org/wiki?curid=2807410", "title": "Luigi Bisi", "text": "Biografia.\nLuigi Bisi \u00e8 stato uno dei pi\u00f9 noti esponenti di una dinastia di artisti, originaria di Genova e trasferitasi a Milano gi\u00e0 nei primi anni dell'Ottocento: in famiglia erano infatti pittori sia il padre Michele che gli zii Giuseppe e Ernesta Legnani con le loro figlie. Si dedic\u00f2 all'arte, dopo gli iniziali studi in matematica, anche il figlio di Luigi, lo scultore Emilio (1850-1920).\nIniziato dunque alla pittura dall'ambiente familiare, giovanissimo entra all'Accademia di Brera nel 1825, proseguendo sotto la guida di Gaetano Durelli.\nGi\u00e0 nel 1831 prende parte alla mostra annuale braidense, di cui sar\u00e0 assiduo espositore per oltre cinquant'anni.\nDedicandosi alla pittura prospettica gi\u00e0 iniziata da Giovanni Migliara, si specializza alle vedute d'architettura e d'interni di monumentali edifici e di chiese con buon successo presso la borghesia e l'aristocrazia milanesi. A differenza di Migliara, che aveva dipinto architetture e interni d'invenzione, Bisi rende la piena aderenza al monumento con risultati di fedele puntualit\u00e0 documentaria.\nNel 1838 inizia a dipingere \"L'interno del Duomo\" di Milano su commissione dell'imperatore Ferdinando I d'Austria per la sua incoronazione a re del Lombardo Veneto. Il lavoro sar\u00e0 terminato due anni pi\u00f9 tardi e rimarr\u00e0 esposto a Vienna nella Galleria del Belvedere fino a quando, dopo la caduta della monarchia asburgica, sar\u00e0 venduto all'asta nel 1929 (oggi fa parte della collezione di una banca milanese).\nNel 1842 collabora con incisioni alla nuova edizione de \"I promessi sposi\".\n\u00c8 membro della \"Commissione d'Ornato\" tra il 1837 e il 1858, nel 1851 succede a Francesco Durelli alla cattedra di \"Prospettiva\" all'Accademia di Brera, incarico che manterr\u00e0 fino alla sua morte.\nNel 1880 viene nominato \"Presidente dell'Accademia\" stessa, dedicandosi alla sistemazione dei dipinti della sua Pinacoteca.\nOpere principali.\nPer un elenco completo delle opere eseguite e vendute da Luigi Bisi si veda ."}
{"id": "2807411", "revid": "834", "url": "https://it.wikipedia.org/wiki?curid=2807411", "title": "Prostitute (EP)", "text": ""}
{"id": "2807412", "revid": "287204", "url": "https://it.wikipedia.org/wiki?curid=2807412", "title": "Prostitute (album)", "text": ""}
{"id": "2807439", "revid": "1543377", "url": "https://it.wikipedia.org/wiki?curid=2807439", "title": "Martin Sheridan", "text": "\u00c8 stato definito dal \"New York Times\" \u00abuno dei migliori atleti che il Paese abbia mai conosciuto\u00bb.\nBiografia.\nNato in Irlanda, all'epoca parte del Regno Unito, e successivamente espatriato negli Stati Uniti, Sheridan fu il migliore tra gli atleti dell'Irish American Athletic Club e come molti di essi faceva parte del Dipartimento di polizia di New York, in cui milit\u00f2 dal 1906 al 1918. Era molto rispettato nel NYPD tanto da essere la guardia del corpo personale del governatore di New York ogni volta che visitava la citt\u00e0.\nNella sua carriera conquist\u00f2 nove medaglie tra Giochi olimpici e Giochi olimpici intermedi. A ha ottenuto la medaglia d'oro nel lancio del disco. A ha vinto 2 medaglie d'oro (lancio del disco e lancio del disco stile greco) e una medaglia di bronzo nel salto in lungo. Ai Giochi olimpici intermedi del 1906 ad Atene vinse 2 ori (lancio del disco e getto del peso), 3 argenti (salto in alto da fermo, salto in lungo da fermo e lancio della pietra). Nel 1907 ha vinto il titolo Amateur Athletic Union.\nDue delle sue medaglie (quella dei Giochi olimpici di Saint Louis 1904 e quella dei Giochi olimpici intermedi di Atene 1906) attualmente si trovano nella \"Hall of Fame History Gallery\" della USA Track &amp; Field, nel quartiere di Manhattan, a New York. \u00c8 morto al \"St Vincent's Hospital\" a Manhattan di influenza spagnola, il 27 marzo 1918, il giorno prima del suo 37\u00ba compleanno."}
{"id": "2807444", "revid": "1305772", "url": "https://it.wikipedia.org/wiki?curid=2807444", "title": "Sushi (disambigua)", "text": ""}
{"id": "2807445", "revid": "767487", "url": "https://it.wikipedia.org/wiki?curid=2807445", "title": "Winnie the Pooh e gli Efelanti", "text": "Winnie the Pooh e gli Efelanti (\"Pooh's Heffalump Movie\") \u00e8 un film d'animazione del 2005 diretto da Frank Nissen. \u00c8 un film d'animazione prodotto da Walt Disney Pictures e DisneyToon Studios e distribuito dalla Buena Vista International il 10 febbraio 2005. \u00c8 l'ottavo episodio della serie iniziata con il Classico Disney \"Le avventure di Winnie the Pooh\", e il quarto e ultimo sequel del film ad essere uscito al cinema.\nTrama.\n\u00c8 una tranquilla mattina di primavera nel Bosco dei Cento Acri quando Winnie the Pooh e i suoi amici, mentre stanno ancora tutti dormendo, sentono uno strano rumore sordo e molto forte che li spaventa. Provano a indagare e trovano una serie di impronte grandissime e perfettamente circolari. Gli amici capiscono che le impronte e il suono sono segni della presenza di un Efelante, essere decisamente mostruoso e malvagio, e cos\u00ec si decide di organizzare per il giorno successivo una spedizione per cercare di catturarlo; a un deluso Ro viene detto di restare a casa, poich\u00e9 tutti credono che sia troppo piccolo per prendervi parte.\nRo decide allora di andare da solo alla ricerca dell'Efelante. Dopo essersi addentrato nella zona in cui tali creature vivono, ne trova uno che non \u00e8 affatto un essere cattivo e mostruoso come si pensava, ma un giocoso giovane quadrupede di nome Eufrasio Bombetta Trombetta Efelante IV, soprannominato Effy. In un primo momento Ro ha paura e lo cattura. Dopo un po', Effy sente la madre che lo chiama perch\u00e9 torni a casa (con un barrito identico al rumore che si era sentito nel bosco il giorno prima). Ro vuole che Effy venga a casa sua con lui per fargli incontrare i suoi amici, e si dirigono verso il Bosco dei Cento Acri. Quando arrivano al recinto che delimita la terra degli Efelanti, Effy improvvisamente si ferma, in quanto i suoi simili non possono oltrepassare il recinto perch\u00e9 credono che le creature che abitano nel Bosco dei Cento Acri (gli amici di Ro) siano creature mostruose e pericolose. Ro lo rassicura e gli promette che i suoi amici non fanno paura, cos\u00ec insieme entrano nel Bosco dei Cento Acri, che \u00e8 deserto poich\u00e9 tutti gli altri sono ancora fuori alla ricerca dell'Efelante. Ro ed Effy iniziano a giocare insieme e diventano presto grandi amici e scoprono che non sono cos\u00ec diversi dopotutto. Mentre giocano, i due amici sentono la madre di Effy che lo chiama ancora. I due si mettono quindi a cercarla, ma senza riuscire a trovarla. Effy cerca di usare la sua proboscide per chiamarla, ma non ci riesce, perch\u00e9 il piccolo efelante ancora non riesce a barrire come si deve. Dopo ore di ricerca, Effy crede che non la troveranno mai e comincia a piangere. Allora Ro per consolarlo gli canta una canzone che gli aveva cantato sua mamma in precedenza, cos\u00ec gli viene in mente che lei potrebbe aiutarli e vanno a cercarla.\nPresto i due trovano Kanga e il resto della banda. Tappo, vedendo Effy, pensa che abbia catturato Ro, allora la banda tenta di farlo finire nelle trappole che erano state piazzate in precedenza, ma tutte falliscono. Ro corre dietro ad Effy, che \u00e8 rimasto intrappolato in una gabbia gigante. Effy dice al suo amico che non ha mantenuto la sua promessa, poich\u00e9 Ro aveva detto che i suoi amici non erano pericolosi. Ro prova pi\u00f9 volte a rompere la gabbia, ma senza successo, allora si scusa con lui e gli dice che \u00e8 tutta colpa sua, poi guarda verso la gabbia e nota ben presto che per liberare il suo amico si pu\u00f2 sciogliere la corda che tiene insieme la gabbia da sopra. Si arrampica quindi fino alla cima, scioglie la corda e libera Effy. L'efelante \u00e8 felice che il cangurino l'abbia liberato e cos\u00ec si abbracciano.\nKanga, che stava osservando la scena, capisce che Effy non \u00e8 un pericolo per Ro e che i due sono amici. Proprio in quel momento per\u00f2 Tappo, Pooh, Tigro e Pimpi arrivano di corsa e, sempre convinti che Effy sia pericoloso, lo catturano. Ro allora difende Effy saltando sulla sua testa e gridando loro di fermarsi, spiegando ai suoi amici che gli Efelanti non sono n\u00e9 cattivi n\u00e9 spaventosi. Mentre Ro spiega questo, Effy inizia a scivolare e fa volare in aria Ro, che atterra in un mucchio di tronchi giganteschi. Tutti cercano di salvarlo, ma senza successo. Effy poi ha un'idea: cerca di usare la sua proboscide per chiamare la madre, cos\u00ec che lei possa salvare Ro. Dopo alcuni tentativi a vuoto, Effy riesce finalmente a barrire bene, e sua madre arriva e salva Ro. La madre di Effy \u00e8 molto orgogliosa che il figlio sia riuscito a barrire, e lo abbraccia. Pooh spiega poi a Tappo che ha capito perch\u00e9 l'Efelante era nel Bosco dei Cento Acri: stava cercando suo figlio. Tappo si scusa con Effy per il suo comportamento, e lui lo perdona sorridendo. Mamma Efelante dice a Effy che \u00e8 il momento di tornare a casa. Effy saluta il suo amico, ma Ro ha un'idea migliore: chiede a sua madre di poter giocare ancora un po'. Cos\u00ec il film si conclude con Ro ed Effy che giocano insieme.\nDistribuzione.\nData di uscita.\nLe date di uscita internazionali nel corso del 2005 sono state:\nAccoglienza.\nIl film non ebbe molto successo al box office americano, facendo solo 18.098.433 dollari. Tuttavia, il film and\u00f2 molto meglio sui mercati esteri, riuscendo a rendere 34.760.000 dollari a livello internazionale, portando l'incasso totale a 52.858.433 dollari, rendendo il film un successo. Nonostante i numeri tiepidi al box office, le recensioni furono generalmente positive, con una valutazione \"Certified Fresh\" dell'80% su Rotten Tomatoes.\nEdizioni home video.\nVHS.\nLa prima e unica edizione VHS del film usc\u00ec in Italia nel luglio 2005. La videocassetta conteneva il film in formato 4:3 pan and scan.\nDVD.\nLa prima edizione DVD usc\u00ec il 5 luglio 2005, in contemporanea all'edizione VHS. La seconda usc\u00ec il 24 marzo 2010, all'interno della \"Collezione Winnie &amp; i suoi amici\". La terza usc\u00ec il 27 giugno 2012, all'interno della collana \"Winnie the Pooh - La Collezione\". Le tre edizioni DVD sono tra loro identiche.\nSequel.\nUn sequel del film, \"Il primo Halloween da Efelante\", venne pubblicato direct-to-video il 13 settembre 2005. Il Classico Disney \"Winnie the Pooh - Nuove avventure nel Bosco dei 100 Acri\" (2011) \u00e8 invece da considerarsi un reboot del franchise (in esso, infatti, non compare alcun Efelante e nemmeno De Castor)."}
{"id": "2807447", "revid": "327773", "url": "https://it.wikipedia.org/wiki?curid=2807447", "title": "Dolomiti Orientali di Badia", "text": "Le Dolomiti Orientali di Badia sono un gruppo montuoso delle Dolomiti, poste tra la provincia di Bolzano (Trentino-Alto Adige) e la provincia di Belluno (Veneto), ad oriente della Val Badia.\nClassificazione.\nSecondo la SOIUSA esse costituiscono un supergruppo alpino ed hanno la seguente classificazione:\nDelimitazioni.\nRuotando in senso orario i limiti geografici sono: val Badia, val di Marebbe, passo di Limo, forcella Bois, passo Falzarego, torrente Cordevole, passo di Campolongo, val Badia.\nSuddivisione.\nSecondo la SOIUSA sono suddivise in tre gruppi e due sottogruppi:\nVette principali.\nLe montagne principali delle Dolomiti Orientali di Badia sono:"}
{"id": "2807448", "revid": "599013", "url": "https://it.wikipedia.org/wiki?curid=2807448", "title": "Texas A&amp;M University Press", "text": "Il Texas A&amp;M University Press \u00e8 una casa editrice universitaria statunitense con sede a College Station.\nStoria.\nVenne fondata nel 1974 sotto la direzione del presidente del Texas A&amp;M University Jack K. Williams. Il primo direttore fu Frank H. Wardlaw, gi\u00e0 famoso all'epoca per i suoi contributi alla University of Texas Press e all'University of South Carolina Press. Il primo testo prodotto fu del 1975. Nel febbraio 1979 divamp\u00f2 un incendio che distrusse buone parte degli uffici ma in seguito vennero sostituiti nel 1983."}
{"id": "2807450", "revid": "767487", "url": "https://it.wikipedia.org/wiki?curid=2807450", "title": "Scott Altman", "text": ""}
{"id": "2807455", "revid": "205250", "url": "https://it.wikipedia.org/wiki?curid=2807455", "title": "Giovanni Pinarello", "text": "Professionista dal 1946 al 1953, \u00e8 stato il fondatore dell'omonima impresa produttrice di biciclette.\nCarriera.\nCorse per la Lygie, la Stucchi e la Bottecchia. Le principali vittorie da professionista furono una tappa al Giro delle Dolomiti nel 1948, la Coppa Lepori e la Coppa Barbieri nel 1950 e una tappa alla Roma-Napoli-Roma nel 1951. Fu secondo alla Milano-Torino nel 1947 ed alla Milano-Modena del 1951, terzo al Trofeo Matteotti nel 1950. Fu maglia nera al Giro d'Italia 1951, mentre all'edizione successiva fu sostituito all'ultimo momento da Pasquale Fornara. La squadra lo compens\u00f2 con 100.000 lire, che vennero utilizzate da Pinarello per fondazione di una fabbrica di biciclette."}
{"id": "2807456", "revid": "200568", "url": "https://it.wikipedia.org/wiki?curid=2807456", "title": "Chobham (Surrey)", "text": "Chobham \u00e8 una localit\u00e0 nel sudest dell'Inghilterra, nella contea di Surrey; dista 15 km da Londra."}
{"id": "2807460", "revid": "125237109", "url": "https://it.wikipedia.org/wiki?curid=2807460", "title": "MP 3008", "text": "L'MP 3008 (abbreviazione di \"Maschinenpistole 3008\") era un mitra sostitutivo tedesco calibro 9 mm prodotto nelle ultime fasi della seconda guerra mondiale nel 1945. Conosciuta anche con il nome di \"Volksmaschinenpistole\", l'arma risultava fortemente influenzata dallo Sten inglese, da cui differiva unicamente per il caricatore posto in verticale.\nL'arma era una misura di emergenza, progettata quando la Germania nazista era ormai circondata su ogni fronte. Afflitta da una forte scarsit\u00e0 di materie prime, i progettisti tedeschi si sforzarono per trovare un'alternativa meno costosa al loro MP 40. L'arma che risult\u00f2 da questa semplificazione estrema, denominata MP 3008, veniva prodotta in fabbriche non specializzate nella produzione di armi e quindi risultano frequenti differenze tra i vari esemplari. Prodotta interamente in acciaio senza alcuna impugnatura, il calcio iniziale era di forma triangolare, ma con l'avvicinarsi della sconfitta parti di altre armi venivano modificate ed adattate all'arma per risparmiare tempo e materiali.\nIl \"Ger\u00e4t Potsdam\"', prodotto dalla Mauser nel 1944, era una copia esatta dello Sten inglese, costruito con le stesse modalit\u00e0 proprio per adattarsi al suo ruolo di arma per i ruoli clandestini. Di questa variante furono prodotti circa 28.000 esemplari.\nLa HZA Kulmbach GmbH produce attualmente una replica semiautomatica dell'arma per il mercato civile, denominata BD 3008"}
{"id": "2807467", "revid": "205250", "url": "https://it.wikipedia.org/wiki?curid=2807467", "title": "John Grunsfeld", "text": ""}
{"id": "2807473", "revid": "107002493", "url": "https://it.wikipedia.org/wiki?curid=2807473", "title": "Iain Brambell", "text": ""}
{"id": "2807477", "revid": "106908", "url": "https://it.wikipedia.org/wiki?curid=2807477", "title": "Volksmaschinenpistole", "text": ""}
{"id": "2807482", "revid": "110944102", "url": "https://it.wikipedia.org/wiki?curid=2807482", "title": "Gregory Johnson", "text": "Ha partecipato alla missione di STS-125 come pilota."}
{"id": "2807485", "revid": "6923", "url": "https://it.wikipedia.org/wiki?curid=2807485", "title": "Calco epigrafico", "text": "Nelle discipline epigrafiche con il termine calco (tedesco: \"Abklatsch\", inglese: \"squeeze\", latino: \"ectypum\") ci riferisce alla riproduzione cartacea di un'iscrizione, ottenuta con il seguente procedimento:\nun foglio di carta spessa e porosa viene bagnato e applicato sulla superficie dell'epigrafe, precedentemente ripulita con una spazzola dalle setole morbide. Poi, utilizzando la stessa spazzola, si fa aderire la carta ai solchi delle lettere. Quando il foglio \u00e8 asciutto, lo si pu\u00f2 rimuovere.\nIn questo modo si ottiene una riproduzione tridimensionale dell'iscrizione, che va letta a rovescio, dal lato dove le lettere sono in rilievo. La tridimensionalit\u00e0 della riproduzione \u00e8 il grande vantaggio che i calchi - seppur introdotti all'inizio del XIX secolo - offrono rispetto alle fotografie. Lo svantaggio \u00e8 che la pulitura della pietra pu\u00f2 eliminare eventuali resti della colorazione delle lettere.\nIl calco \u00e8 di importanza fondamentale nel lavoro scientifico: permette di leggere l'iscrizione pi\u00f9 facilmente, e di riprodurre le iscrizioni che si trovano su supporti non trasportabili per poterle studiare successivamente.\nBiblioteche di istituzioni scientifiche, come ad esempio l'Accademia delle scienze di Berlino, dove vengono curate le edizioni del Corpus Inscriptionum Latinarum e delle Inscriptiones Graecae, conservano importanti collezioni di calchi, che sono stati inoltre digitalizzati.\nTalvolta vengono approntati calchi con altri materiali, come gesso, lattice o fogli d'alluminio. La carta per\u00f2 si \u00e8 dimostrata pi\u00f9 maneggevole e resistente all'usura del tempo."}
{"id": "2807488", "revid": "6516", "url": "https://it.wikipedia.org/wiki?curid=2807488", "title": "Andrew Feustel", "text": "Venne selezionato dalla NASA come astronauta nel 2000. Partecip\u00f2 a due missioni Shuttle, STS-125 (2009) e STS-134 (2011), e a una missione di lunga durata Expedition 55/56 (2018), a bordo della Stazione Spaziale Internazionale (ISS)\nBiografia.\nCarriera accademica.\nConsegu\u00ec una laurea in scienze al Oakland Community College, una laurea in Scienze della Terra solida e un master in Geofisica all'Universit\u00e0 Purdue. Durante il master lavor\u00f2 come Assistente Ricercatore e Assistente Professore al Dipartimento delle scienze terrestri e atmosferiche dell'Universit\u00e0 Purdue. La sua tesi riguard\u00f2 le misurazioni delle propriet\u00e0 fisiche dei campioni di roccia soggetti ad un'elevata pressione idrostatica che simula gli ambienti della crosta terrestre profonda. Nel 1991, si trasfer\u00ec a Kingston per conseguire un dottorato in Scienze geologiche con specializzazione in Sismologia alla Queen's University a Kingston, in Canada, dove lavor\u00f2 come Assistente Ricercatore e Assistente Professore fino al 1995. La sua tesi di Dottorato investig\u00f2 sull'attenuazione delle onde sismiche nelle miniere sotterranee e le tecniche di misurazione e le applicazioni di caratterizzazione del sito. Dopo il dottorato per tre anni lavor\u00f2 come Geofisico per la societ\u00e0 ESG Solutions, installando e operando l'equipaggiamento per il monitoraggio delle scosse microsismiche nelle miniere sotterranee nel Canada orientale e negli Stati Uniti. Nel 1997 inizi\u00f2 a lavorare per ExxonMobil a Houston come Geofisico esplorativo, progettando e supervisionando l'operativit\u00e0 dei programmi sismici sulla terra, nei fondali marini e nei pozzi di tutto il mondo.\nCarriera alla NASA.\nFeustel venne selezionato come astronauta del Gruppo 18 della NASA nel luglio del 2000. Nel 2002 complet\u00f2 i due anni d'addestramento base come Candidato Astronauta (ASCAN), qualificandosi poi come operatore del braccio robotico dello Space Shuttle e della Stazione Spaziale, CAPCOM e Astronauta istruttore per l'addestramento EVA al Neutral Bouyancy Laboratory (NBL).\nNei periodi tra una missione e l'altra partecip\u00f2 a molti addestramenti inclusi l'addestramento di responsabile medico, NEEMO 10 nell'Aquarius a Key Largo, ESA CAVES in Sardegna, NOLS in Alaska e Messico, addestramento di sopravvivenza invernale con le Forze armate canadesi a Valcartier, Desert Rats in Arizona, studi geotecnici in Antartide, pilota del sommergibile monoposto Deepworker 2000 nella Columbia Britannica e NEEMONXT.\nSTS-125.\nPart\u00ec per la sua prima missione spaziale l'11 maggio 2009 a bordo dello Shuttle Atlantis per la missione STS-125, la quinta e ultima missione di riparazione del telescopio Hubble. Il telescopio venne agganciato al vano cargo dello Shuttle per sei giorni, durante i quali i membri dell'equipaggio condussero cinque attivit\u00e0 extraveicolari (EVA) necessarie per la riparazione e sostituzione degli strumenti scientifici e l'installazione di nuove batterie, giroscopi e computer. Feustel prese parte a tre EVA insieme a John Grunsfeld passando 20 ore e 58 minuti nello spazio aperto. \nSTS-134.\nIl 16 maggio 2011 torn\u00f2 nello spazio con i colleghi della missione Shuttle STS-134, la penultima missione del programma Shuttle. L'obiettivo principale della missione era la consegna alla Stazione del Alpha Magnetic Spectrometer, un rivelatore di particelle dei raggi cosmici utile per rispondere alle domande fondamentali sulla materia e l'origine dell'universo, e di un ExPRESS Logistics Carrier. Durante i sedici giorni di missione Feustel condusse inoltre tre EVA come EV1 con i colleghi Gregory Chamitoff e Michael Fincke per un totale di 21 ore e 20 minuti.\nExpedition 55/56.\nIl 26 giugno 2016 inizi\u00f2 l'addestramento in Russia sui sistemi della navicella Sojuz MS e del segmento russo della ISS, sulla tuta Sokol e sulla lingua russa al Centro di addestramento cosmonauti Jurij Gagarin della Citt\u00e0 delle Stelle. Il mese successivo vicino alla citt\u00e0 di Noginsk, insieme a Sergej Prokop'ev e Oleg Artem'ev partecip\u00f2 all'addestramento di sopravvivenza in acqua, necessario per acquisire le conoscenze indispensabili in caso di atterraggio d'emergenza con la Sojuz in acqua. Il 4 gennaio 2017 venne assegnato all'equipaggio della Sojuz MS-08 (Expedition 55/56), nominando Feustel comandante dell'Expedition 56. Il 7 febbraio 2017 partecip\u00f2 all'addestramento di sopravvivenza invernale con i colleghi della MS-08 nelle zone boschive e innevate intorno a Mosca. Il mese successivo per\u00f2, a causa della decisione di Roscosmos di avere un solo cosmonauta in ogni navicella Sojuz, Prokop'ev venne spostato alla Sojuz MS-09, lasciando il posto libero per Richard Arnold a bordo della Sojuz MS-08. \nLa Sojuz MS-08 part\u00ec dal Cosmodromo di Bajkonur il 21 marzo 2018, attraccando alla ISS due giorni dopo. L'11 maggio 2018 Feustel ricevette una laurea ad honorem dalla Universit\u00e0 Pudue attraverso un collegamento audio, con l'aiuto di Scott Tingle che ag\u00ec da decano; Feustel divenne cos\u00ec il secondo astronauta a ricevere una laurea ad honorem nello spazio, il primo era stato Robert Thirsk nel 2009.\nIl 2 giugno 2018 Anton \u0160kaplerov, il comandante dell'Expedition 55, cedette il comando della Stazione per l'Expedition 56 a Feustel attraverso la cerimonia di cambio di comando, passandogli simbolicamente la chiave che permette l'apertura dei boccaporti del segmento russo e suonando una campanella.\nDurante la missione Feustel svolse centinaia di esperimenti scientifici, manutenzione per la Stazione e partecip\u00f2 a tre EVA insieme ad Arnold. Si trovava a bordo quando il 29 agosto i controllori a terra rilevarono una piccola perdita di pressione all'interno della ISS, ipotizzando la presenza di un foro causato da un micrometeorite nello scafo della Stazione. Poche ore dopo, l'equipaggio comandato da Feustel individu\u00f2 il foro nel Modulo orbitale della Sojuz MS-09. Il Controllo missione di Mosca a quel punto prefer\u00ec sigillare il foro il prima possibile con della colla apposita, nonostante l'insistenza di Feustel nel voler capire meglio la causa del foro e le sue possibili conseguenze. Torn\u00f2 sulla Terra il 4 ottobre 2018, atterrando nelle steppe del Kazakistan.\nVita privata.\n\u00c8 sposato con Indira Devi Bhatnagar e nel tempo libero si diverte nel restaurare le automobili, suonare la chitarra, praticare sci sulla neve e sull'acqua ed \u00e8 un appassionato delle gare automobilistiche e motociclistiche. "}
{"id": "2807492", "revid": "599013", "url": "https://it.wikipedia.org/wiki?curid=2807492", "title": "Michael Lewis", "text": ""}
{"id": "2807496", "revid": "1543377", "url": "https://it.wikipedia.org/wiki?curid=2807496", "title": "Xianbei", "text": "Gli Xianbei (; ) erano un gruppo etnico di popoli nomadi che risiedevano negli odierni territori della Mongolia orientale, della Mongolia Interna e della Cina nordorientale. Insieme agli Xiongnu, furono uno dei maggiori gruppi nomadi della Cina settentrionale dalla dinastia Han alle dinastie del Nord e del Sud. Stabilirono infine le proprie dinastie settentrionali come quella dei Wei del Nord, fondata nel IV secolo d.C. dal clan Tuoba. Durante la rivolta dei Cinque popoli barbari essi vennero identificati dai Cinesi Han come uno dei Cinque popoli barbari.\nEtimologia.\nPaul Pelliot ricostruisce approssimativamente la pronuncia cinese Han orientale di \u9bae\u5351 come *serbi dopo aver notato che gli scribi cinesi usavano \u9bae per trascrivere il persiano medio s\u0113r (leone). L'altro carattere \u5351 era usato per trascrivere la sillaba straniera /pi/; ad esempio, il sanscrito \u0917\u094b\u092a\u0940 \"gop\u012b\" \"mungitrice, bovara\" nel cinese medio \u77bf\u5351 \"k\u0268oH-pi\u1d07\". (cinese medio \"*\u0255i\u026at\u031a-\u0266\u0289i\" &lt; *sirwi) \u00e8 probabilmente la forma posteriore di \"Xi\u0101nb\u0113i\". *S\u00e4rpi potrebbe essere legato, da una parte, alla radice mongolica \"*ser\" ~ \"*sir\" \"cresta, pelo ispido, sporgere, proiettare, ecc.\" (cf. khalkha \u0441\u044d\u0440\u0432\u044d\u043d \"cresta, pelo ispido, sporgere, proiettare\"); dall'altra parte, M\u00e4nchen-Helfen considera *s\u00e4rpi un prestito linguistico indoeuropeo (cf. greco \u1f05\u03c1\u03c0\u03b7 \"uccello da preda\").\nLingua.\n\u00c8 ampiamente teorizzato che gli Xianbei parlassero una lingua imparentata con le lingue mongoliche. Claus Sch\u00f6nig scrive:\n\u00c8 anche possibile che gli Xianbei parlassero pi\u00f9 di una lingua.\nGenetica e antropologia.\nLe origini degli Xianbei non sono chiare. \u00c8 provato che erano una popolazione mongoloide. Gli antropologi cinesi Zhu Hong e Zhang Quan\u2010chao studiarono crani xianbei provenienti da vari siti della Mongolia Interna e notarono che le loro caratteristiche antropologiche mostrano che il tipo etnico \u00e8 strettamente imparentato ai moderni Mongoloidi asiatico-orientali, e che alcune caratteristiche fisiche di quei teschi sono pi\u00f9 vicine ai moderni Mongoli, Manci\u00f9 e Cinesi Han. \nAnalisi genetiche di popolazioni xianbei vecchie di 1.500-1.800 anni furono condotte sui resti di 17 individui con DNA mitocondriale (mtDNA) tuoba xianbei provenienti dal cimitero di Shangdu Dongdajing (Mongolia Interna). Gli aplogruppi presentati sono caratterizzati tipicamente nella popolazione mongoloide come 29,5% C, 23,5% D4, 17,6% D5, 17,6% A, 5,9% B e 5,9% G.\nLe analisi sui marcatori dell'Y-DNA degli antichi individui della Cina settentrionale e della Mongolia moderna mostrarono che gli Xianbei appartengono agli aplogruppi C-M217, N-M231 O-M175 e Q-M242. Gli Xianbei sono da un lato imparentati molto strettamente con gli Xiongnu e i Mongoli e dall'altro lato con i Cinesi Han. \u00c8 possibile che gli Xianbei fossero una federazione multietnica consistente di popoli nomadi settentrionali e agricoltori meridionali che si unirono o adottarono uno stile di vita nomade. \nAltre ricerche scoprirono una relazione tra gli individui xianbei e i moderni Oroqen, Evenchi e Mongoli Esterni. Specialmente gli Oroqen tungusi mostrano una stretta relazione con gli Xianbei.\nStoria.\nI testi storici cinesi affermano inequivocabilmente che gli Xianbei erano discendenti dei precedenti Donghu, gli \"Hu orientali\" in base alle cronache cinesi. \nEra dei Qin-Han.\nDopo essere stati sconfitti da Modu Chanyu, sovrano degli Xiongnu, intorno al 208 a.C., i Donghu si spaccarono in Xianbei e Wuhuan. Il \"Libro degli Han posteriori\" dice che \"la lingua e la cultura degli Xianbei sono le stesse degli Wuhuan\".\nLe \"Cronache dei Tre Regni\" dicono: \nIl \"Libro degli Han posteriori\" registra un memoriale presentato nel 177:\nUn altro memoriale presentato nel 185 \u00e8 registrato dal \"Libro degli Han posteriori\":\nIntorno al 155 d.C., gli Xiongnu settentrionali furono \"schiacciati e soggiogati\". Il loro capo, conosciuto dai cinesi come Tan-shih-huai, allora avanz\u00f2 e sconfisse i Wusun dell'Ili entro il 166 d.C. Form\u00f2 poi un'alleanza con gli Xiongnu meridionali per attaccare Shensi e Kansu. La Cina respinse con successo i loro attacchi nel 158, 177 e 279\nPrima formazione dello stato: i Sedici Regni e i Wei settentrionali.\nIl III secolo vide sia la frammentazione degli Xianbei nel 235 sia l'espandersi delle varie trib\u00f9 xianbei, che dovevano pi\u00f9 tardi stabilire sei significativi imperi propri come gli Yan anteriori (281-370), gli Yan occidentali (384-394), gli Yan settentrionali (384-407), gli Yan meridionali (398-410), i Qin occidentali (385-430) e i Liang meridionali (397-414).\nLa maggior parte di essi furono unificati dagli Xianbei Tuoba, che stabilire i Wei settentrionali (386-535), la prima delle dinastie del Nord (386-581) fondate dagli Xianbei.\nNel 534, i Wei settentrionali si divisero in Wei orientali (534-550) e Wei occidentali (535-556) dopo un'insurrezione nelle steppe della Cina settentrionale abitata dagli Xianbei e altri popoli nomadi. I primi evolsero nei Qi settentrionali (550-577), e i secondi negli Zhou settentrionali (557-581), mentre le dinastie meridionali furono spinte a sud del Fiume Azzurro. Nel 581, il Primo Ministro degli Zhou settentrionali, Yang Jian, fond\u00f2 la dinastia Sui (581-618). Suo figlio, il futuro imperatore Yang dei Sui, annient\u00f2 i Chen meridionali (557-589), l'ultimo regno delle dinastie meridionali, in tal modo unificando la Cina settentrionale e meridionale. Dopo che Sui giunsero al termine tra ribellioni contadine e truppe meridionali, suo cugino, Li Yuan, fond\u00f2 la dinastia Tang (618-907); Li condusse la Cina a svilupparsi in uno dei pi\u00f9 prosperi stati della Storia. Le dinastie Sui e Tang furono fondate da generali cinesi Han che servirono anche la dinastia dei Wei settentrionali. Attraverso queste istituzioni politiche, gli Xianbei che entrarono in Cina si fusero in gran parte con gli Han, come dimostrano esempi quali la moglie dell'imperatore Gaozu dei Tang, la duchessa Dou, e la moglie dell'imperatore Taizong dei Tang (Li Shimin), l'imperatrice Zhangsun, entrambe le quali avevano ascendenza xianbei, mentre quelli che rimasero dietro nella prateria settentrionale emersero come potenze successive per dominare sulla Cina.\nArte.\nL'arte degli Xianbei ritraeva il loro stile di vita nomade e consisteva principalmente di oggetti metallici e statuine. Lo stile e i soggetti dell'arte xianbei erano influenzati da una variet\u00e0 di influenze e, in definitiva, gli Xianbei erano noti per enfatizzare peculiari motivi nomadi nei progressi artistici come copricapi di foglie, raffigurazioni di animali accucciati e geometrizzati collane con ciondoli a forma di animali e lavori a traforo di metallo.\nCopricapi di foglie.\nI copricapi di foglie erano molto caratteristici della cultura xianbei, e si trovano specialmentenelle tombe xianbei di Murong. Anche il loro corrispondente stile ornamentale lega gli Xianbei alla Battria. Questi ornamenti d'oro per cappelli rappresentavano alberi e corna ramificate e, in cinese, sono designati come \"buyao\" (\"oscillazione con il passo\") poich\u00e9 le sottili foglie di metallo si muovono con i movimenti di chi le indossa. Sun Guoping scopr\u00ec per primo questo tipo di manufatto e defin\u00ec tre stili principali: \"albero in fiore\" (\"huashu\"), che si monta sul davanti di un berretto vicino alla fronte e ha uno o pi\u00f9 rami con foglie pendenti a forma di cerchi o goccioline, \"cima in fiore\": (\"dinghua\"), che si indossa in cima alla testa assomiglia a un albero o un animale con molti ciondoli a foglia, e il raro \"vite in fiore\" (\"huaman\"), che consiste di \"strisce d'oro intrecciate con fili e foglie\". Imcopricapi di foglie erano fatti con oro battuto e decorati punzonando i disegni e appendendo i ciondoli a foglia con il filo. L'esatta origine, uso e modo di portare questi copricapi \u00e8 ancora in corso di indagine e di verifica. Tuttavia, copricapi simili a quelli esistettero anche dopo ed erano indossati dalle donne nelle corti.\nIconografia animale.\nUn'altra forma chiave dell'arte xianbei \u00e8 l'iconografia animale, che fu implementata principalmente in oggetti metallici. Gli Xianbei ritraevano stilisticamente gli animali accovacciati in forme geometrizzate, astratte, ripetute, e distinguevano la loro cultura e la loro arte raffigurando la predazione animale e il combattimento tra animali della stessa specie. Tipicamente, erano illustrate pecore, cervi e cavalli. I manufatti, di solito piastre o ciondoli, erano fatti di metallo, e gli sfondi erano decorati con trafori o paesaggi montani, il che si rif\u00e0 allo stile di vita nomade degli Xianbei. Con le figure degli animali ripetute, uno sfondo traforato e una cornice rettangolare, l'immagine tipica della piastra con i tre cervi \u00e8 un paradigma dello stile dell'arte xianbei. I supporti concavi delle piastre implicano che queste erano fatte usando la fusione a cera persa o che disegni in rilievo erano impressi sul retro di lamine di ferro battuto.\nCavalli.\nLe tradizioni nomadi degli Xianbei li ispirarono a ritrarre i cavalli nelle loro opere d'arte. Il cavallo svolgeva un ruolo importante nell'esistenza degli Xianbei come popolo nomade, e in una tomba un cranio di cavallo giaceva in cima a campanelli, fibbie e ornamenti xianbei, una sella e una staffa di bronzo dorato. Gli Xianbei non solo crearono opere d'arte per i loro cavalli, ma fecero anche opere d'arte per raffigurare i cavalli. Un altro motivo ricorrente era il cavallo alato. \u00c8 stato suggerito dall'archeologo Su Bai che questo simbolo era un \"anlt sotto forma di cavallo\" a causa della sua importanza nella mitologia xianbei. Si pensa che questo simbolo abbia guidato una prima migrazione meridionale degli Xianbei, ed \u00e8 un'immagine ricorrente in molte delle loro forme d'arte.\nStatuine.\nLe statuine xianbei contribuiscono a ritrarre le persone della societ\u00e0 rappresentando passatempi, raffigurando abbigliamento specializzato e implicando varie credenze. La maggior parte delle statuine sono state recuperate dalle tombe xianbei, perci\u00f2 sono primariamente figure militari e musicali destinate a servire i defunti nelle processioni dell'aldil\u00e0 e a custodire la tomba. Inoltre, l'abbigliamento delle statuine specifica i conseguenti status sociali; gli Xianbei di rango superiore indossavano vesti con le maniche lunghe con sotto una camicia dal collo dritto, mentre gli Xianbei di rango inferiore indossavano pantaloni e tuniche con cinte.\nInfluenze buddhiste.\nLe influenze buddhiste degli Xianbei furono derivate dalle interazioni con la cultura Han. I burocrati Han aiutarono inizialmente gli Xianbei a gestire il loro stato, ma alla fine gli Xianbei divennero sinofili e promossero la diffusione del buddhismo. L'inizio di questa conversione \u00e8 evidenziato dall'immaginario di Buddha che emerge nell'arte xianbei. Ad esempio, il copricapo di foglie con il Buddha impresso, illustrato in questa voce, rappresenta perfettamente la conversione e la sintesi buddhista degli Xianbei, dal momento che combina il tradizionale copricapo di foglie nomade xianbei con il nuovo immaginario buddhista. Questa conversione religiosa xianbei continu\u00f2 to a svilupparsi nella dinastia Wei settentrionale, e port\u00f2 in definitiva alla creazione delle Grotte di Yungang.\nDiscendenti moderni.\nLa maggior parte dei clan Xianbei adottarono cognomi han durante la dinastia Wei settentrionale. Sotto vi \u00e8 una lista dei clan xianbei che si sa essere stati cambiati in cognomi han.\nGli Otto cognomi nobili xianbei degli Wei settentrionali \u516b\u5927\u8d35\u65cf erano Buliugu \u6b65\u516d\u5b64, Helai \u8cc0\u8cf4, Dugu \u7368\u5b64, Helou \u8cc0\u6a13, Huniu \u5ffd\u5ff8, Qiumu \u4e18\u7a46, Gexi \u7d07\u595a, e Yuchi \u5c09\u9072.\nI \"Monguor\" (Tu) della Cina moderna potrebbero essere discesi dagli Xianbei che furono guidati dal Khan dei Tuyuhun per migrare verso ovest e fondare il Regno Tuyuhun (284-670) nel III secolo e lo Xia occidentale (1038\u20131227) fino al XIII secolo. Oggi sono distribuiti principalmente nella provincia del Qinghai e del Gansu, e parlano una lingua mongola.\nGli Xibe o \"Xibo\" credono anche di essere discendenti degli Xianbei, con considerevoli controversie che hanno attribuito le loro origini agli Jurchen, agli Elunchun e agli Xianbei.\nI discendenti xianbei tra la popolazione coreana portano cognomi quali Mo \ubaa8 (abbreviato da Murong), Seok S\u014fk Sek \uc11d (abbreviato da Wushilan \u70cf\u77f3\u862d, Won W\u014fn \uc6d0 (il cognome cinese adottato dai Tuoba), Dokgo \ub3c5\uace0 (da Dugu)."}
{"id": "2807502", "revid": "1442080", "url": "https://it.wikipedia.org/wiki?curid=2807502", "title": "Lee Archambault", "text": "Ha comandato la missione STS-119 dello Space Shuttle."}
{"id": "2807503", "revid": "1598370", "url": "https://it.wikipedia.org/wiki?curid=2807503", "title": "Rouran", "text": "Rouran (cinese: \u67d4\u7136, pinyin: Rouran) era il nome di una confederazione di trib\u00f9 nomadi ai confini settentrionali della Cina delle 18 province verso la fine del IV secolo fino alla fine del VI secolo. A volte \u00e8 stato ipotizzato che i Rouran siano correlati con gli Avari, gruppo etnico vissuto in Europa nell'alto medioevo."}
{"id": "2807504", "revid": "486946", "url": "https://it.wikipedia.org/wiki?curid=2807504", "title": "'Omar ibn al-Kha\u1e6d\u1e6d\u0101b", "text": ""}
{"id": "2807508", "revid": "1442080", "url": "https://it.wikipedia.org/wiki?curid=2807508", "title": "Mark Polansky", "text": ""}
{"id": "2807515", "revid": "1442080", "url": "https://it.wikipedia.org/wiki?curid=2807515", "title": "David Wolf", "text": ""}
{"id": "2807516", "revid": "729019", "url": "https://it.wikipedia.org/wiki?curid=2807516", "title": "Fort Independence", "text": "Fort Independence \u00e8 un forte di architettura moderna in granito costruito a difesa del porto di Boston (Contea di Suffolk, Massachusetts, Stati Uniti d'America), su un terreno che in passato era separato dalla terraferma: Castle Island. Conosciuto anche come \"Castle William\", \"Castle William and Mary\", \"Fort Mary\", durante il periodo coloniale, poi \"Fort Adams\" e infine \"Fort Independence\", \u00e8 diventata un'area protetta federale e i suoi cannoni sparano a salve in occasione di cerimonie ed \u00e8 stato aggiunto al National Register of Historic Places nel 1970.\nStoria.\nFort Independence \u00e8 tra le pi\u00f9 antiche installazioni militari degli Stati Uniti d'America.\nLa prima realizzazione, una struttura difensiva in legno, risale al 1643, ma gi\u00e0 in precedenza l'isola era presidiata da cannoni, vista la sua posizione strategica. La costruzione sub\u00ec modifiche, bruci\u00f2 e venne riedificata.\nVenne rifatto in mattoni nel 1701 e fu chiamato Fort Williams in onore di Guglielmo III d'Inghilterra.\nQuando gli inglesi furono costretti ad abbandonare il forte, nel 1776, lo distrussero.\nNel 1778 il forte \u00e8 comandato dal tenente colonnello Paul Revere.\nViene adibito a prigione nel 1785 e passa direttamente sotto il controllo del governo federale.\nIl secondo presidente degli Stati Uniti d'America John Adams visita il forte nel 1799. In quel periodo assume il nome attuale.\nDurante la guerra del 1812 serve agli americani come difesa dai britannici, che volevano ritornare in possesso delle ex-colonie.\nViene nuovamente ricostruito nel 1834 (per l'ottava volta), in granito con cinque bastioni, sotto la direzione del Colonnello Sylvanus Thayer. L'opera sar\u00e0 completata nel 1851.\nLa Castle Island era effettivamente un'isola, venne poi collegata alla terraferma mediante un ponte. La necessit\u00e0 di espandere le strutture portuali di Boston comportarono la sottrazione di terra al mare e nel 1928 alla realizzazione di un terrapieno di cemento che trasformarono Castle Island in una penisola.\nInfluenza culturale.\nSi racconta che il romanzo di Edgar Allan Poe \"Il barile di Amontillado\", che narra di una persona murata viva, fu ispirato allo scrittore da una storia che sent\u00ec mentre si trovava a Fort Independence nel 1827. Fonti biografiche confermano solo che lo scrittore pass\u00f2 cinque mesi, arruolato come soldato semplice col nome di Edgar A. Perry, nel forte.\nForti omonimi negli Stati Uniti d'America.\nAltri forti con lo stesso nome negli Stati Uniti d'America:"}
{"id": "2807518", "revid": "599013", "url": "https://it.wikipedia.org/wiki?curid=2807518", "title": "Villa Vicentini Breda Beretta", "text": "Villa Vicentini Breda Beretta \u00e8 una villa veneta di Vittorio Veneto, ubicata a Serravalle presso la pieve di Sant'Andrea di Bigonzo.\nStoria.\nEdificata nel XIX secolo, riporta il nome dei proprietari che l'hanno posseduta nel corso del secolo, fino a met\u00e0 Novecento, quando, per via ereditaria, \u00e8 passata alla parrocchia di Sant'Andrea, di cui \u00e8 casa canonica.\nDescrizione.\nInserita in un complesso di edifici pi\u00f9 recenti, Villa Vicentini \u00e8 una struttura in stile neoclassico, alta tre piani e di modeste dimensioni.\nLa facciata si mostra tripartita, con una parte centrale di poco sporgente e terminata da un piccolo frontone. La forometria \u00e8 costituita da monofore quadrangolari, eccetto nella sezione centrale, dove si aprono il portale, inserito in una superficie a bugnato, e, al piano nobile, una monofora a tutto sesto con balaustra, posta tra due lesene di ordine ionico."}
{"id": "2807526", "revid": "767487", "url": "https://it.wikipedia.org/wiki?curid=2807526", "title": "Luis Molowny", "text": "Ha disputato il Campionato mondiale di calcio 1950 con la Nazionale spagnola, che ha poi allenato diversi anni dopo. \u00c8 stato l'allenatore del Las Palmas e del Real Madrid, di cui fu anche giocatore.\nCaratteristiche tecniche.\nFu un centrocampista molto preciso nei passaggi ed abile nell'impostare il gioco per i compagni: era inoltre dotato di buone capacit\u00e0 di inserimento e di un ottimo tiro.\nCarriera.\nGiocatore.\nClub.\nNativo di Santa Cruz de Tenerife ma di origini irlandesi, era figlio di Raul Molowny, giocatore del Tenerife negli anni '20. All'et\u00e0 di 15 anni sostenne un provino per il Tenerife, ma non venne schierato nelle squadre formate dai ragazzi che disputarono la partitella di verifica. Fungendo da raccattapalle, si posizion\u00f2 dietro la porta: recuperando i palloni persi dai giocatori in campo mostr\u00f2 un ottimo tocco di palla e una discreta tecnica, che convinse i selezionatori ad aggregarlo alla squadra. Firm\u00f2 quindi per il club di Santa Cruz, che all'epoca disputava il campionato di prima divisione regionale, limitandosi per\u00f2 a giocare amichevoli, in quanto l'et\u00e0 minima per disputare gare ufficiali era di diciotto anni. In seguito pass\u00f2 al Marino F\u00fatbol Club di Las Palmas, con il quale vinse la Coppa delle Canarie. Dopo questo titolo fu richiesto dall', ma non venne raggiunto l'accordo e il trasferimento fall\u00ec.\nAnche il Barcellona si interess\u00f2 a Molowny, inviando un suo emissario per trattarne la cessione. Santiago Bernab\u00e9u, allora presidente del , anticip\u00f2 i rivali acquistandolo per 250.000 pesetas dell'epoca. Molowny divenne quindi un giocatore del Real Madrid nella stagione 1946-1947 con un ingaggio di tremila pesetas al mese, debuttando all'Estadio Metropolitano in una partita contro il Barcellona. In quel match, Molowny segn\u00f2 di testa a otto minuti dal termine, portando in vantaggio la sua squadra e propiziando la vittoria delle merengues.\nDopo l'iniziale vittoria della Coppa del Re nel 1946-1947, i primi anni non vinse molto; poi, negli anni successivi, Bernab\u00e9u mise a segno diversi acquisti, come quelli di Alfredo di St\u00e9fano e Francisco Gento nel 1952, che inaugurarono un lungo ciclo di vittorie. Il Real Madrid negli anni successivi vinse tre volte il campionato spagnolo, una Coppa Latina e due Coppe dei Campioni consecutive, le prime della storia della competizione. Dopo l'ultimo campionato vinto nel 1956-1957, Molowny lasci\u00f2 i \"blancos\" per disputare un'ultima stagione al Las Palmas, dove ricopr\u00ec il doppio ruolo di giocatore-allenatore (gioc\u00f2 solo 3 gare segnando una rete), prima di ritirarsi dal calcio giocato nel 1958 all'et\u00e0 di 33 anni.\nNazionale.\nMolowny esord\u00ec con la maglia della nella gara amichevole del 2 aprile 1950 contro il , vinta per 5-1: l'attaccante sigl\u00f2 la quinta rete dell'incontro. Disput\u00f2 inoltre la ripetizione della gara, giocata una settimana dopo e terminata 2-2 a Lisbona. Prese parte ai Mondiali del 1950 in Brasile, dove la Spagna si classific\u00f2 al quarto posto (miglior piazzamento nella storia della Coppa del Mondo prima dell'edizione 2010), esordendo nell'incontro contro l' del 9 luglio.\nSuccessivamente disput\u00f2 solo amichevoli, mettendo a segno la sua seconda ed ultima rete nella partita contro la (2-2 l'8 novembre 1953): in totale, con la maglia della Nazionale spagnola gioc\u00f2 sette gare.\nAllenatore.\nUna volta lasciato il calcio, divenne direttore tecnico del Las Palmas: nel 1960 venne nominato direttore tecnico delle giovanili del club, divenendo Campione di Spagna giovanile l'anno seguente. Il 3 aprile 1967 fu chiamato alla guida della prima squadra, riuscendo ad ottenere la salvezza in prima divisione, mentre negli anni seguenti port\u00f2 la sua squadra nelle parti alte della classifica, ottenendo un terzo posto nel 1967-1968 e la seconda piazza nella stagione seguente. Si dimise nel gennaio 1970, nonostante un ottimo inizio di campionato che port\u00f2 il Las Palmas al primo posto, dopo una serie di risultati negativi.\nNel 1969 allen\u00f2 anche la per quattro incontri, in cui ottenne due vittorie, un pareggio ed una sconfitta. Dopo le dimissioni da tecnico della squadra delle Canarie, fu ingaggiato da Bernab\u00e9u come collaboratore tecnico, ruolo che ricopr\u00ec anche negli anni seguenti. Nel gennaio del 1974 fu invece promosso alla guida della prima squadra in sostituzione di Miguel Mu\u00f1oz: rimase nella panchina delle merengues per cinque mesi conquistando la Coppa del Re. Al termine della stagione venne sostituito da Miljan Miljani\u0107. Molowny torn\u00f2 in panchina nel settembre 1977, proprio dopo l'addio dello stesso Miljani\u0107: allen\u00f2 i madridisti fino al giugno del 1979, vincendo due campionati spagnoli consecutivi.\nAl suo posto fu ingaggiato Vujadin Bo\u0161kov: nel marzo del 1982, dopo le dimissioni dello stesso tecnico serbo, ne prese il posto per 4 gare prima di essere a sua volta sostituito da Alfredo Di Stefano. Nell'aprile 1985, in seguito alle dimissioni di Amancio Amaro, Molowny torn\u00f2 nuovamente alla guida del Real Madrid: la sua gestione si concluse nell'aprile del 1986, quando il suo posto venne preso da Leo Beenhakker. Questa fu la sua ultima esperienza come allenatore del club madrileno, che lasci\u00f2 dopo aver vinto in due stagioni il campionato, due Coppe Uefa consecutive e la Coppa della Liga 1984-1985. Da quel momento fu il direttore sportivo del Real Madrid fino al suo definitivo ritiro dal mondo del calcio nel 1990, quando decise di tornare nella sua isola natale.\nVinse per quattro volte il Premio Don Bal\u00f3n, assegnato dalla omonima rivista sportiva spagnola: per 3 volte consecutive tra il 1977 e il 1980 e l'ultima nel 1985-1986, sempre alla guida dei \"blancos\".\nDopo il ritiro.\nMolowny venne premiato prima dalla sua ex-squadra, il Real Madrid, che gli confer\u00ec nel 2001 il riconoscimento \"Oro y Brillantes del Real Madrid\" per i servizi resi al club. L'anno seguente, ricevette la Medaglia d'Oro alla carriera dal Governo delle Isole Canarie. Mor\u00ec il 12 febbraio 2010 all'et\u00e0 di 84 anni a Las Palmas de Gran Canaria."}
{"id": "2807529", "revid": "124800786", "url": "https://it.wikipedia.org/wiki?curid=2807529", "title": "Azzurro 1989", "text": "L'ottava edizione di Azzurro si \u00e8 tenuta al Teatro Petruzzelli di Bari nel maggio 1989. \u00c8 stata trasmessa per tre puntate su Italia 1, con la finale andata in onda il 23 maggio.\nFu condotta da Milly Carlucci, Gerry Scotti e Vittorio Salvetti.\nLa sigla iniziale era \"Pregher\u00f2\" cantata da Fausto Leali.\nSquadre partecipanti e classifica finale.\nSquadra arancio.\nVoti: \nSquadra gialla.\nVoti: \nSquadra rosa.\nVoti: \nSquadra blu.\nVoti: \nSquadra verde.\nVoti: "}
{"id": "2807530", "revid": "599013", "url": "https://it.wikipedia.org/wiki?curid=2807530", "title": "Calco", "text": ""}
{"id": "2807532", "revid": "123649711", "url": "https://it.wikipedia.org/wiki?curid=2807532", "title": "Tell Me (Nick Kamen)", "text": "Tell Me \u00e8 un singolo estratto dall'album \"Us\" del cantautore e musicista britannico Nick Kamen, pubblicato nel 1988.\nDescrizione.\nLa cantante Madonna partecipa come seconda voce e nella Extended Version pubblicata sul singolo maxi e nell'album \"Loving You\" canta il ritornello da solista verso la fine. In alcuni brevi passaggi sono presenti anche cori del cantante David Williams, che \u00e8 tra i produttori ed autori del brano.\nNel Regno Unito fu pubblicato un 12\" Mix comprendente la versione \"Dub Mix\", dove vengono principalmente usati i versi cantati da Madonna.\nIn Italia, nazione in cui il cantante britannico stava conoscendo il punto pi\u00f9 alto della propria popolarit\u00e0, il brano fu il tormentone estivo del 1988: in cima alla classifica settimanale da giugno ad agosto, fu il secondo singolo pi\u00f9 venduto dell\u2019anno, alle spalle di \"I Don\u2019t Want Your Love\" dei Duran Duran, brano entrato in classifica nell\u2019autunno seguente ma dai volumi di vendita superiori all\u2019ultimo grande successo di Kamen (limitatamente all\u2019Italia)."}
{"id": "2807533", "revid": "984922", "url": "https://it.wikipedia.org/wiki?curid=2807533", "title": "Orfeo Ponsin", "text": "Professionista tra il 1951 ed il 1952, corse per la Frejus.\nCarriera.\nMor\u00ec in seguito ad una caduta nella discesa della Merluzza, nel corso della quarta tappa Siena-Roma del Giro d'Italia 1952. Nell'edizione precedente fu costretto al ritiro dopo una caduta nella tappa di Cortina d'Ampezzo."}
{"id": "2807534", "revid": "4106", "url": "https://it.wikipedia.org/wiki?curid=2807534", "title": "Orfeo Ponzin", "text": ""}
{"id": "2807536", "revid": "92723", "url": "https://it.wikipedia.org/wiki?curid=2807536", "title": "Thomaz Bellucci", "text": "Giocatore mancino, \u00e8 diventato professionista nel 2005; \u00e8 allenato da Larri Passos.\nBellucci ha sfruttato alcune vittorie consecutive a livello Challenger per entrare nei primi 100 giocatori al mondo nel 2008, all'et\u00e0 di 20 anni. Nel 2009 ha raggiunto la sua prima finale ATP a Costa do Sauipe e ha ottenuto la sua prima vittoria nel mese di luglio a Gstaad. Nel 2010 \u00e8 arrivato il suo secondo successo sul tour a Santiago del Cile.\nRiguardo allo stile di gioco, Thomaz usa un ottimo diritto carico di effetto topspin per poter controllare i punti da fondo campo. Non mette a segno molti ace, ma comunque imprime grandi effetti alla palla nel servizio, che costringono i suoi avversari a rispondere parecchio fuori dal campo di gioco, cos\u00ec che Bellucci possa assumere il controllo del gioco al servizio. Il suo rovescio a due mani \u00e8 molto pi\u00f9 solido del diritto ed \u00e8 anche un colpo pi\u00f9 piatto, che gli permette cos\u00ec di anticipare i colpi e di mettere a segno un buon numero di vincenti. La sua superficie preferita \u00e8 la terra rossa, ma il suo gioco si adatta molto bene anche a superfici veloci.\nCarriera.\n2004.\nIl 2004 \u00e8 l'anno dell'esordio di Thomaz Bellucci a livello professionistico. Nel suo primo torneo vince al primo turno contro Jonathan Gonzalia. Perde poi quattro primi turni prima di ottenere un altro successo a fine anno a Brasilia su Sergio Bruni.\n2005.\nIn questa annata Bellucci gioca solo tornei Futures senza ottenere grandi risultati. Conquista solo la semifinale nel torneo di Teheran-2 e i quarti la settimana successiva nel torneo \"Romania F17\". Per il resto ottiene solo primi o secondi turni, due dei quali li perde da Leandro Migani.\n2006.\nNel 2006 Thomaz gioca prevalentemente tornei Futures. Passa un turno per\u00f2 solo ad aprile a Roma, mentre il primo quarto di finale lo ottiene solo a giugno a Sorocaba. Riesce per\u00f2 a sbloccarsi e porta a casa tre secondi turni e un quarto di finale prima della finale persa nel \"Brazil F10\" contro Ricardo Hocevar. Prima della fine della stagione ottiene ancora due quarti di finale, e chiude con un'altra finale, al \"Brazil F18\", persa anche questa contro Juan-Pablo Villar.\n2007.\nNel 2007 Bellucci gioca quasi totalmente nel circuito Futures e Challenger. Inizia l'anno dai Futures italiani collezionando due secondi turni. Gioca poi anche il Challenger di Chiasso passando anche un turno. Torna a giocare tornei Futures passando sempre almeno un turno nei tornei a cui prender\u00e0 parte fino alla vittoria nel \"Brazil F5\" in finale su Leonardo Kirche. Gioca poi tre Futures argentini ottenendo due secondi turni e una semifinale fino a raggiungere le finali nei tornei Challenger di Bogot\u00e0 e Cuenca, perse entrambe. Riesce ad ottenere un'altra semifinale nel torneo Challenger di Campo Do Jordao per prendere poi parte alle qualificazioni degli US Open: perde al primo turno da Jesse Witten. Thomaz \u00e8 poi impegnato in Coppa Davis contro l'Austria. Torna per il finale dell'anno a giocare dei tornei Challenger ottenendo un primo turno, due secondi turni, due quarti di finale e una semifinale a Buenos Aires.\n2008.\nL'annata 2008 per Thomaz parte a Vina del Mar, dove raggiunge il turno decisivo delle qualificazioni senza riuscire a qualificarsi. Riesce invece a qualificarsi a Buenos Aires passando anche un turno del Main Draw: perde da Juan Ignacio Chela. Gioca poi dei Challenger, vincendo a Santiago a febbraio e a Florian\u00f3polis e Tunisi ad aprile. Nel frattempo Bellucci gioca anche la Coppa Davis contro la Colombia. A maggio ottiene un'altra vittoria nel circuito Challenger a Rabat e riesce a qualificarsi per gli Open di Francia perdendo poi da Rafael Nadal. A giugno arriva alle semifinali di Prost\u011bjov, battendo anche Tom\u00e1\u0161 Berdych, e passa un turno a Wimbledon. A luglio ottiene solo tre primi turni a Indianapolis, Toronto e Cincinnati. La sua striscia negativa continua fino agli US Open dove passa un turno. Aveva perso nel frattempo anche al primo turno delle Olimpiadi da Dominik Hrbat\u00fd. Dopo gli US Open gioca la Coppa Davis dove perde entrambi i singolari contro i giocatori croati Mario An\u010di\u0107 e Ivo Karlovi\u0107. Seguono altri tre primi turni, uno contro Simone Bolelli a Bangkok, fino alla semifinale ottenuta nel torneo Challenger di Buenos Aires, persa contro Mart\u00edn Vassallo Arg\u00fcello.\n2009.\nLa stagione si apre per Thomaz con i quarti di finale ad Auckland, seguiti per\u00f2 dal primo turno agli Australian Open contro Lu Yen-Hsun. A febbraio Bellucci raggiunge la sua prima finale ATP a Costa do Sauipe perdendo da Tommy Robredo per 3-6, 6-3, 4-6. Al torneo di Acapulco raggiunge il secondo turno, sconfitto da Ga\u00ebl Monfils. In marzo Thomaz raggiunge il secondo turno a Indian Wells passando dalle qualificazioni e perdendo da Fernando Verdasco. Anche al successivo torneo di Miami passa le qualificazioni ma perde al primo turno da Fabrice Santoro. Ad aprile Bellucci colleziona solo quattro primi turni, anche se a Roma riuscir\u00e0 a superare le qualificazioni. Nel mese di maggio gioca la Coppa Davis contro la Colombia ottenendo due vittorie per il Brasile, ma non passer\u00e0 nessun turno fino alla fine del mese. Nell'estate torna quindi a giocare nei tornei Challenger passando un turno a Prost\u011bjov e vincendo il torneo di Rimini, ma perder\u00e0 anche altri quattro primi turni, uno dei quali dall'italiano Marco Crugnola a Torino. Nel finale di luglio ottiene per\u00f2 a sorpresa la sua prima vittoria in un torneo ATP a Gstaad: partendo dalle qualificazioni vince il torneo battendo tra gli altri Stanislas Wawrinka e Igor' Andreev prima di ottenere il successo finale su Andreas Beck per 6-4, 7-6(2). Partecipa un mese dopo agli US Open e partendo anche qui dalle qualificazioni raggiunge il secondo turno dove perde da Gilles Simon. A settembre \u00e8 ancora impegnato in Coppa Davis contro l'Ecuador; vince un match e ne perde uno. Ottiene poi due secondi turni a Bangkok e a Shanghai, qui passando dalle qualificazioni. Chiude l'anno con la semifinale a Stoccolma e con la vittoria al Challenger di San Paolo battendo in finale Nicol\u00e1s Lapentti.\n2010.\nNel 2010 Thomaz inizia la stagione con i quarti di finale raggiunti a Brisbane, dove perde da Tom\u00e1\u0161 Berdych al tie-break del terzo set. Segue il secondo turno a Auckland e il secondo turno agli Australian Open, dove perde in tre set da Andy Roddick. Vince poi il torneo di Santiago del Cile battendo in finale Juan M\u00f3naco per 6-2, 0-6, 6-4. Aveva battuto in precedenza in semifinale Fernando Gonz\u00e1lez, testa di serie numero 1. Si ferma invece ai quarti nel torneo di casa, il Brasil Open, e al secondo turno ad Acapulco. Nei due tornei 1000 sul cemento statunitense di Indian Wells e Miami raggiunge rispettivamente gli ottavi e i quarti di finale. Sulla terra rossa di Barcellona si ferma ai quarti di finale sconfitto da David Ferrer mentre nel torneo di Roma conquista il terzo turno. Gioca poi la Coppa Davis contro l'Uruguay vincendo entrambi i singolari a cui partecipa senza perdere un set. Si ferma al secondo turno nei tornei di Madrid e Nizza prima della buona prova del Roland Garros dove arriva agli ottavi di finale sconfitto solo da Rafael Nadal. Bellucci gioca poi Wimbledon, dove giunge al terzo turno sconfitto da Robin S\u00f6derling. A luglio ottiene poi sulla terra europea un quarto di finale ad Amburgo (sconfitto da Andreas Seppi) e un primo turno a Gstaad, dove difendeva il titolo. Bellucci poi gioca nei tornei sul cemento statunitense, dove per\u00f2 colleziona due soli secondi turni, a Cincinnati e agli US Open, e due primi turni a Toronto e a New Haven. Giocher\u00e0 poi la Coppa Davis contro l'India, collezionando una vittoria e una sconfitta per ritiro, prima di spostarsi in Asia dove giunger\u00e0 al secondo turno a Shanghai sconfitto in due set da David Ferrer. Gioca poi Stoccolma (primo turno), e il Challenger di San Paolo (finale sconfitto da Daniel), prima di chiudere l'anno con il secondo turno, sconfitto duramente da Nikolaj Davydenko (3-6, 0-6), a Parigi-Bercy.\n2011.\nLa stagione 2011 di Bellucci inizia ad Auckland dove raggiunge i quarti di finale sconfitto da Santiago Giraldo. Perde poi in quattro set contro Jan Hernych al secondo turno degli Australian Open in quattro set, non giocando al meglio nel complesso nel torneo. Si riprende invece sulla terra sudamericana, dove conquista i quarti di finale a Santiago, sconfitto da Fabio Fognini, e a Costa do Sauipe, usufruendo di un bye al primo turno. Buona ancora la prestazione ad Acapulco, dove raggiunge le semifinali battendo tra gli altri Fernando Verdasco prima di perdere in due set (6-7, 4-6) dallo spagnolo Nicol\u00e1s Almagro. Colleziona poi per\u00f2 una sola vittoria nei due 1000 sul cemento statunitense, ad Indian Wells contro Benjamin Becker, a fronte di una brutta sconfitta con James Blake (6-2, 4-6, 6-7) e una pi\u00f9 comprensibile con Tom\u00e1\u0161 Berdych (3-6, 2-6). Sulla terra europea arrivano inizialmente altre due sconfitte consecutive, senza neanche conquistare un set, a Montecarlo e a Barcellona, prima dei quarti di finale all'Estoril (sconfitto da Pablo Cuevas) e del grande risultato a Madrid. Qui Bellucci, dopo aver battuto Pablo And\u00fajar e Florian Mayer (per ritiro al terzo set), supera in due agevoli set (6-4, 6-2) il numero 4 del seeding Andy Murray, e conferma lo straordinario momento sconfiggendo anche Tom\u00e1\u0161 Berdych per 7-6(3), 6-3; viene infine fermato nelle semifinali da Novak \u0110okovi\u0107, giocando per\u00f2 per pi\u00f9 di un'ora alla pari del serbo, come dimostra il punteggio, 4-6, 6-4, 6-1, in 2 ore e 10 minuti. Paga poi la stanchezza e il cambio di altitudine perdendo da Paolo Lorenzi a Roma per 6-7, 3-6. Gioca poi a Parigi, superando al primo turno Andrej Golubev in quattro set e al secondo l'italiano Andreas Seppi in tre facili set (6-1, 6-2, 6-4). Esce di scena al terzo turno perdendo da Richard Gasquet 2-6, 3-6, 6-3, 3-6. Dopo i primi due set in cui Bellucci non riesce ad entrare in partita, nel terzo ha una buona reazione e dopo aver conquistato questa frazione sembra poter avere la meglio anche al quarto set, ma qui il francese, spinto dall'entusiasmo del pubblico di casa, riesce a spuntare sull'avversario. Gioca poi il suo primo torneo stagionale sull'erba al Queen's Club, superando al primo turno non senza difficolt\u00e0 il bulgaro Grigor Dimitrov, salvando anche delle palle match. Dopo aver battuto al secondo turno anche il turco Marsel \u0130lhan, sempre in tre set, \u00e8 stato costretto ad arrendersi contro Marin \u010cili\u0107. Invece nel torneo di Wimbledon non supera nemmeno il primo turno, perdendo da Rainer Sch\u00fcttler per 6-7, 4-6, 2-6, in una partita in cui non \u00e8 sembrato trovarsi molto a suo agio con la superficie.\nBellucci si sposta poi in Sud America per giocare la Coppa Davis contro l'Uruguay: qui il brasiliano ottiene una vittoria in singolare contro Martin Cuevas e una in doppio in coppia con Bruno Soares.\n2018.\nNel gennaio del 2018, il tennista \u00e8 stato trovato positivo a un controllo antidoping ed \u00e8 scattata per lui una squalifica della durata di cinque mesi."}
{"id": "2807538", "revid": "287204", "url": "https://it.wikipedia.org/wiki?curid=2807538", "title": "Qualificazioni al campionato europeo di calcio 2000", "text": "Questa voce raccoglie un approfondimento sui risultati degli incontri e sulle classifiche per l'accesso alla fase finale del Campionato europeo di calcio 2000. \nFormato e regolamento.\n51 membri UEFA: 16 posti disponibili per la fase finale. I e il (in qualit\u00e0 di paesi ospitanti) sono qualificati direttamente.\nRimangono 49 squadre per 14 posti disponibili per la fase finale. Le qualificazioni si compongono di due turni: \nIn caso di parit\u00e0 di punti tra due o pi\u00f9 squadre di uno stesso gruppo, le posizioni in classifica verranno determinate prendendo in considerazione, nell'ordine, i seguenti criteri:\nSorteggio.\nPer la composizione delle urne dei sorteggi, la \u00e8 stata posizionata prima in qualit\u00e0 di detentrice del titolo. Le altre posizioni sono state determinate dal coefficiente UEFA del 1997 ottenuto dai punti conquistati per le qualificazioni ad Euro 1996 e per le qualificazioni a Francia 1998. Per l' (paese ospitante di Euro 1996) sono state prese in considerazione solo le qualificazioni a Francia 1998, mentre per la (paese ospitante del Campionato mondiale di calcio 1998) sono state prese in considerazione solo le qualificazioni ad Euro 1996; cos\u00ec come pure per la e la Jugoslavia (escluse da Euro 1996) e (esordiente).\nIl sorteggio dei gruppi di qualificazione alla fase finale si \u00e8 tenuto a Gand, in Belgio, il 18 gennaio 1998 ed ha avuto il seguente esito:\nFase a gironi.\nRaffronto tra le seconde classificate di ogni gruppo.\nA fini di uniformit\u00e0, per le nazionali dei gruppi a sei squadre (2, 4, 7 e 9) non si tiene conto dei punti conquistati contro l'ultima in classifica del proprio girone.\nIn caso di parit\u00e0 di punti tra due o pi\u00f9 squadre, le posizioni in classifica verranno determinate prendendo in considerazione, nell'ordine, i seguenti criteri:"}
{"id": "2807540", "revid": "52953", "url": "https://it.wikipedia.org/wiki?curid=2807540", "title": "Citt\u00e0 del Texas (A-C)", "text": "Lista delle citt\u00e0 del Texas, Stati Uniti d'America, comprendente i comuni (\"city\", \"town\" e \"village\") e i census-designated place (CDP). La lista seguente comprende le citt\u00e0 dalla lettera A alla lettera C.\nI dati sono dell'USCB, riferiti al censimento del 2010."}
{"id": "2807542", "revid": "52953", "url": "https://it.wikipedia.org/wiki?curid=2807542", "title": "Citt\u00e0 del Texas (D-I)", "text": "Lista delle citt\u00e0 del Texas, Stati Uniti d'America, comprendente i comuni (\"city\", \"town\" e \"village\") e i census-designated place (CDP). La lista seguente comprende le citt\u00e0 dalla lettera D alla lettera I.\nI dati sono dell'USCB, riferiti al censimento del 2010."}
{"id": "2807543", "revid": "228587", "url": "https://it.wikipedia.org/wiki?curid=2807543", "title": "Citt\u00e0 del Texas (J-Q)", "text": "Lista delle citt\u00e0 del Texas, Stati Uniti d'America, comprendente i comuni (\"city\", \"town\" e \"village\") e i census-designated place (CDP). La lista seguente comprende le citt\u00e0 dalla lettera J alla lettera Q.\nI dati sono dell'USCB, riferiti al censimento del 2010."}
{"id": "2807544", "revid": "52953", "url": "https://it.wikipedia.org/wiki?curid=2807544", "title": "Citt\u00e0 del Texas (R-Z)", "text": "Lista delle citt\u00e0 del Texas, Stati Uniti d'America, comprendente i comuni (\"city\", \"town\" e \"village\") e i census-designated place (CDP). La lista seguente comprende le citt\u00e0 dalla lettera R alla lettera Z.\nI dati sono dell'USCB, riferiti al censimento del 2010."}
{"id": "2807554", "revid": "339392", "url": "https://it.wikipedia.org/wiki?curid=2807554", "title": "Valery Bryusov", "text": ""}
{"id": "2807557", "revid": "1522738", "url": "https://it.wikipedia.org/wiki?curid=2807557", "title": "Bootle Beetle", "text": "Bootle Beetle, nei fumetti chiamato anche Zenzero o Tobia, \u00e8 un personaggio creato da The Walt Disney Company.\nBootle Beetle \u00e8 uno scarafaggio volante. Da giovane faceva avventure pericolose sotto le grinfie di Paperino; ora divenuto anziano, racconta ai giovani scarafaggi delle storie di cui \u00e8 successo da giovane.\nIl personaggio appare per la prima volta nel corto \"Paperino collezionista d'insetti\" (1947), per poi ricomparire in pochi altri cortometraggi, ultimo dei quali \"Morris la piccola alce\" (1950)."}
{"id": "2807558", "revid": "1684799", "url": "https://it.wikipedia.org/wiki?curid=2807558", "title": "Stripping (tolettatura)", "text": "Stripping \u00e8 un vocabolo, della lingua inglese, ormai entrato d'uso comune anche in Italiano per quanto riguarda le toelettature di cani.Se grooming significa toelettatura lo stripping ne \u00e8 una parte, effettuata solo con il coltellino da stripping (plucking se fatta quasi pelo a pelo) a certe razze che ne hanno bisogno per mantenere densit\u00e0 ed estetica secondo lo standard previsto. Lo stripping \u00e8 indolore soltanto quando e se si riesca a togliere soltanto il pelo maturo, cosa non semplice, alcuni toelettatori sono contrari ad effettuarla per questa ragione.\nTipi di toelettatura.\nLo stripping viene effettuato solo ed esclusivamente su cani a pelo duro.\nLe razze che richiedono questo trattamento sono:"}
{"id": "2807559", "revid": "300067", "url": "https://it.wikipedia.org/wiki?curid=2807559", "title": "A. J. Bramlett", "text": ""}
{"id": "2807560", "revid": "7", "url": "https://it.wikipedia.org/wiki?curid=2807560", "title": "The Appaloosa", "text": ""}
{"id": "2807561", "revid": "300067", "url": "https://it.wikipedia.org/wiki?curid=2807561", "title": "D. J. Augustin", "text": ""}
{"id": "2807562", "revid": "1592097", "url": "https://it.wikipedia.org/wiki?curid=2807562", "title": "Milton (personaggio)", "text": ""}
{"id": "2807563", "revid": "300067", "url": "https://it.wikipedia.org/wiki?curid=2807563", "title": "P. J. Brown", "text": ""}
{"id": "2807564", "revid": "300067", "url": "https://it.wikipedia.org/wiki?curid=2807564", "title": "C. J. Bruton", "text": ""}
{"id": "2807566", "revid": "300067", "url": "https://it.wikipedia.org/wiki?curid=2807566", "title": "E. C. Coleman", "text": ""}
{"id": "2807567", "revid": "300067", "url": "https://it.wikipedia.org/wiki?curid=2807567", "title": "T. R. Dunn", "text": ""}
{"id": "2807570", "revid": "1573940", "url": "https://it.wikipedia.org/wiki?curid=2807570", "title": "Bu'in e Miandasht", "text": "B\u016b'\u012bn e M\u012b\u0101ndasht (farsi \u0628\u0648\u0626\u06cc\u0646 \u0648 \u0645\u06cc\u0627\u0646\u062f\u0634\u062a) o B\u016by\u012bn e M\u012b\u0101ndasht(\u0628\u0648\u06cc\u06cc\u0646 \u0648 \u0645\u06cc\u0627\u0646\u062f\u0634\u062a) \u00e8 una citt\u00e0 dello shahrest\u0101n di Buin va Miandasht, circoscrizione Centrale, nella Provincia di Esfahan. "}
{"id": "2807576", "revid": "1546219", "url": "https://it.wikipedia.org/wiki?curid=2807576", "title": "Polarit\u00e0 (filosofia)", "text": "La polarit\u00e0 in filosofia \u00e8 l'espressione del rapporto di reciproca dipendenza di due elementi contrapposti.\nA differenza del semplice dualismo, la polarit\u00e0 implica una condizione di complementarit\u00e0 tra gli opposti, tale per cui ciascuno dei due poli, pur essendo limitato e avversato dal polo contrario, trova in quest'ultimo anche la sua ragion d'essere e il suo fondamento costitutivo, perch\u00e9 l'uno non potrebbe esistere senza l'altro e viceversa.\nIn Oriente.\nNella filosofia cinese la polarit\u00e0 assume un'importanza centrale. Nel Taoismo, in particolare, l'unit\u00e0 dei poli opposti (yin e yang) \u00e8 notevolmente sottolineata. Secondo Lao Tse ogni aspetto del mondo \u00e8 costituito da una coppia di opposti, di cui uno attivo e predominante, l'altro passivo e sottomesso: ad esempio luce-buio, caldo-freddo, bianco-nero, maschio-femmina, amore-odio, ricchi-poveri, salute-malattia. I poli costituiscono i due estremi opposti di una medesima realt\u00e0, essendo connessi inestricabilmente tra loro in una Unit\u00e0: sono cio\u00e8 interdipendenti. Non si pu\u00f2 comprendere il giorno senza la notte, n\u00e9 il freddo senza il caldo, o la povert\u00e0 senza la ricchezza. Solo prendendo coscienza dell'Uno che lega e unisce tra loro le diverse realt\u00e0 in una sintesi superiore, governandole attraverso la legge della polarit\u00e0 e della dialettica, \u00e8 possibile intuire l'idea della relativit\u00e0 e della diversit\u00e0, aprendosi alle infinite possibilit\u00e0 che essa mette in atto.\nIn Occidente.\nIn Occidente il tema della polarit\u00e0 \u00e8 strettamente connesso a quello della dialettica, ed \u00e8 stato elaborato a partire da Platone e soprattutto dai neoplatonici. Secondo Plotino, la cui dottrina ricalca diversi concetti di origine orientale, il mondo \u00e8 teso tra due poli: a un'estremit\u00e0 si trova Dio o l'Uno, che \u00e8 la luce divina; all'altra c'\u00e8 il buio assoluto, dove questa luce non giunge. Il buio per\u00f2 non esiste veramente, perch\u00e9 consiste soltanto in una mancanza di luce. I due estremi, dunque, sono in realt\u00e0 uno solo. La polarit\u00e0 del mondo scaturisce dal fatto che l'Uno si struttura dialetticamente nelle ipostasi via via inferiori (Intelletto e Anima), dando cos\u00ec vita all'universo, ma rimanendo pur sempre trascendente rispetto ad esso.\nLa dottrina neoplatonica della polarit\u00e0 sar\u00e0 fatta propria, in maniera pi\u00f9 o meno accentuata, dai teologi cristiani come Agostino d'Ippona, Scoto Eriugena, Nicola Cusano, che vedevano in Dio la sorgente d'Amore in cui gli opposti hanno la loro comune radice, e in seguito dagli alchimisti e pensatori rinascimentali, in particolare dai mistici tedeschi come Jakob B\u00f6hme.\nNella corrente filosofica dell'idealismo tedesco, il tema della polarit\u00e0 \u00e8 ripreso da Schelling e da Hegel. Secondo Schelling la polarit\u00e0 permea di s\u00e9 ogni aspetto della realt\u00e0, mentre soltanto Dio ne \u00e8 al di sopra. Lo Spirito e la Natura sono i due poli opposti ma complementari in seno all'Assoluto, che tendono per un verso a separarsi, ma dall'altro a ricongiungersi: sono l'uno la potenza dell'altro. L'esistenza della polarit\u00e0 ( + / - ), il cui principio in natura \u00e8 attestato anzitutto dal magnetismo, si ripercuote cos\u00ec ad ogni livello, in termini di relativit\u00e0: mentre c'\u00e8 una forza attrattiva o positiva che tende all'Uno e configura la realt\u00e0 in senso univoco, c'\u00e8 anche una forza repulsiva o negativa che la configura invece come molteplice e polarizzata, tale per cui ogni polo diventer\u00e0 a sua volta espressione di un ' + ' e un ' - ', in una scala via via discendente. L'Uno si ritrova nei molti, e i molti sono infinite sfaccettature dell'Uno.\nCon Hegel si ha una rottura rispetto alla tradizione filosofica precedente: la polarit\u00e0 viene ora intesa in un senso del tutto nuovo, come principio di lotta anzich\u00e9 di conciliazione. L'Assoluto non \u00e8 pi\u00f9 l'unione indistinta e originaria dei due poli contrapposti, ma \u00e8 il risultato di una contesa, che si sviluppa con la negazione della tesi iniziale, e termina con la successiva \u00abnegazione della negazione\u00bb. L'Uno, cio\u00e8, non sta all'origine, ma diventa l'esito immanente di un'interazione dialettica. L'idea della lotta come criterio guida della polarit\u00e0, in cui si attua l'Assoluto, sar\u00e0 ripresa da Marx ma applicata alla Storia, il cui esito finale consiste nello scontro tra istanze sociali contrapposte: le dottrine teologiche fino allora succedutesi, basate sull'amore e sulla concordia tra gli opposti, secondo Marx quindi non farebbero che camuffare una tale contrapposizione, riconducendola a falsi princ\u00ecpi di unione originaria.\nNon mancarono critiche nei confronti di una tale impostazione di pensiero, in particolare la dottrina hegeliana fu accusata di non aver attuato nessun superamento della polarit\u00e0, ma di essere approdata in sostanza ad un finto assoluto: non un \"intero\", ma soltanto la prevaricazione di uno dei due poli sull'altro."}
{"id": "2807579", "revid": "300067", "url": "https://it.wikipedia.org/wiki?curid=2807579", "title": "A. J. Guyton", "text": ""}
{"id": "2807580", "revid": "300067", "url": "https://it.wikipedia.org/wiki?curid=2807580", "title": "C. C. Harrison", "text": ""}
{"id": "2807581", "revid": "300067", "url": "https://it.wikipedia.org/wiki?curid=2807581", "title": "J. J. Hickson", "text": ""}
{"id": "2807582", "revid": "300067", "url": "https://it.wikipedia.org/wiki?curid=2807582", "title": "K. C. Jones", "text": ""}
{"id": "2807583", "revid": "287204", "url": "https://it.wikipedia.org/wiki?curid=2807583", "title": "Campionato Sammarinese 1997-1998", "text": "Play-off.\nAi play-off si qualificano le prime tre squadre di ogni girone.\n- 4-3\n- 1-1 rig.: 3-4\n- 2-1\n- 3-5\n- 1-0\n- 5-0\n- 5-0\n- 3-1\n- 3-1\n- 2-1 dts"}
{"id": "2807584", "revid": "300067", "url": "https://it.wikipedia.org/wiki?curid=2807584", "title": "J. R. Koch", "text": ""}
{"id": "2807588", "revid": "300067", "url": "https://it.wikipedia.org/wiki?curid=2807588", "title": "J. J. Redick", "text": ""}
{"id": "2807589", "revid": "1305772", "url": "https://it.wikipedia.org/wiki?curid=2807589", "title": "Villa Costantini Morosini Papadopoli-Aldobrandini", "text": "Villa Costantini Morosini Papadopoli-Aldobrandini \u00e8 una villa veneta di Vittorio Veneto, ubicata a Ceneda, pochi metri a ovest di piazza Giovanni Paolo I, dove sorge la cattedrale.\nStoria.\nCostruita intorno alla met\u00e0 dell'XIX secolo, fu voluta e probabilmente progettata da Girolamo Costantini. Successivi interventi furono di Brenno Del Giudice (1919), in collaborazione con il decoratore Guido Cadorin, ai quali vanno aggiunti i numerosi rimaneggiamenti delle diverse parti del complesso.\nIl vasto parco che attornia la villa \u00e8 progetto di Antonio Caregaro Negrin, mutuato dagli interessi botanici del Costantini. Nel 1985 fu abbattuta parte del muro di cinta in modo da aprire la vista della villa alla piazza adiacente.\nNei secoli la villa pass\u00f2 a diversi proprietari, fino ad essere acquisita dal Comune. Nel tempo fu adibita a vari usi: durante la prima guerra mondiale vi si trasfer\u00ec il comando tedesco, mentre nel ventennio fascista divenne sede della Giovent\u00f9 Italiana del Littorio. Nel secondo conflitto fu ospedale militare, quindi ricovero per gli alluvionati del Polesine. Ha poi ospitato il reparto ortopedico-traumatologico dell'ospedale e, successivamente, \u00e8 diventata casa di riposo. Attualmente la foresteria ospita la biblioteca civica, mentre nell'adiacente \"Rotonda\" ha sede un centro culturale.\nDescrizione.\nIl corpo principale della villa si dispone su tre piani, con un rialzo centrale terminato da timpano. Le aperture a tutto sesto della facciata sono inserite in elementi lapidei; quella centrale del piano nobile \u00e8 affiancata da due monofore rettangolari minori. Si nota inoltre la presenza di marcapiano.\nTra gli elementi decorativi si distinguono quattro oculi posti sotto il cornicione sporgente, tre grandi stemmi e, collocati sulla sommit\u00e0 della facciata, pinnacoli a forma di vaso e vele di gusto primo-novecentesco.\nDa entrambe le parti del corpo centrale, simmetricamente, si allungano due ali laterali, anch'esse di tre piani; quella di destra \u00e8 terminata dal rifacimento novecentesco della \"Rotonda\".\nElemento di grande pregio \u00e8 anche il contesto ambientale, caratterizzato dal parco Papadopoli, aperto al pubblico e sede di una florida vegetazione."}
{"id": "2807591", "revid": "300067", "url": "https://it.wikipedia.org/wiki?curid=2807591", "title": "J. R. Reid", "text": ""}
{"id": "2807592", "revid": "300067", "url": "https://it.wikipedia.org/wiki?curid=2807592", "title": "J. R. Reynolds", "text": ""}
{"id": "2807593", "revid": "300067", "url": "https://it.wikipedia.org/wiki?curid=2807593", "title": "K. C. Rivers", "text": ""}
{"id": "2807594", "revid": "300067", "url": "https://it.wikipedia.org/wiki?curid=2807594", "title": "J. R. Sakuragi", "text": ""}
{"id": "2807595", "revid": "300067", "url": "https://it.wikipedia.org/wiki?curid=2807595", "title": "J. R. Smith", "text": ""}
{"id": "2807596", "revid": "300067", "url": "https://it.wikipedia.org/wiki?curid=2807596", "title": "D. J. Strawberry", "text": ""}
{"id": "2807597", "revid": "300067", "url": "https://it.wikipedia.org/wiki?curid=2807597", "title": "P. J. Tucker", "text": ""}
{"id": "2807599", "revid": "300067", "url": "https://it.wikipedia.org/wiki?curid=2807599", "title": "D. C. Wilcutt", "text": ""}
{"id": "2807600", "revid": "300067", "url": "https://it.wikipedia.org/wiki?curid=2807600", "title": "T. J. Sorrentine", "text": ""}
{"id": "2807601", "revid": "767487", "url": "https://it.wikipedia.org/wiki?curid=2807601", "title": "Fereydunshahr", "text": "Fereyd\u016bnshahr (farsi \u0641\u0631\u06cc\u062f\u0648\u0646\u200c\u0634\u0647\u0631) \u00e8 il capoluogo dello shahrest\u0101n di Fereydunshahr, circoscrizione Centrale, nella Provincia di Esfahan.\nFereyd\u016bnshahr \u00e8 il centro del gruppo etnico georgiano-iraniano e la popolazione parla il dialetto georgiano \"fereydan\"."}
{"id": "2807613", "revid": "339392", "url": "https://it.wikipedia.org/wiki?curid=2807613", "title": "B't X", "text": ""}
{"id": "2807614", "revid": "287204", "url": "https://it.wikipedia.org/wiki?curid=2807614", "title": "Campionato Sammarinese 1998-1999", "text": "Play-off.\nAi play-off si qualificano le prime tre squadre di ogni girone.\n- 1-0\n- 1-3\n- 2-1\n- 2-3\n- 2-3\n- 1-2\n- 3-3 rig.: 6-7\n- 2-1\n- 1-1 rig.: 1-4\n- 1-0"}
{"id": "2807618", "revid": "300067", "url": "https://it.wikipedia.org/wiki?curid=2807618", "title": "Jean Marc Kraidy", "text": ""}
{"id": "2807621", "revid": "336009", "url": "https://it.wikipedia.org/wiki?curid=2807621", "title": "Granturismo", "text": ""}
{"id": "2807624", "revid": "336009", "url": "https://it.wikipedia.org/wiki?curid=2807624", "title": "Diodi", "text": ""}
{"id": "2807625", "revid": "287204", "url": "https://it.wikipedia.org/wiki?curid=2807625", "title": "John Olivas", "text": ""}
{"id": "2807628", "revid": "287204", "url": "https://it.wikipedia.org/wiki?curid=2807628", "title": "Jos\u00e9 Moreno Hern\u00e1ndez", "text": ""}
{"id": "2807629", "revid": "307923", "url": "https://it.wikipedia.org/wiki?curid=2807629", "title": "Episodi di The Dresden Files", "text": "La prima ed unica stagione di \"The Dresden Files\" \u00e8 andata in onda negli Stati Uniti su Syfy dal 21 gennaio al 15 aprile 2007. \nIn Italia la serie \u00e8 andata in onda su Fox dal 12 aprile al 17 maggio 2008."}
{"id": "2807639", "revid": "1915706", "url": "https://it.wikipedia.org/wiki?curid=2807639", "title": "Biossido di vanadio", "text": "Il biossido di vanadio o ossido di vanadio (IV), \u00e8 l'ossido stabile del vanadio (IV), di formula VO2. Di colore blu scuro, \u00e8 sostanza anfotera, solubile sia in basi che acidi non complessanti, con i quali forma lo ione blu di pentaidrato di vanadile VO(H2O)5++ . Da questi per acidificazione a pH 4 si ottiene l'ossido idrato grigio VO2.nH2O.\nSintesi.\nSi ottiene per blanda riduzione del pentossido di divanadio V2O5. Un metodo classico consiste nella fusione di V2O5 con acido ossalico. \nReattivit\u00e0.\nIn acqua con acidi e basi per dare lo ione pentaidrato di vanadile VO(H2O)5++. Per fusione con ossidi di metalli alcalino-terrosi (M(II)) per dare composti solidi descritti generalmente come M(II)VO3 e M(II)2VO4.\nVanadile.\nIl catione 2+ del diossido di vanadio(IV) per perdita di uno ione ossigeno \u00e8 detto ione ossovanadio(IV) o vanadile, di formula VO++. Esso rappresenta la chimica pi\u00f9 importante del VO2. Lo ione e molti suoi composti sono prevalentemente di colore blu, alcuni complessi con basi di Schiff hanno colori che variano dal giallo al marrone, ma sono stati trovati composti di colore differente (es. Na8(VO)2(SO4)6 , verde). Il vanadile si ottiene anche per blanda riduzione dello ione VO2+ o per ossidazione con aria di soluzioni di V3+. L'interazione di V2O5 con acido cloridrico in etanolo produce soluzioni contenenti la specie VOCl53- che pu\u00f2 essere usata come fonte di complessi del vanadile. \nIl vanadile forma composti solidi stabili con ossoanioni, alcuni dei quali hanno importanza pratica o nella sintesi chimica (catalizzatori per sintesi chimica). Ne sono esempio:\npi\u00f9 una serie vastissima di complessi anche con leganti organici (es. il diacetilacetato di vanadile, C10H14O5V)."}
{"id": "2807641", "revid": "426473", "url": "https://it.wikipedia.org/wiki?curid=2807641", "title": "Vanadile", "text": ""}
{"id": "2807642", "revid": "426473", "url": "https://it.wikipedia.org/wiki?curid=2807642", "title": "Diossido di vanadio", "text": ""}
{"id": "2807645", "revid": "149485", "url": "https://it.wikipedia.org/wiki?curid=2807645", "title": "TACAN Tactical Air Navigation", "text": ""}
{"id": "2807647", "revid": "1048993", "url": "https://it.wikipedia.org/wiki?curid=2807647", "title": "Frederick Warde", "text": "Suo figlio, Ernest C. Warde, divent\u00f2 anche lui attore e regista, lavorando a Hollywood fino al 1923, anno della sua morte.\nBiografia.\nNato nell'Oxfordshire, in Inghilterra, Frederick Warde \u00e8 stato un attore shakesperiano britannico che and\u00f2 a lavorare negli Stati Uniti alla fine dell'800.\nAlla fine degli anni '70 si accord\u00f2 con uno degli attori con cui lavorava, Maurice Barrymore, per andare in tourn\u00e9e dividendosi le zone: Barrymore metteva in scena i suoi lavori in alcune stati, Warde copriva tutti gli altri.\nA Denver, Warde scopr\u00ec un giovane attore cui consigli\u00f2 di recarsi a New York, a tentare la strada del cinema: si pu\u00f2 dire che sia a lui che si deve la scoperta di Douglas Fairbanks.\nGir\u00f2 undici film tra cui la trasposizione del \"Riccardo III\" di Shakespeare: il film venne ritrovato nel 1996 da un collezionista privato che lo don\u00f2 all'archivio dell'American Film Institute."}
{"id": "2807648", "revid": "15756", "url": "https://it.wikipedia.org/wiki?curid=2807648", "title": "Tyler Perry", "text": "Attivo nel campo teatrale e nel cinema indipendente, Perry \u00e8 noto soprattutto negli Stati Uniti per aver creato il personaggio di Mabel \"Madea\" Simmons, aggressiva matriarca di una famiglia afroamericana, che lui stesso ha interpretato nella maggior parte dei suoi lavori.\nNel 2008, con la distribuzione dei suoi film, ha guadagnato 75 milioni di dollari, piazzandosi tra i cinque pi\u00f9 pagati di Hollywood, cinquina che comprende Simon Cowell e George Lucas.\nBiografia.\nNato e cresciuto a New Orleans, in Louisiana, come uno dei quattro figli di Emmitt Sr., falegname e operaio edile, e Maxine, insegnante scolastica che ha lavorato presso una Comunit\u00e0 Ebraica di New Orleans per la maggior parte della sua vita. Ha vissuto un'infanzia difficile, a causa dei maltrattamenti ricevuti da suo padre, che lo hanno portato a tentare il suicidio. A causa del rapporto conflittuale con il padre, a sedici anni cambia il suo primo nome in Tyler e abbandona gli studi, riprendendoli successivamente e ottenendo il diploma.\nCercando di scollarsi di dosso il peso della sua infanzia, Perry alimenta la sua parte creativa, disegnando continuamente. Nell'attesa di trovare una sua strada professionale, si cimenta nei lavori pi\u00f9 disparati, fino a quando non nasce in lui la passione per la scrittura. Tutto nasce dopo aver visto una puntata del talk show di Oprah Winfrey in cui si parlava di come lo scrivere potesse essere catartico; cos\u00ec, come un perfetto autodidatta e con l'aiuto di un dizionario, inizia a scrivere attingendo alle sue esperienze di vita, realizzando la sua prima commedia \"I Know I've Been Changed\". Nel frattempo si trasferisce da New Orleans ad Atlanta, dove mette in scena la sua opera; la rappresentazione dura una sola settimana venendo vista da sole 30 persone.\nL'insuccesso inizialmente lo scoraggia, ma decide lo stesso di girare le piccole citt\u00e0 del sud-est degli Stati Uniti rappresentando la sua commedia. Sempre con pochi soldi in tasca, nel 1997 fu costretto a vivere per qualche tempo nei motel e in automobile. Dopo il 1998, la sua situazione inizia a sistemarsi, grazie al passaparola il pubblico ai suoi spettacoli inizia ad aumentare e il suo nome comincia a farsi largo nel circuito teatrale urbano.\nCarriera.\nIl suo successivo progetto \u00e8 un adattamento di un libro del pastore evangelista TD Jakes, che si rivela un successo. Nello stesso periodo d\u00e0 vita al personaggio che lo render\u00e0 famoso, Mabel \"Madea\" Simmons. Madea appare per la prima volta nella pi\u00e9ce \"I Can Do Bad All By Myself\", \u00e8 una donna estremamente aggressiva e dal linguaggio colorito, matriarca di una numerosa famiglia afroamericana. Nel creare il personaggio di Madea, Perry si \u00e8 ispirato alla madre e a tutte le figure femminili che hanno caratterizzato la sua infanzia.\nMadea \u00e8 la protagonista del primo lungometraggio, scritto, prodotto ed interpretato da Perry, \"Amori e sparatorie.\" Successivamente realizza \"Riunione di famiglia con pallottole\", che segna il suo debutto come regista cinematografico. In seguito diventa autore televisivo per la sit-com \"Tyler Perry's House of Payne\" e scrive il suo primo libro, \"Don't Make a Black Woman Take Off Her Earrings: Madea's Uninhibited Commentaries on Love and Life\", che diventa un best seller aggiudicandosi due premi. La sua carriera cinematografica continua attraverso numerose commedie di successo, in cui vengono raccontati rapporti familiari e le dinamiche di coppia della comunit\u00e0 afroamericana. Tutti i suoi film vengono distribuiti negli USA dalla Lions Gate Entertainment.\nNel 2009, nelle sole vesti di attore, appare in un breve cameo nel film di fantascienza \"Star Trek\" di J.J. Abrams, inoltre \u00e8 produttore esecutivo assieme a Oprah Winfrey del pluripremiato film \"Precious\".\nIn occasione della cerimonia dei premi Oscar 2021, gli viene conferito l'Oscar umanitario alla carriera.\nVita privata.\n\u00c8 un devoto cristiano; ha avuto un figlio, Aman Tyler Perry, da Gelila Bekele."}
{"id": "2807649", "revid": "84184", "url": "https://it.wikipedia.org/wiki?curid=2807649", "title": "Giandomenico Romano", "text": "Biografia.\nNato a Castelnuovo della Daunia, fu l'ultimo di otto fratelli, figlio di Maria Giuseppa De Marco e da Filippo Romano, esponente della borghesia terriera.\nSi laure\u00f2 presso l'Universit\u00e0 di Giurisprudenza di Napoli. Il periodo universitario fu foriero di ideali liberali ed unitari che caratterizzarono il Risorgimento italiano.\nCospiratore contro i Borboni, nel 1848 si arruol\u00f2 volontario al fronte lombardo-veneto.\nFerito a Curtatone fu fatto prigioniero presso la fortezza di Theresienstadt in Austria, dalla quale fugg\u00ec.\nPartecip\u00f2 alla difesa della Repubblica romana al fianco del generale Giuseppe Avezzana, il quale lo scelse come suo aiutante di campo.\nNel 1860 divenne un garibaldino. Distintosi all'epoca dei Mille, per l'ardore ed il coraggio, Giuseppe Garibaldi lo nomin\u00f2 Ministro di Grazia e Giustizia e per gli Affari Ecclesiastici. Il 4 settembre 1862 spos\u00f2 Pierina, figlia del Generale Avezzana. Ebbe quattro figli, tra questi da ricordare sono Furio Camillo, Ministro d'Italia ad Atene, Ambasciatore a Washington ed a Parigi e senatore del Regno e Clelia, apprezzata narratrice e antesignana italiana del movimento femminile per il voto alle donne.\nNel 1870 entr\u00f2 a far parte del giovane Parlamento Italiano in Roma e fu deputato per molte legislature.\nNella Magistratura fu Presidente di Sezione della Corte di Appello di Napoli.\nLa sua convinzione era che l'unit\u00e0 d'Italia non dovesse significare l'annessione al Piemonte degli Stati che unirono le loro sorti alla Monarchia Sabauda ma come la fusione di tutti gli italiani intorno al comune retaggio di civilt\u00e0, alla comune storia e cultura."}
{"id": "2807651", "revid": "77594", "url": "https://it.wikipedia.org/wiki?curid=2807651", "title": "Cammell Laird and Co Ltd", "text": ""}
{"id": "2807652", "revid": "110157", "url": "https://it.wikipedia.org/wiki?curid=2807652", "title": "Lamspringe", "text": "Lamspringe \u00e8 un comune mercato di 3.062 abitanti della Bassa Sassonia, in Germania.\nAppartiene al circondario (\"Landkreis\") di Hildesheim (targa HI) ed \u00e8 parte della comunit\u00e0 amministrativa (\"Samtgemeinde\") di Lamspringe."}
{"id": "2807654", "revid": "767487", "url": "https://it.wikipedia.org/wiki?curid=2807654", "title": "Joe Kidd", "text": "Joe Kidd \u00e8 un film del 1972 diretto da John Sturges.\nIl film, un western del filone revisionista, con protagonista Clint Eastwood, narra la storia di un ex bounty killer che appoggia la causa dei messicani espropriati dei loro terreni.\nTrama.\nA Sinola, un paese di confine tra Stati Uniti e Messico, si svolge l'udienza preliminare del giudice di contea sull'analisi dei certificati di propriet\u00e0 dei peones messicani, che molto tempo prima erano i padroni delle terre ora in mano ai coloni americani. Dopo la causa, Luis Chama, insoddisfatto dal verdetto del magistrato, decide di metter su una banda e di incominciare a combattere le prepotenze dei proprietari terrieri locali con rappresaglie che lo sceriffo Mitchell non riesce ad arginare.\nCon l'intento di stroncare la pericolosa rivolta di Chama e dei suoi, scende in campo direttamente Frank Harlan, il pi\u00f9 ricco dei possidenti terrieri, proveniente da New Orleans. Formata una banda a questo scopo, Harlan chiede aiuto all'esperto Joe Kidd, un cacciatore che vive in una piccola fattoria a Sud del paese, ora in prigione con l'accusa di bracconaggio.\nKidd ha in simpatia pi\u00f9 i messicani che non i proprietari terrieri prepotenti come Harlan, ma dopo un primo rifiuto, sceglie di seguirli dopo aver constatato che Chama ha colpito anche il suo ranch.\nLa banda di Harlan arriva ad un villaggio nel quale sequestra tutta la popolazione nella chiesa locale, minacciando l'uccisione di cinque abitanti ogni otto ore, fin quando Chama, sicuramente rifugiato nelle montagne circostanti, non si consegni a loro.\nKidd, scaricato da Harlan, passa dalla parte dei messicani e rovescia da solo l'assedio riuscendo a raggiungere Chama per assicurarlo alla giustizia. \nTornato a Sinola, Kidd riesce a cogliere di sorpresa Harlan e i suoi che lo stavano attendendo. Uccide Harlan e consegna Chama allo sceriffo Mitchell.\nJoe Kidd pu\u00f2 cos\u00ec allontanarsi vittorioso da Sinola in compagnia di Helen, la donna messicana che lo ha appoggiato in tutta la vicenda.\nProduzione.\nCast.\nL'attore Pepe Hern, che nel film interpreta il frate del piccolo villaggio messicano in cui si accampano Harlan e i suoi uomini, aveva gi\u00e0 collaborato con il regista John Sturges per \"I magnifici sette\", nel ruolo di Tomas.\nRiprese.\nGli splendidi e suggestivi paesaggi montani del film, inquadrati perfettamente grazie all'ottima fotografia, si trovano realmente tra le Alabama Hills e Lone Pine, in California."}
{"id": "2807656", "revid": "77594", "url": "https://it.wikipedia.org/wiki?curid=2807656", "title": "Cammell Laird and Company", "text": ""}
{"id": "2807661", "revid": "77594", "url": "https://it.wikipedia.org/wiki?curid=2807661", "title": "Cammell Laird &amp; Company", "text": ""}
{"id": "2807662", "revid": "110157", "url": "https://it.wikipedia.org/wiki?curid=2807662", "title": "Neuhof (Bassa Sassonia)", "text": "Neuhof \u00e8 un comune di 428 abitanti della Bassa Sassonia, in Germania.\nAppartiene al circondario (\"Landkreis\") di Hildesheim (targa HI) ed \u00e8 parte della comunit\u00e0 amministrativa (\"Samtgemeinde\") di Lamspringe."}
{"id": "2807668", "revid": "1185701", "url": "https://it.wikipedia.org/wiki?curid=2807668", "title": "Roger Pingeon", "text": "Professionista dal 1964 al 1974, vinse il Tour de France 1967 e la Vuelta a Espa\u00f1a 1969.\nNel 1971 sollev\u00f2 un caso il suo diverbio col direttore sportivo Gaston Plaud, in seguito al quale Pingeon si rifiut\u00f2 di partecipare al Tour de France."}
{"id": "2807669", "revid": "110157", "url": "https://it.wikipedia.org/wiki?curid=2807669", "title": "Sehlem (Bassa Sassonia)", "text": "Sehlem \u00e8 un comune di 981 abitanti della Bassa Sassonia, in Germania.\nAppartiene al circondario (\"Landkreis\") di Hildesheim (targa HI) ed \u00e8 parte della comunit\u00e0 amministrativa (\"Samtgemeinde\") di Lamspringe."}
{"id": "2807670", "revid": "547034", "url": "https://it.wikipedia.org/wiki?curid=2807670", "title": "Pietro Ubaldi (filosofo)", "text": "Nato a Foligno, vi ha vissuto sino al 1952 ad eccezione del periodo universitario, in cui ha risieduto a Roma, e nei vent'anni d'insegnamento della lingua inglese: il primo a Modica, in Sicilia, gli altri diciannove a Gubbio. Dal 1952 al 1972 si \u00e8 trasferito in Brasile. Ha scritto 24 volumi - oltre a vari articoli e sette messaggi - presentando il sistema dell'evoluzione dell'universo e considerando le leggi dell'evoluzione umana. Ha chiarito i rapporti d'involuzione ed evoluzione fra le tre dimensioni della materia, dell'energia e dello spirito, in un processo d'unificazione fra le ipotesi della scienza e i principi della fede. Nella sua visione ha cercato di spiegare il senso della vita, la funzione del dolore e la presenza del male. Candidato al premio Nobel nel 1964, all'ultimo gli fu preferito Jean-Paul Sartre. Il suo sistema filosofico fu considerato da Albert Einstein - come risulta da un carteggio - \"dolce e leggero\" e la sua opera principale, La grande sintesi, fu giudicata da Enrico Fermi \"un quadro di filosofia scientifica e antropologica etica, che oltrepassa di molto i consimili tentativi dell'ultimo secolo\".\nBiografia.\nNato in una regione influenzata dalla vicinanza con Assisi e impregnata di spiritualit\u00e0 francescana, inizi\u00f2 la scuola nel 1891, prosegu\u00ec gli studi a Roma e si laure\u00f2 in Diritto nel giugno del 1910. Integr\u00f2 gli studi scolastici leggendo molto, studi\u00f2 inoltre pianoforte ed apprese l'inglese, il francese e il tedesco.\nNel 1911 viaggi\u00f2 negli Stati Uniti e nel 1912 si spos\u00f2 con Maria Antonietta Solfanelli, della vicina citt\u00e0 di Matelica, dalla quale ebbe due figli: Franco, morto nella seconda guerra mondiale, e Agnese. Si occup\u00f2 delle propriet\u00e0 terriere sua e della moglie, che in seguito cedette in amministrazione ad altri. Nel 1927 avrebbe fatto voto di povert\u00e0 e gli sarebbe apparso Cristo. L'apparizione si sarebbe ripetuta nel 1931, insieme a san Francesco di Assisi.\nIl giorno di Natale dello stesso anno avrebbe ricevuto il primo di numerosi \"messaggi\". Divenne professore di lingua e letteratura inglese, insegnando nelle scuole medie inferiori e superiori, prima a Modica, in Sicilia, e poi a Gubbio.\nTra il 1932 e il 1935, scrisse il libro \"La grande sintesi\", nel quale espose il suo pensiero, messo all'indice nel 1939, poi riammesso da papa Giovanni XXIII. A questi anni appartengono dieci dei libri da lui scritti\nA 65 anni nel 1951, dopo aver scritto dieci libri, lasci\u00f2 l'insegnamento e and\u00f2 in pensione. Fu invitato a fare in Brasile un giro di conferenze tra luglio e dicembre del 1951 e nel 1952 si trasfer\u00ec definitivamente con la famiglia a S\u00e3o Vicente, presso Santos, nello stato di S\u00e3o Paulo, e qui scrisse altri quattordici volumi, dichiarando conclusa la sua opera nel giorno di Natale del 1971, esattamente quarant'anni dopo il primo \"messaggio\" ricevuto.\nLa sua vita pu\u00f2 essere considerata distinta in quattro periodi ventennali, caratterizzati da un lavoro differente. Nel primo periodo (1891-1910) avrebbe cercato le risposte nella filosofia, nella religione e nella scienza senza trovarla. Il secondo periodo (1911-1930) sarebbe stato caratterizzato da una sperimentazione pratica a contatto col mondo, d'osservazione della realt\u00e0 della vita. Nel terzo periodo (1931-1950) scrisse i volumi della sua opera pubblicati in italiano e nel quarto (1951-1970) la parte restante.\nPensiero.\nPietro Ubaldi ritiene che esiste un'unica \"Sostanza\", la cui essenza sarebbe il movimento e che si manifesterebbe come \"materia\" (statica), \"energia\" (dinamica) e \"spirito\" (vita). L'essere umano \u00e8 chiamato ad evolversi ampliando la percezione della sua coscienza, che da inviduale deve farsi collettiva, per farsi poi coscienza cosmica. In tale processo viene delineato il futuro stato organico-unitario dell'umanit\u00e0, generato da una nuova etica internazionale, effetto di una consapevolezza razionale e non di un emotivo pacifismo. L'uomo si inserirebbe nel fenomeno universale dell'evoluzione tramite la reincarnazione.\nConsidera la sua \"Opera\" la manifestazione del proprio destino e della propria ascesa evolutiva, proponendosi attraverso di essa di arrivare ad una conoscenza utilizzabile per risolvere i problemi della vita, in maniera consapevole e dignitosa.\nLa grande legge della vita, per Ubaldi, \u00e8 quella dell'Amore, tale che la si dovrebbe seguire in ogni situazione: cercare ci\u00f2 che unifica. Per questo fare il male significa voler andare contro la corrente del Sistema, perpetuando la separazione, produttrice di sopraffazione e violenza, sino all'autodistruzione. Fare il bene, invece, vuol dire cercare di armonizzarsi con tutto e con tutti, perseguendo quel processo di unificazione che ci riporta al centro dell'essere, che \u00e8 rappresentato dalla presenza dell'ordine e della giustizia del pensiero divino. In tal senso il segreto della felicit\u00e0 consiste nell'inquadrarsi nell'ordine divino e la preghiera autentica consisterebbe nella docile accettazione della Legge, cooperando con la Sua azione. Cos\u00ec pure, il lavorare rappresenterebbe il diventare cooperatori del funzionamento organico dell'universo.\nIl fine dell'esistenza - secondo Pietro Ubaldi - \u00e8 rappresentato dall'evoluzione. Si tratta dell'evoluzione etica, iscritta nel movimento dell'evoluzione dell'universo. L'universo viene cos\u00ec inteso come un'inestinguibile volont\u00e0 d'amare, di creare e di affermare, in lotta col principio opposto dell'inerzia, dell'odio e della distruzione. L'etica viene concepita come dimensione ascendente, a tante dimensioni quante sono le posizioni dell'essere lungo la scala evolutiva. In tale compito evolutivo fondamentale sono gli ideali - aventi la funzione di orientamento e di guida -, aventi il compito di anticipare una realt\u00e0 futura da raggiungere. In questa fase evolutiva l'impegno deve essere quello della spiritualizzazione, consistente nel seguire gli ideali, che si sono configurati storicamente nelle religioni e nelle morali. Ci\u00f2 pu\u00f2 avvenire cercando di praticare la comprensione reciproca e ricercando la fratellanza universale. Si tratta di un \"cammino ascensionale\", frutto di libert\u00e0 e volont\u00e0, attraverso le quali da un lato si struttura la nostra personalit\u00e0 dall'altro la vita collettiva progredisce servendosi di tali progressi.\nLa legge delle unit\u00e0 collettive rappresenta un principio evolutivo fondamentale, quello per cui tendiamo ad unioni sempre pi\u00f9 ampie: dalla coppia alla famiglia, dalle nazioni alle unioni di popoli, sino all'unione di tutti gli esseri viventi del pianeta, pur mantenendo diversit\u00e0 e multiformit\u00e0. Per questo, la via \u00e8 quella del superamento di ogni separazione: la separazione da s\u00e9 stessi, dagli altri, dal mondo. \nL'evoluzionismo di Ubaldi \u00e8, per tutto ci\u00f2, ben diverso da quello di Darwin: guarda all'avvenire ed intuisce oltre l'evoluzione organica gi\u00e0 compiuta dall'essere umano. \u00c8 pi\u00f9 ampio di quello di Teilhard de Chardin, in quanto concepisce anche un processo involutivo - dallo spirito, attraverso l'energia, sino alla materia - che motiva e sorregge la via di ritorno, evolutiva, come processo di unificazione, che dalla presenza del divino nella materia, attraverso l'energia, ascende verso la spiritualizzazione. \u00c8 caratterizzato eticamente, come tensione spirituale verso il superuomo che \u00e8 presente in ognuno di noi, differentemente dal superomismo di Nietzsche, sospinto dal desiderio di espandere solo le potenzialit\u00e0 dell'io.\nLa produzione della sua opera si basa sul metodo intuitivo, attraverso il quale la coscienza, facendosi umile e ricettiva, riesce a penetrare per vie interiori l'intima essenza dei fenomeni, diversamente dal metodo obiettivo che se pur ha il vantaggio di giungere a conclusioni pi\u00f9 universali \u00e8 nato senza ali, in quanto basato sulla distinzione tra l'io e il non io, tra il soggetto e l'oggetto, tra la coscienza e il mondo esteriore.\nI suoi scritti - seguendo le sue stesse dichiarazioni - sarebbero passati da una forma ispirata, collegata ad una forma di contatto telepatico con le \"no\u00f9ri\" (correnti di pensiero), a livello \"supercosciente\", al controllo razionale dell'ispirazione (\"metodo dell'intuizione razionalmente controllata\"). Tale metodo avrebbe consentito di esaminare sia la \"materia\" che lo \"spirito\" nella loro armonia, unificando scienza e fede, considerate due aspetti della stessa verit\u00e0.\nMarted\u00ec 14 novembre 1944 Maria Valtorta ebbe una teofania, in cui ricevette anche questo 'dettato':\n\u00abPoi oso una domanda, che da oltre un mese ho sulle labbra, da quando Ges\u00f9 ha cos\u00ec chiaramente parlato sul caso Belfanti-Punturieri ecc. ecc. \u201cGes\u00f9, quei due libri dell\u2019Ubaldi 4, che ne faccio? Li brucio o li do a [padre Romualdo Maria] Migliorini? Tanto, Tu lo sai, da quando Tu mi sei Maestro non leggo pi\u00f9 nulla di nulla, il buono e sacro per non influenzarmi, il mondano e men buono per non profanarmi. Sono l\u00ec da due anni senza che io li tocchi. E ora mi fanno anche ripugnanza. Li brucio?\".\n \u201cNo. \"Li tieni\". Adesso dobbiamo continuare l\u2019illustrazione del Vangelo per questo povero mondo cattolicoTesto in corsivo\", che non sa pi\u00f9 vedere il Vangelo come la perla celeste di ogni sacra coltura, l\u2019indispensabile, l\u2019insuperabile. Ma poi \u2026 Forse ti chieder\u00f2 la fatica per confutare quelle opere di errore\". Io solo posso farlo \u2026\u201d.\u00bb\n4 due libri dell\u2019Ubaldi, cio\u00e8: Pietro Ubaldi, \"L\u2019ascesi mistica\", collana di Biosofia diretta da Gino Trespioli, Milano, editore Ulrico Hoepli, 1939; Pietro Ubaldi, \"La grande sintesi\", sintesi e soluzione dei problemi della scienza e dello spirito, seconda edizione riveduta, Milano, editore Ulrico Hoepli, 1939. Sul frontespizio del secondo libro Maria Valtorta ha scritto: \u201cQuesto e Ascesi [cio\u00e8 il primo libro] sono stati mandati da mio cugino [Giuseppe Belfanti] sperando di tirarmi dalla sua quando era ancora spiritista\u201d. Il nome di \"Punturieri\" ricomparir\u00e0 nel \u2018dettato\u2019 del 19 dicembre 1945."}
{"id": "2807671", "revid": "62004", "url": "https://it.wikipedia.org/wiki?curid=2807671", "title": "Puch-Sem", "text": ""}
{"id": "2807676", "revid": "767487", "url": "https://it.wikipedia.org/wiki?curid=2807676", "title": "Richard III (film 1912)", "text": "Richard III \u00e8 un film del 1912 diretto da Andr\u00e9 Calmettes e da James Keane, uscito negli Stati Uniti il 15 ottobre 1912.\nTrama.\nDopo la morte di re Edoardo IV d'Inghilterra, il principe di Gloucester Riccardo brama il trono e per farlo si sbarazza del fratello Giorgio e sposa la vedova di Lancaster, Anna.Oltre a questo fa uccidere chiunque si metta di mezzo fra lui e il potere monarchico, compresi molti parenti, e infine viene eletto col nome di Riccardo III d'Inghilterra.Ma poco dopo un certo Conte Richmond scopre l'imbroglio, anche se il sovrano ha fatto di tutto per tenerlo nascosto dimostrandosi molto modesto. Cos\u00ec dichiara guerra a Riccardo e la notte prima della battaglia, il re fa un sogno popolato dai fantasmi di tutti quelli che ha ucciso e teme per la sua vita. Infatti il giorno dopo nella battaglia di Boshwort Field, Riccardo si trova in gravi difficolt\u00e0 e per di pi\u00f9 senza il suo cavallo e, pronunciando la famosa frase: \"Un cavallo, un cavallo! Il mio regno per un cavallo!\", viene trafitto dal conte.\nProduzione.\nIl film fu prodotto con un budget di 30.000 dollari dalla Le Film d'Art, M. B. Dudley Amusement Co., Sterling Camera and Film Company. Fu girato a New York nel Bronx a City Island e a Westchester Count.\nDistribuzione.\nNel 1996, una copia del film fu donata dal collezionista privato William Buffum all'American Film Institute. Copie del film sono conservate negli archivi della Library of Congress.\nNel 2001, fu distribuito da Kino Video in DVD. \nDate di uscita.\nIMDb e Silent Era DVD\nAlias"}
{"id": "2807681", "revid": "110157", "url": "https://it.wikipedia.org/wiki?curid=2807681", "title": "Woltershausen", "text": "Woltershausen \u00e8 un comune di 889 abitanti della Bassa Sassonia, in Germania.\nAppartiene al circondario (\"Landkreis\") di Hildesheim (targa HI) ed \u00e8 parte della comunit\u00e0 amministrativa (\"Samtgemeinde\") di Lamspringe."}
{"id": "2807682", "revid": "1428919", "url": "https://it.wikipedia.org/wiki?curid=2807682", "title": "Jurij Dalmatin", "text": "Biografia.\nNacque a Kr\u0161ko, e prese i voti come sacerdote a Lubiana nel 1572. Fu autore di numerosi testi di soggetto religioso, quali \"Kar\u0161anske lepe molitve\" (\"Belle preghiere cristiane\", 1584), \"Ta kratki w\u00fcrtember\u0161ki katekizmus\" (\"Piccolo Catechismo di W\u00fcrttemberg\", 1585) ed \"Agenda\" (1589). Il suo lavoro pi\u00f9 famoso fu la completa traduzione in sloveno della Bibbia. Titolo originale dell'opera fu \"Bibilija, tu je vse svetu pismu stariga inu noviga testamenta, slovenski tolma\u010dena skuzi Jurija Dalmatina\" (\"Bibbia: in cui si trovano le Sacre Scritture del Vecchio e Nuovo Testamento, tradotte in Sloveno da Jurij Dalmatin\"), pubblicata nel 1584 e stampata in carattere \"bohorico\". La traduzione fiss\u00f2 lo standard di riferimento per il linguaggio colto sloveno che dur\u00f2, seppur con diverse innovazioni nel vocabolario, fino al XIX secolo.\nNel corso della sua vita, Dalmatin conobbe e collabor\u00f2 con Primo\u017e Trubar, a sua volta traduttore in sloveno del Nuovo Testamento."}
{"id": "2807683", "revid": "458754", "url": "https://it.wikipedia.org/wiki?curid=2807683", "title": "Battaglia di Great Meadows", "text": ""}
{"id": "2807684", "revid": "110157", "url": "https://it.wikipedia.org/wiki?curid=2807684", "title": "Adenstedt", "text": "Adenstedt \u00e8 un comune di 1.064 abitanti della Bassa Sassonia, in Germania.\nAppartiene al circondario (\"Landkreis\") di Hildesheim (targa HI) ed \u00e8 parte della comunit\u00e0 amministrativa (\"Samtgemeinde\") di Sibbesse."}
{"id": "2807686", "revid": "200568", "url": "https://it.wikipedia.org/wiki?curid=2807686", "title": "Ve\u013ek\u00fd Krt\u00ed\u0161", "text": "Ve\u013ek\u00fd Krt\u00ed\u0161 (in ungherese \"Nagyk\u00fcrt\u00f6s\") \u00e8 una citt\u00e0 della Slovacchia, capoluogo del distretto omonimo, nella regione di Bansk\u00e1 Bystrica.\nStoria.\nI pi\u00f9 antichi documenti storici che si riferiscono risalgono al secondo terzo del XIII secolo. Dopo il saccheggio ad opera dei tatari, nel 1245 una colonia di operai della citt\u00e0 di Novohrad inizi\u00f2 a stabilirsi in questo luogo. Nel Medioevo il villaggio si trovava lungo una via di comunicazione e di commercio nota come Ve\u013ek\u00e1 cesta (\"grande strada\"). \nNel XVI e XVII secolo il territorio sub\u00ec le incursioni degli ottomani e anche le rivolte interne. Dal 1554 al 1593 Ve\u013ek\u00fd Krt\u00ed\u0161 dovette pagare tributo ai turchi e fece parte del sangiaccato di Novohrad. A met\u00e0 del XVII secolo fu distrutta e abbandonata fino al 1680. \nLo sviluppo urbano risale al XIX secolo, dopo l'abolizione della sudditanza dei contadini verso i proprietari terrieri. Fra il 1854 e il 1864 si sviluppa lo sfruttamento dei giacimenti di carbone locali. Nel 1950 fu costruito un nuovo quartiere per i minatori. Nel 1960 inizi\u00f2 una crisi delle miniere di carbone, che segn\u00f2 il declino economico e culturale della citt\u00e0 e del distretto di Modr\u00fd Kame\u0148. Perci\u00f2 nel 1968 si decise di trasferire a Ve\u013ek\u00fd Krt\u00ed\u0161 il capoluogo di distretto, aprendo nuove prospettive di sviluppo per la citt\u00e0, che fu accompagnato dalla nascita di industrie meccaniche, tessili e alimentari."}
{"id": "2807688", "revid": "170204", "url": "https://it.wikipedia.org/wiki?curid=2807688", "title": "Adolfo Wolf", "text": ""}
{"id": "2807689", "revid": "767487", "url": "https://it.wikipedia.org/wiki?curid=2807689", "title": "Sibbesse", "text": "Sibbesse \u00e8 un comune di 2.674 abitanti della Bassa Sassonia, in Germania.\nAppartiene al circondario (\"Landkreis\") di Hildesheim (targa HI) ed \u00e8 parte della comunit\u00e0 amministrativa (\"Samtgemeinde\") di Sibbesse."}
{"id": "2807690", "revid": "86599", "url": "https://it.wikipedia.org/wiki?curid=2807690", "title": "Charles W. Juels", "text": "Nato a New York, crebbe e studi\u00f2 a Cincinnati nell'Ohio dove nel 1969 si laure\u00f2 in medicina nella locale Universit\u00e0. Da pensionato si dedic\u00f2 alla scoperta degli asteroidi presso l'Osservatorio di Fountain Hills in Arizona. \nCon Paulo Renato Holvorcem ha anche ottenuto nel 2003 e nel 2006 il \"Edgar Wilson Award\"\nper la coscoperta delle comete C/2002 Y1, avvenuta il 28 dicembre 2002, e C/2005 N1 Juels-Holvorcem il 30 giugno 2005.\nGli \u00e8 stato dedicato l'asteroide 20135 Juels .\n\u00c8 scomparso nel 2009 all'et\u00e0 di 64 anni \nScoperte.\nIl Minor Planet Center gli accredita la scoperta di 475 asteroidi, parte dei quali in condivisione con Paulo Renato Holvorcem."}
{"id": "2807691", "revid": "1543377", "url": "https://it.wikipedia.org/wiki?curid=2807691", "title": "Ni\u017enekolymskij ulus", "text": "Il Ni\u017enekolymskij ulus \u00e8 un \"ulus\" (distretto) della Repubblica Autonoma della Jacuzia-Sacha, nella Russia siberiana orientale; il capoluogo \u00e8 la cittadina di \"\u010cerskij\".\nIl territorio si estende agli estremi nordorientali della Repubblica, ai confini con il Circondario Autonomo dei \u010cuk\u010di; si estende per circa 87.000\u00a0km\u00b2 nella tundra del bassopiano della Kolyma.\nConfina con gli \"ulus\" jacuti Allaichovskij ad ovest e Srednekolymskij a sud; ad est confina con il Circondario Autonomo dei \u010cuk\u010di, mentre a nord si apre con una lunga linea di costa sul mare della Siberia orientale.\nIl capoluogo \u00e8 il centro di \u010cerskij; non esistono altri centri di rilievo in tutto l'\"ulus\", che \u00e8 molto scarsamente popolato."}
{"id": "2807692", "revid": "110157", "url": "https://it.wikipedia.org/wiki?curid=2807692", "title": "Almstedt", "text": "Almstedt \u00e8 un comune di 970 abitanti della Bassa Sassonia, in Germania.\nAppartiene al circondario (\"Landkreis\") di Hildesheim (targa HI) ed \u00e8 parte della comunit\u00e0 amministrativa (\"Samtgemeinde\") di Sibbesse."}
{"id": "2807693", "revid": "287204", "url": "https://it.wikipedia.org/wiki?curid=2807693", "title": "Niznekolymskij ulus", "text": ""}
{"id": "2807694", "revid": "80339", "url": "https://it.wikipedia.org/wiki?curid=2807694", "title": "Nizhnekolymskij ulus", "text": ""}
{"id": "2807695", "revid": "80339", "url": "https://it.wikipedia.org/wiki?curid=2807695", "title": "Nizhnekolymsky ulus", "text": ""}
{"id": "2807696", "revid": "80339", "url": "https://it.wikipedia.org/wiki?curid=2807696", "title": "Nizhnekolymsky", "text": ""}
{"id": "2807697", "revid": "80339", "url": "https://it.wikipedia.org/wiki?curid=2807697", "title": "Distretto Ni\u017enekolymskij", "text": ""}
{"id": "2807699", "revid": "110157", "url": "https://it.wikipedia.org/wiki?curid=2807699", "title": "Eberholzen", "text": "Eberholzen \u00e8 un comune di 639 abitanti della Bassa Sassonia, in Germania.\nAppartiene al circondario (\"Landkreis\") di Hildesheim (targa HI) ed \u00e8 parte della comunit\u00e0 amministrativa (\"Samtgemeinde\") di Sibbesse."}
{"id": "2807702", "revid": "110157", "url": "https://it.wikipedia.org/wiki?curid=2807702", "title": "Westfeld", "text": "Westfeld \u00e8 un comune di 947 abitanti della Bassa Sassonia, in Germania.\nAppartiene al circondario (\"Landkreis\") di Hildesheim (targa HI) ed \u00e8 parte della comunit\u00e0 amministrativa (\"Samtgemeinde\") di Sibbesse."}
{"id": "2807704", "revid": "767487", "url": "https://it.wikipedia.org/wiki?curid=2807704", "title": "Tortilla Soup", "text": "Tortilla Soup \u00e8 un film del 2001 diretto da Maria Ripoll. \u00c8 un remake del film \"Mangiare bere uomo donna\" del 1994 diretto da Ang Lee."}
{"id": "2807706", "revid": "110157", "url": "https://it.wikipedia.org/wiki?curid=2807706", "title": "Modr\u00fd Kame\u0148", "text": "Modr\u00fd Kame\u0148 (in tedesco: \"Blauenstein\", in ungherese: \"K\u00e9kk\u0151\") \u00e8 una citt\u00e0 della Slovacchia facente parte del distretto di Ve\u013ek\u00fd Krt\u00ed\u0161, nella regione di Bansk\u00e1 Bystrica."}
{"id": "2807712", "revid": "22475", "url": "https://it.wikipedia.org/wiki?curid=2807712", "title": "Sacra conversazione Giovanelli", "text": "La Sacra conversazione Giovanelli (\"Madonna col Bambino tra san Giovanni Battista e una santa\") \u00e8 un dipinto olio su tavola (54x76 cm) di Giovanni Bellini, databile a prima del 1504 e conservata nelle Gallerie dell'Accademia a Venezia.\nStoria.\nIl dipinto, firmato come di consueto sulla balaustra in primo piano, \u00e8 sicuramente anteriore al 1504, quando un dipinto recante tale data di Andrea Previtali riprodusse la figura del Battista.\nIl dipinto prende il nome dal principe Giovanelli, suo ultimo proprietario prima di entrare nella raccolta pubblica.\nDescrizione e stile.\nMaria col Bambino in grembo \u00e8 affiancata da san Giovanni Battista a sinistra, riconoscibile per la tipica faccia barbuta e per il bastone con la croce, e da una santa a destra, priva di particolari connotazioni, forse Maria Maddalena o Caterina d'Alessandria. Lo sfondo si perde in lontananza e mostra castelli, una citt\u00e0 dotata di porto, da alcuni identificata con Ancona e una campagna punteggiata di casette, con un villaggio e un pastore col suo gregge. Le lontane montagne sono dipinte con una tonalit\u00e0 azzurrina che restituisce il carattere terso della foschia, secondo le pi\u00f9 avanzate regole della prospettiva aerea veneziana.\nLa tavola viene considerata spesso come una delle pi\u00f9 alte espressioni del tema della sacra conversazione da parte del pittore. Se i personaggi in primo piano sono ancora separati dallo sfondo, secondo una concezione tipicamente quattrocentesca (che Bellini super\u00f2 solo con la di poco successiva \"Madonna del Prato\"), la veduta appare ricca di valori atmosferici grazie al particolare uso di una luce dorata, che unifica paesaggio e figure con toni delicatissimi e limpidi."}
{"id": "2807715", "revid": "36426", "url": "https://it.wikipedia.org/wiki?curid=2807715", "title": "La tempesta (Giorgione)", "text": ""}
{"id": "2807718", "revid": "110157", "url": "https://it.wikipedia.org/wiki?curid=2807718", "title": "Andreas Englisch", "text": "Considerato il principale \"vaticanista\" tedesco, ha raggiunto una discreta notoriet\u00e0 in Italia partecipando, come opinionista, a varie trasmissioni televisive, ma il vero exploit di popolarit\u00e0 lo ha raggiunto allorch\u00e9 \u00e8 stato componente della giuria, in rappresentanza della stampa estera, nel programma televisivo andato in onda a febbraio 2010 su Rai 2 \"Il pi\u00f9 grande (italiano di tutti i tempi)\" condotto da Francesco Facchinetti, memorabili le sue prese di posizione estreme: \"\u00abIn Germania Mina nessuno sa chi sia!\u00bb\" e le sue conseguenti litigate con Mara Venier, altra componente della giuria.\nBiografia.\nEnglisch vive e lavora periodicamente in Italia, e pi\u00f9 precisamente a Roma, ove ha ricoperto il ruolo di capo ufficio stampa della casa editrice tedesca \"Axel Springer\" dal 1987 al 1996. Oggi \u00e8 scrittore e vaticanista per la \"Bild Zeitung\"."}
{"id": "2807720", "revid": "77594", "url": "https://it.wikipedia.org/wiki?curid=2807720", "title": "HMS Resolution (1915)", "text": ""}
{"id": "2807721", "revid": "77594", "url": "https://it.wikipedia.org/wiki?curid=2807721", "title": "HMS Royal Sovereign (1915)", "text": ""}
{"id": "2807722", "revid": "98077", "url": "https://it.wikipedia.org/wiki?curid=2807722", "title": "Editto tralaticio", "text": ""}
{"id": "2807727", "revid": "34971", "url": "https://it.wikipedia.org/wiki?curid=2807727", "title": "Encyclop\u00e9die des Formes Math\u00e9matiques Remarquables", "text": "Encyclop\u00e9die des Formes Math\u00e9matiques Remarquables, noto anche come mathcurve.com \u00e8 un sito in lingua francese dovuto a Robert Ferr\u00e9ol contenente una vasta raccolta di definizioni, formule, figure e animazioni riguardanti oggetti matematici di rilevante impatto visivo e talora di elevato interesse computazionale e applicativo.\nI materiali sono ripartiti in cinque sezioni, ciascuna delle quali dedicata a un genere di \"forma rimarchevole\":"}
{"id": "2807733", "revid": "462459", "url": "https://it.wikipedia.org/wiki?curid=2807733", "title": "Bild Zeitung", "text": ""}
{"id": "2807738", "revid": "827882", "url": "https://it.wikipedia.org/wiki?curid=2807738", "title": "Videocassetta", "text": "La videocassetta \u00e8 un dispositivo di memorizzazione sequenziale a memoria magnetica utilizzato per la distribuzione di materiale video e nella memorizzazione delle immagini nella maggior parte delle videocamere e dei videoregistratori, oggi non pi\u00f9 commercializzata ma ancora apprezzata tra gli appassionati del settore e di apparecchiature vintage.\nNel corso degli anni sono stati proposti vari formati di videocassetta che vanno distinti tra quelli destinati ai videoregistratori o alle videocamere professionali (U-matic, Betacam, MII) e quelli destinati a videoregistratori o videocamere amatoriali (DV, Betamax, VHS, VHS-C, Video 2000, Video8, Hi8). Sono state progressivamente soppiantate a partire dagli anni 2000 dai DVD e Blu-Ray che consentivano una qualit\u00e0 audio/video migliore.\nStoria.\nI primi apparecchi per la videoregistrazione.\nGi\u00e0 dalla fine degli anni sessanta esistevano in commercio registratori a nastro che utilizzavano un sistema a bobina aperta, prodotti da varie imprese, soprattutto dalla Ampex, per l'industria televisiva. Il primo formato a supporto compatto fu l'U-matic, prodotto dalla Sony nel 1971, che sostituiva le bobine con le prime cassette compatte contenenti un nastro da 3/4 pollici, anche se per\u00f2 poco pratico per l'uso domestico. Nel 1972 la Philips introdusse in Gran Bretagna l'N1500, in un certo senso l'antenato dei sistemi di videoregistrazione domestica che per\u00f2 soffriva proprio il fatto di essere un pioniere con diverse problematiche legate soprattutto alla scarsa durata delle proprie cassette; ne servivano da 2 a 4 per registrare un unico film (circa 30 minuti l'una).\nL'evoluzione tecnologica.\nFinch\u00e9 la videoregistrazione serviva solo agli operatori del settore, la priorit\u00e0 era stata la velocit\u00e0 di riavvolgimento; quindi nastri brevi che potessero essere riavvolti e trasmessi nel pi\u00f9 breve tempo possibile. Basti pensare ai telegiornali che devono poter individuare velocemente l'inizio di un servizio da trasmettere che in genere dura pochissimi minuti.\nLa videoregistrazione domestica invece avrebbe richiesto che i nastri durassero almeno 1 ora e mezza o 2 ore per poter registrare tranquillamente un film. Questo \u00e8 stato uno degli ostacoli pi\u00f9 difficili da superare, in quanto nastri pi\u00f9 lunghi comportavano pesi maggiori e di conseguenza una pi\u00f9 alta probabilit\u00e0 di rottura del nastro.\nFino a quel momento, gli unici nastri magnetici sufficientemente lunghi per poter registrare 1 ora e mezzo erano solo quelli audio usati nelle musicassette. Per quanto il principio sia lo stesso, il segnale video \u00e8 molto pi\u00f9 \"pesante\" del solo audio e le alte frequenze del segnale video, per poter esser registrate, obbligavano ad avere un'elevata velocit\u00e0 del nastro davanti alle testine (con testina fissa, circa 5m/s quindi 18 km/h; nei registratori a VHS la velocit\u00e0 standard SP \u00e8 circa 0,023 m/s) e quindi per poter ottenere la stessa durata le uniche alternative erano quelle di \"allargare\" il nastro e di velocizzare le testine, realizzando cassette molto ingombranti, oppure rendendo il nastro molto lungo, facendolo scorrere pi\u00f9 velocemente sotto la testina, oppure (soluzione che fu adottata solo in seguito) far girare la testina rendendo cos\u00ec la velocit\u00e0 del nastro inferiore e quindi diminuendone il rischio di rotture (molto frequenti con testina fissa per via dell'elevata velocit\u00e0).\nGli standard video.\nSony il 1\u00ba giugno 1975 mise in commercio il proprio standard con il nome di Betamax; mentre il sistema VHS, brevettato da JVC, arriv\u00f2 sul mercato con quasi un anno di ritardo rispetto al concorrente, ed era inoltre inferiore per molti aspetti al concorrente. Le cassette erano di maggiori dimensioni, la qualit\u00e0 era decisamente pi\u00f9 scadente, ma la capacit\u00e0 di immagazzinamento per ogni singolo nastro era superiore, arriv\u00f2 a toccare perfino i 300 minuti (che furono portati a 600 negli anni novanta con l'introduzione del sistema LP che raddoppiava la durata del nastro dimezzando la velocit\u00e0). A differenza di Sony, JVC cerc\u00f2 altri \"partner\" (diffondendo e vendendo il brevetto VHS anche ad altre aziende), sia tra i produttori, sia tra le case cinematografiche e questo contribu\u00ec a mantenere i prezzi dei prodotti VHS pi\u00f9 bassi rispetto al concorrente. Dato che ai quei tempi i negozi di videonoleggio trattavano sovente anche i lettori, questi si orientarono verso lo standard di VHS che consentiva di acquistare interi \"stock\" di prodotti a un prezzo ridotto, aumentandone i margini di profitto, e questo ha innescato una spirale: i negozianti acquistavano i lettori VHS, di conseguenza richiedevano film in VHS e le case cinematografiche commercializzavano film in VHS per l'utenza domestica. Chi voleva comprarsi un videoregistratore era quindi spinto all'acquisto della seconda tecnologia che, seppur inferiore, garantiva una maggiore compatibilit\u00e0 con i prodotti in commercio.\nNel 1976 la Disney e gli Universal Studios intentarono una causa legale contro Sony poich\u00e9 avrebbe favorito la libera diffusione di opere in violazione del copyright; il processo inizi\u00f2 nel 1979 e nel 1984 la Sony vinse l'ultimo grado di giudizio, ma ormai i danni d'immagine subiti erano quasi irreparabili; gi\u00e0 alla fine del 1978 la quota di mercato della Sony era scesa al 19% mentre quella del concorrente era al 36%. Intanto la Philips nel 1979 prov\u00f2 a entrare nel settore con il Video2000, che seppure tecnicamente all'avanguardia (le sue video cassette potevano essere registrate da ambo i lati come avveniva per le musicassette) e nel 1985 la stessa Sony commercializz\u00f2 il Video8, ambo le tecnologie ebbero scarso successo e diffusione. Ulteriori implementazioni come il miniDV e il Digital8 ebbero parimenti scarso successo.\nIl superamento e l'obsolescenza.\nLe videocassette furono utilizzate fino ai primi anni 2000, data la loro maggiore immediatezza e al costo nettamente inferiore dei videoregistratori VHS rispetto ai registratori DVD da salotto all'epoca agli inizi della loro distribuzione. In seguito all'introduzione della TV digitale terrestre, i sintonizzatori analogici integrati nei videoregistratori persero ogni funzionalit\u00e0, che ne sanc\u00ec la fine definitiva anche in ambito domestico, dove il videoregistratore VHS era ormai relegato al solo ruolo di lettore. Il 28 dicembre 2008 l'ultimo produttore, la \"Distribution video-audio\", annunci\u00f2 la fine della produzione di supporti in formato VHS.\nCaratteristiche.\nElementi costitutivi.\nDal punto di vista costruttivo, una videocassetta, di qualunque formato, \u00e8 formata da due bobine, dette \"debitrice\" e \"raccoglitrice\", e da un nastro magnetico agganciato permanentemente alle stesse. La disposizione delle due bobine \u00e8 di solito affiancata ma non sono mancati esempi di bobine sovrapposte.\nNel tratto esposto, il nastro \u00e8 protetto da un coperchietto sollevabile. \u00c8 dotata di solito di un dispositivo meccanico, tipicamente una linguetta scorrevole o asportabile, che permette di attivare una protezione in scrittura, segnalando al videoregistratore di non registrare sulla stessa. Rispetto alla bobina aperta, la videocassetta permette un pi\u00f9 agevole caricamento del nastro.\nDescrizione tecnica.\nIl VHS utilizza un nastro da 1/2 pollice, registrato con la tecnica della scansione elicoidale-azimutale, con sfasamento della sottoportante colore convertita.\nNel sistema originale, l'audio monofonico veniva registrato da una testina fissa su una traccia longitudinale, ma data la ridotta velocit\u00e0 del nastro era di qualit\u00e0 scadente. Successivamente il sistema venne migliorato con l'aggiunta di altre due testine, ma l'audio monofonico sulla traccia longitudinale veniva comunque scritto e letto da tutti i videoregistratori per mantenere la compatibilit\u00e0.\nIl VHS in origine permetteva un maggior tempo di registrazione rispetto al Betamax e offriva il vantaggio di un meccanismo di trascinamento del nastro pi\u00f9 semplice. I primi sistemi VHS potevano effettuare l'avanzamento veloce e il riavvolgimento in maniera molto pi\u00f9 rapida rispetto ai videoregistratori Betamax, poich\u00e9 sfilavano il nastro dalle testine di riproduzione prima di cominciare il riavvolgimento veloce (la maggior parte dei videoregistratori moderni non effettua pi\u00f9 questa operazione in quanto il contatto fra testina e nastro non \u00e8 pi\u00f9 un impedimento per il riavvolgimento veloce).\nIl sistema venne perfezionato negli anni, soprattutto riprendendo idee sviluppate da Sony per il Betamax. In sostanza la Sony sviluppava una tecnologia e poco dopo anche il VHS ne offriva una simile. Tra le tante le principali sono state:\nNonostante le migliorie costruttive, mentre cambiano il tipo e la qualit\u00e0 del nastro magnetico utilizzato, il guscio esterno della videocassetta \u00e8 identico per Betacam, Betamax, VHS e MII."}
{"id": "2807740", "revid": "110157", "url": "https://it.wikipedia.org/wiki?curid=2807740", "title": "Bild", "text": "Bild (anche Bild-Zeitung, come \u00e8 chiamato in Germania) \u00e8 un quotidiano di tipo tabloid tedesco, fondato nel 1952 da Axel Springer. Diffuso anche nel resto d'Europa, ha una tiratura giornaliera di oltre 5 milioni di copie e secondo il report annuale della World Association of News Publishers (WAN-IFRA) \u00e8 la prima testata europea per diffusione. \nStoria.\nNato nel 1952, \"Bild\" \u00e8 stampato in 14 tipografie (anche in alcune localit\u00e0 turistiche estere predilette dai tedeschi) e in 31 edizioni locali, che hanno sede nelle principali citt\u00e0 dei sedici l\u00e4nder della Germania.\nLinea editoriale.\nOltre all'informazione vera e propria, il giornale punta molto sull'aspetto scandalistico delle notizie, sul gossip e la cronaca rosa. I titoli sono scritti a caratteri grandi, accompagnati da molte fotografie, le notizie sono brevi e concise, ma soprattutto semplici e sempre tra il serio e il faceto. Per quasi 28 anni ha pubblicato in prima pagina foto di donne in topless, un'usanza abolita dopo l'8 marzo 2012 per una decisione del personale.\nAltro aspetto che caratterizza la linea editoriale di \"Bild\" \u00e8 il fatto di essere sempre pungente e di formulare giudizi al vetriolo sugli aspetti negativi della vita tedesca e, pi\u00f9 in generale, europea. Per quanto concerne l'Italia, \u00e8 memorabile quanto pubblicato da \"Bild\" alla vigilia della semifinale Germania-Italia al Campionato mondiale di calcio 2006 tenutosi in Germania, allorch\u00e9 il popolo italiano fu definito \"\u00abmangiaspaghetti\u00bb\" e questo sull'onda del settimanale \"Der Spiegel\" che aveva definito gli italiani dei \"\u00abparassiti\u00bb\"."}
{"id": "2807741", "revid": "1048993", "url": "https://it.wikipedia.org/wiki?curid=2807741", "title": "Ferruccio Cerio", "text": "Biografia.\nNacque a Savona il 26 settembre 1901, figlio di Alfredo Cerio e Rosa Odera. Dopo la laurea in medicina e chirurgia, decide di intraprendere l'attivit\u00e0 di scrittore per il teatro e per il cinema; trasferitosi a Roma, collabora con vari registi come sceneggiatore, sino al debutto come regista nel 1941 dirigendo la pellicola \"Il cavaliere senza nome\" con Amedeo Nazzari.\nNel 1943, sceglie di trasferirsi nella RSI, per proseguire l'attivit\u00e0 nelle produzioni cinematografiche al Cinevillaggio della Giudecca a Venezia, dove lavorer\u00e0 a poche pellicole. L'adesione alla RSI lo condanner\u00e0, a fine guerra, all'emarginazione, per sfuggire alla quale si trasferir\u00e0 per alcuni anni in Spagna, dove girer\u00e0 \"L'urlo\" ed altre pellicole tra cui il lungometraggio \"Cita con mi viejo coraz\u00f2n\", rimasto inedito in Italia dove utilizz\u00f2, come protagonista, Miria di San Servolo, la sorella di Claretta Petacci.\nTornato in Italia, riprende con difficolt\u00e0 il suo lavoro di regista cinematografico girando solo 4 film per chiudere la carriera nel mondo del cinema nel 1954.\nMarginale la sua presenza in lavori televisivi nei primi anni delle trasmissioni in Italia."}
{"id": "2807742", "revid": "73843", "url": "https://it.wikipedia.org/wiki?curid=2807742", "title": "Tour de l'Ain", "text": "Il Tour de l'Ain \u00e8 una corsa a tappe maschile di ciclismo su strada che si svolge nel dipartimento di Ain, in Francia, ogni anno nel mese di agosto. Fondato nel 1989 e precedentemente conosciuto con il nome di Prix de l'Amiti\u00e9, dal 2008 fa parte circuito UCI Europe Tour, classe 2.1.\nStoria.\nNelle prime edizioni la corsa fu riservata a corridori dilettanti, tuttavia dal 1992 \u00e8 diventata una manifestazione \"open\", aperta quindi sia a dilettanti, sia a professionisti, assurgendo a maggiore manifestazione sportiva nel dipartimento francese de l'Ain. Negli ultimi anni la corsa ha richiamato numerosi corridori di primo piano, fra i quali Romain Bardet (vincitore nel 2013) e Thibaut Pinot (vincitore nel 2017). Nel 2019, alla 31\u00aa edizione, Thibaut Pinot, \u00e8 stato il primo corridore ha bissare il successo nelle classifica finale. \nLa corsa.\nLa configurazione geografica del dipartimento permette di diversificare le tappe, che variano da pianeggianti a vallonate, con una semitappa a cronometro, fino ad assumere connotazione montane.\nLe maglie attribuite ai leader delle varie classifiche ricalcano esattamente quelle del Tour de France: gialla al primo nella generale, verde al corridore con pi\u00f9 punti, a \"pois\" al miglior scalatore e bianca al miglior giovane.\nAlbo d'oro.\n\"Aggiornato all'edizione 2021.\""}
{"id": "2807743", "revid": "122075342", "url": "https://it.wikipedia.org/wiki?curid=2807743", "title": "Douglas Hurley", "text": "Studi e carriera militare.\nHurley ha conseguito una laurea in ingegneria civile all'Universit\u00e0 Tulane ed \u00e8 diventato Secondo Tenente nel Corpo dei Marines degli Stati Uniti dal Naval Reserve Officer Training Corps, nel 1988. Dopo la laurea, ha frequentato il The Basic School a Quantico e iniziato l'addestramento di volo nel Texas nel 1989, diventando Aviatore Navale due anni dopo. Negli anni seguenti ha fatto parte di due squadriglie, la VMFAT-101 di addestramento con l'aereo F/A-18 e la VMFA(AW)-225, venendo dispiegato per tre missioni nell'Oceano Pacifico. Nei quattro anni successivi ha frequentato numerosi corsi alla Naval Postgraduate School a Monterey, California. Nel 1997 \u00e8 stato selezionato per frequentare la United States Naval Test Pilot School alla Base Patuxent River, Maryland. Come pilota collaudatore del F/A-18 \u00e8 stato assegnato alla squadriglia VX-23, partecipando a numerosi voli di collaudo e diventando poi il primo Marines a volare con il F/A-18 E/F Super Hornet. Nei 24 anni di servizio nei Marines il colonnello Hurley ha accumulato pi\u00f9 di 5 500 ore di volo su 25 aerei diversi.\nCarriera alla NASA.\nHurley \u00e8 stato selezionato come pilota del Gruppo 18 degli astronauti NASA a luglio del 2000. Dopo i due anni di addestramento base, \u00e8 stato assegnato alle Kennedy Operations Support dell'Ufficio Astronauti come \"Cape Crusader\" a capo dell'Astronaut Support Personnel (ASP) per le missioni Shuttle STS-107 e STS-121. Ha fatto parte del Columbia Reconstruction Team al Kennedy Space Center e ha poi lavorato all'Exploration branch a supporto della selezione dell'Orion. Ha inoltre servito come Direttore delle Operazioni NASA al Centro di addestramento cosmonauti Jurij Gagarin della Citt\u00e0 delle Stelle. Dopo la sua prima missione \u00e8 stato Astronaut Office Safety Chief mentre nel 2011, concluso il programma Shuttle, \u00e8 stato prima Assistant Director per il Flight Crew Operations Directorate (FCOD) e poi dal 2014 al Commercial Crew Program.\nSTS-127.\nIl 15 luglio 2009 \u00e8 partito con il ruolo di pilota a bordo dello Shuttle Endeavour per la missione STS-127. La missione aveva come obiettivo la consegna alla ISS dell'Exposed Facility (JEM\u2010EF) e dell'Experiment Logistics Module Exposed Section (ELM\u2010ES) giapponesi, e il loro assemblaggio sul JEM grazie a cinque attivit\u00e0 extraveicolari, durante le quali Hurley aveva il compito di manovrare il Canadarm2. Dopo 16 giorni in orbita l'equipaggio \u00e8 atterrato a Kennedy Space Center.\nSTS-135.\nHurley \u00e8 partito per una seconda missione l'8 luglio 2011 per la STS-135, l'ultima missione del programma Shuttle. Lo Shuttle Atlantis con il suo equipaggio ha consegnato il MPLM \"Raffaello\" con provviste e parti di ricambio per la ISS. Per la missione ha anche volato un sistema per indagare sul potenziale per il rifornimento robotico di veicoli spaziali esistenti ed \u00e8 stato recuperato un modulo pompa di ammoniaca difettoso per aiutare la NASA a comprendere meglio il meccanismo mal funzionante e migliorare le pompe per i sistemi futuri. Il 21 luglio, dopo 12 giorni di missione, sono tornati sulla Terra.\nSpaceX Demo 2.\nIl 9 luglio 2015 la NASA ha selezionato Hurley, Robert Behnken, Sunita Williams e Eric Boe come astronauti che si sarebbero addestrati e avrebbero aiutato nella progettazione delle nuove navicelle commerciali con equipaggio, la Crew Dragon di SpaceX e la CST-100 \ndi Boeing. Il 3 agosto 2018 hanno ufficializzato gli equipaggi delle missioni di prova e quelle operative dei nuovi veicoli; Hurley \u00e8 stato il comandante del veicolo della missione di prova SpaceX Demo 2 lanciata il 30 maggio 2020. In qualit\u00e0 di comandante era responsabile del veicolo e del suo equipaggio durante le operazioni di lancio, atterraggio e recupero della navicella. Ha attraccato con Bob Behnken alla ISS il giorno successivo per prendere parte alla Expedition 63. Durante la missione di 63 giorni ha svolto test sui sistemi della nuova navicella, attivit\u00e0 scientifica e ha aiutato nelle operazioni con il Canadarm2 durante tre attivit\u00e0 extraveicolari. Al ritorno sulla Terra \u00e8 ammarato a bordo della Crew Dragon nel Golfo del Messico dove \u00e8 stato recuperato dalla nave \"Go Navigator\".\nVita privata.\nHurley \u00e8 sposato con l'astronauta Karen Nyberg che ha preso parte a due missioni, di cui una a bordo della Sojuz verso la Stazione Spaziale Internazionale (ISS) dalla durata di circa 180 giorni. Nel tempo libero gli piace cacciare e trascorrere tempo con la famiglia nella Texas Hill Country."}
{"id": "2807744", "revid": "125473214", "url": "https://it.wikipedia.org/wiki?curid=2807744", "title": "Storia dell'Albania", "text": "Il territorio dell'Albania \u00e8 stato abitato fin dai tempi preistorici. Le prime informazioni risalgono all'epoca delle invasioni indoeuropee, quando gli Illiri si stanziarono tra la costa orientale del Mar Adriatico e la Pannonia occupando anche l'attuale territorio albanese.\nL'Albania nell'antichit\u00e0.\nIlliria.\nLe antiche fonti letterarie riguardanti l'Illiria sono poche e vaghe notizie.\nL'Illiria si estendeva nei Balcani occidentali ed era abitata da una serie di varie trib\u00f9 che vivevano attorno alle citt\u00e0 stato con a capo un unico re. Le principali citt\u00e0 erano \"Shkodra\" (l'odierna Scutari in Albania) e Rhizon (Risan, oggi in Montenegro).\nTale popolazione, soprattutto nel sud, venne presto a contatto con i greci, che fondarono colonie ed empori sulla costa e nelle isole, come Epidamno (627 o 625 a.C.) e Apollonia (intorno al 600 a.C.), tuttavia si mantenne un popolo feroce e dedito largamente alla pirateria.\nIl primo regno documentato \u00e8 quello del re Bardylis nel IV secolo che conduceva una popolazione estremamente bellicosa tanto che nel 359 a.C., il re di Macedonia, Perdicca III, fu ucciso durante un assalto agli Illiri.\nQuando la Macedonia assunse una posizione egemone nell'area e Filippo II il Macedone ebbe ragione di loro nel 358 a.C. sconfiggendoli e assoggettandoli fino al lago di Ocrida, divennero un corpo militare importante all'interno di quello macedone e Alessandro Magno condusse le truppe del loro capo Clito nel 355 a.C. nella sua conquista della Persia. Dopo la sua morte nel 323 a.C., i regni illirici si ribellarono nuovamente e riconquistarono la loro indipendenza.\nNel 312 a.C. re Glauco espulse i greci da Durazzo e mise le basi di un potente regno illirico con centro nei pressi dell'odierna citt\u00e0 albanese di Scutari. Il suo erede Agrone e la regina Teuta, sua moglie, che gli succedette nel 231-230 a.C., raggiunsero il potere massimo dello splendore con un regno che controllava parte dell'Albania settentrionale, il Montenegro e la Erzegovina. Sotto tale regina, vi furono attacchi ad imbarcazioni mercantili romane.\nL'ipotesi di un legame storico dell'attuale popolazione albanese con gli Illiri, giunti qui nel II millennio a.C. circa, non \u00e8 documentata da fonti certe, ma risulta ormai un'ipotesi ampiamente diffusa ed insegnata anche nelle scuole. Seppur considerata l'ipotesi pi\u00f9 verosimile, le poche informazioni superstiti riguardo agli Illiri pregiudicano necessariamente ogni tentativo di identificazione.\nL'ipotesi nasce piuttosto da osservazioni linguistiche, in quanto il gruppo albanese non ha nessun particolare legame con altri gruppi linguistici indoeuropei n\u00e9 con gruppi linguistici confinanti come ad esempio il turco. Sin dal 1854, quando il filologo Franz Bopp la pose inizialmente tra le lingue indoeuropee, tale lingua \u00e8 rimasta sempre un enigma e non ha mai trovato una collocazione ampiamente condivisa. Da qui si \u00e8 diffusa l'idea che il gruppo albanese si sia sviluppato \"in situ\" direttamente a partire da una lingua indoeuropea antica e non ellenica \u2014a partire da gruppi linguistici illirici, oppure traci o daci (il problema \u00e8 complicato dalla natura misteriosa dei legami tra le suddette lingue, oltre che dal sommovimento demografico conseguente alla caduta dell'Impero romano d'Occidente) \u2014 idea sostenuta anche dalla mancanza di fonti storiche che documentino una migrazione delle popolazioni albanesi nell'attuale territorio. Questa teoria non \u00e8 tuttavia confermabile, data la quasi totale assenza di attestazioni superstiti della lingua illirica. Inoltre, la comparsa nel I millennio delle prime tracce documentate di lingua albanese (riferimenti in altra lingua a partire dall'XI secolo, prima attestazione scritta in lingua nel XV secolo), unita alla summenzionata oscurit\u00e0 riguardo alle lingue preromane nell'area, contribuisce ad indicare lo studio del I millennio (soprattutto attraverso comparazione con lo sviluppo contemporaneo del romeno e delle altre lingue romanze dei Balcani) come periodo potenzialmente pi\u00f9 fertile di scoperte.\nAllo stato attuale si preferisce considerare il gruppo linguistico albanese un gruppo a s\u00e9 stante ma ad ogni modo autoctono e formatosi in Albania.\nAlbania.\nQuando gli Illiri, nel 250 a.C., assediarono e misero a sacco la citt\u00e0 di Fenice uccidendo anche alcuni mercanti italici, il senato romano intervenne inviando due legati alla regina Teuta, che non solo non diede soddisfazione, ma ne fece uccidere uno. Fu questa la causa della prima guerra illirica (229-230 a.C.)\nTeuta fu obbligata a non uscire con pi\u00f9 di due navi oltre Lisso, posta tra Scutari e Epidamno, e a cedere a Demetrio di Faro, che aveva aiutato i Romani, gran parte dei suoi domini (Epidamno, Apollonia, Orico, Corcira, ecc.).\nLa seconda guerra illirica (219 a.C.), combattuta contro Demetrio di Faro, staccatosi dai Romani e alleatosi con il loro nemico Antigono Dosone di Macedonia, fu pure vinta da Roma che, ormai impegnata nella seconda guerra punica, lasci\u00f2 il territorio conquistato a dinastie amiche.\nIntanto la regina Teuta si suicid\u00f2 per le condizioni giudicate disonorevoli e venne sostituita dal re Genzio, diplomatico e naturalista. Egli accrebbe il potere centrale e ordin\u00f2 che solo Scutari potesse coniare moneta. Tuttavia, non tutte le citt\u00e0-stato aderirono, rendendo, forse sotto l'influenza romana, pi\u00f9 gracile e vulnerabile l'Illiria.\nGli Illiri si staccarono dall'alleanza con Roma durante la terza guerra macedonica, quando il re Genzio si alle\u00f2 con Perseo di Macedonia. Dopo la sconfitta della battaglia di Pidna (168 a.C.) il territorio degli Illiri fu smembrato in tre parti indipendenti, ma sotto il controllo romano.\nNel 168 a.C., alla fine della Terza guerra illirica, Genzio si arrese senza condizioni.\nL'Albania fu parte della Provincia Romana dell'Illiria. I Romani vi crearono varie colonie di legionari (specie con Cesare ed Augusto) come Butrinto, per cui nel V secolo la costa illirica era completamente latinizzata.\nDal 168 a.C., quindi, il territorio pass\u00f2 ininterrottamente sotto controllo prima romano e fece parte dell'Impero Romano d'Oriente dopo la divisione di Teodosio I nel 395 d.C.\nL'Albania nel medioevo.\nPer tutto il periodo medievale il territorio albanese pass\u00f2 sotto i vari regni che si successero nella penisola balcanica.\nCon la divisione in due dell'Impero romano nel 395, alla morte di Teodosio I, l'Illiria si ritrov\u00f2 sotto il dominio dell'impero romano d'oriente e sub\u00ec le invasioni da nord di popolazioni quali i Goti, gli Avari e gli Slavi, fino all'arrivo dei Bulgari nel VII-IX secolo. \nTali invasioni indebolirono i centri urbani romano-bizantini. Solo le zone costiere rimasero in mano bizantina, compresa Durazzo.\nNel IX secolo l'imperatore Teofilo riconquista alcuni territori creando il thema di Dyrrachium. Le zone interne dell'Albania verranno riconquistate dall'imperatore Basilio II, dopo la distruzione completa del Primo impero bulgaro nel 1018. Nel 1081 Dyrrachium fu presa dai normanni, ma successivamente fu riconquistata dall'imperatore Alessio I.\nLa storia dell'Albania medievale come stato unitario inizi\u00f2 nel 1190, quando l'arconte Progon di Kruja fond\u00f2 il Principato di Arbanon con capitale Kruj\u00eb. A Progon succedettero i figli Gjin e Dhimitri, quest'ultimo raggiunse l'apice del regno. Dopo la morte di Dhimiter, l'ultimo membro della dinastia Progon, il principato pass\u00f2 sotto il greco-albanese Gregory Kamonas e in seguito a Golem di Kruja.\nNel XIII secolo il principato fu sciolto.\nArbanon \u00e8 considerato il primo nucleo di uno stato albanese, che ha mantenuto uno statuto semi-autonomo come l'estremit\u00e0 occidentale di un impero, sotto il \"doukai\" bizantino dell'Epiro o i Laskaridi di Nicea.\nIl dominio bizantino, per\u00f2, dopo l'apice raggiunto agli inizi dell'XI secolo, si avvi\u00f2 verso un declino inesorabile che culmin\u00f2 con la devastante quarta crociata del 1204 che port\u00f2 allo smembramento dell'impero.\nIn questo smembramento buona parte dell'Albania and\u00f2 a far parte del Despotato d'Epiro, grazie all'intervento di Michele I d'Epiro, mentre Durazzo divenne una colonia commerciale della Repubblica di Venezia.\nIl pi\u00f9 antico riferimento agli albanesi in Epiro proviene da un documento veneziano del 1210, in cui si afferma che \u201cil continente di fronte all'isola di Corf\u00f9 \u00e8 abitato da albanesi\u201d.\nDa questo momento iniziarono le diverse vicende, che videro il territorio albanese al centro di mire espansionistiche della Repubblica di Venezia, del Regno di Napoli, della Impero serbo, del Secondo Impero Bulgaro, oltre che dell'Impero bizantino.\nI re di Napoli, in seguito, mediante un trattato commerciale cedettero i loro diritti sul territorio albanese in favore dei veneziani.\nSotto la protezione di Michele I e del Despotato d'Epiro si posero diversi territori balcanici dello smembrato impero e lo stesso despota port\u00f2 avanti una riconquista dei territori limitrofi per cui nel 1215 anche Durazzo, Larissa e Ohrid vennero annessi. A lui successe il fratellastro Teodoro I d'Epiro, che fu anche autore dell'omicidio di Michele I, il quale continu\u00f2 l'opera di conquista puntando decisamente su Costantinopoli e ambendo divenire imperatore (Basileus), bench\u00e9 non riconosciuto come tale dalla popolazione.\nLe mire espansionistiche di Teodoro I vennero subito ridimensionate dal suo alleato, il Secondo impero bulgaro che, riottenuta l'indipendenza nel 1185, ormai aveva conquistato una vasta area equivalente all'attuale Bulgaria e Valacchia. Naturalmente Ivan Asen II, re dei Bulgari, non vedeva di buon occhio le mire espansionistiche di Teodoro I e non lo sostenne nella conquista di Costantinopoli. La cosa non piacque al despota d'Epiro tanto da spingerlo ad invadere la Bulgaria, sicuro del suo esercito, fino a giungere alla dura sconfitta della Battaglia di Klokotnica che port\u00f2 la Bulgaria ad ampliare il suo dominio su gran parte della penisola primeggiando su Costantinopoli e sui vari regni nati dallo smembramento dell'impero.\nNel 1230, quindi, l'Albania pass\u00f2 di nuovo sotto il dominio bulgaro tranne per la parte settentrionale, che rest\u00f2 sempre sotto controllo serbo.\nNel 1242 la Bulgaria venne pi\u00f9 volte attaccata dai Mongoli e nel 1246 perse molti dei territori a favore dell'Impero di Nicea. Ne approfitt\u00f2 di nuovo il Despotato d'Epiro che fino al 1247 si riannett\u00e9 i territori perduti in Albania.\nL'Impero di Nicea, tuttavia, divent\u00f2 abbastanza potente da iniziare a conquistare in Albania i territori del Despotato fino ad annettersi nel 1256, per due anni, la citt\u00e0 di Durazzo. Tuttavia il periodo d'oro del Despotato era finito e nel 1259 tutta la parte costiera e la parte meridionale dell'Albania venne conquistata da Carlo I d'Angi\u00f2 fino al 1266. L'Albania venne persa definitivamente dal despotato nel 1272 a favore di Bisanzio.\nNello stesso periodo Venezia riprese il controllo di Durazzo.\nPochi anni dopo la dissoluzione di Arbanon, Carlo d'Angi\u00f2 Re di Napoli concluse un accordo con i governanti albanesi, promettendo di proteggerli e le loro antiche libert\u00e0. Nel 1272 stabil\u00ec il regno di Albania e riconquist\u00f2 le regioni dal Despotato dell'Epiro legate al Principato di Taranto. Il regno rivendic\u00f2 tutto il territorio dell'Albania centrale da Dyrrhachium lungo la costa del Mar Adriatico fino a Butrinto. Una struttura politica cattolica era alla base dei piani papali di diffusione del cattolicesimo nella penisola balcanica. Questo piano trov\u00f2 anche il sostegno di Elena d'Angi\u00f2, cugina di Carlo d'Angi\u00f2, che a quel tempo governava i territori dell'Albania settentrionale. Circa 30 chiese e monasteri cattolici furono costruiti durante il suo governo, principalmente nell'Albania settentrionale. \nDal 1331 al 1355, l'impero serbo lott\u00f2 contro l'Albania. Nel 1367 diversi sovrani albanesi fondarono il Despotato di Arta. In quel periodo furono creati diversi principati albanesi, tra cui Balsha, Thopia, Kastrioti, Muzaka e Arianiti. Nella prima met\u00e0 del XIV secolo, l'Impero Ottomano invase la maggior parte dell'Albania e la Lega di Lezh\u00eb venne fondata sotto Giorgio Skanderbeg come governante, che divenne l'eroe nazionale della storia medievale albanese.\nL'equilibrio nell'area, tuttavia, non si stabil\u00ec facilmente tanto che nel XIV secolo si fece strada l'effimero Impero serbo guidato da Stefano Du\u0161an. I Serbi si imposero come potenza balcanica fino ad arrivare a conquistare anche la Macedonia, l'Epiro e l'Albania, ma alla morte di Stefano suo figlio, Stefano Uro\u0161 V di Serbia, non seppe mantenere le conquiste paterne e condusse prestissimo la Serbia verso il declino.\nPer tutto il secolo Bisanzio cerc\u00f2 di riconquistare i territori persi nei Balcani senza curarsi molto dei Turchi Ottomani che premevano ad est.\nTuttavia l'avanzata ottomana fu inesorabile e nel 1389 venne sconfitta prima la Serbia alla Battaglia della Piana dei merli, e poi quel che restava della Bulgaria alla Battaglia di Nissa nel 1393.\nAlbania veneta \u00e8 il termine storico con cui ci si riferisce agli antichi domini della Repubblica di Venezia in Dalmazia meridionale, nel territorio dell'attuale Montenegro.\nOriginariamente questi territori erano maggioritariamente nell'Albania settentrionale (in particolare intorno a Scutari e Durazzo), ragion per cui hanno preso il nome di \"Albania\" veneta, ma con la conquista turca del 1479 si ridussero all'area montenegrina.\nLa conquista ottomana.\nLa conquista dell'Albania da parte ottomana inizi\u00f2 nel 1385, dopo la vittoria contro le forze di Zenta nella Battaglia dei Campi Sauriani.\nDa questa data fino al 1912 l'Albania vide quindi oltre 5 secoli di dominio continuo da parte della Turchia il che implic\u00f2 una forte trasformazione. Il 70% della popolazione si convert\u00ec all'Islam, altri emigrarono in Grecia, in Egitto e in Italia, dove diedero origine alla popolazione Arb\u00ebresh\u00eb.\nLa conquista turca fu osteggiata all'inizio dalla popolazione locale soprattutto da parte dei principi albanesi. Giovanni Castriota, principe di Kruje e padre di Giorgio Castriota Scanderbeg, fu uno di questi e contro di lui infier\u00ec pi\u00f9 pesantemente il sultano Murad II poich\u00e9 era uno tra i potenti ed indomiti condottieri avversi alla occupazione.\nNel periodo in cui il territorio albanese si ritrov\u00f2 sotto il controllo ottomano, molta gente, spinta da motivi di carattere religioso, dovette emigrare. Coloro che rimasero acquisirono il nome di \"shqipetar\" (dalla parola \"shiqiperia\" che significa \"nido delle aquile\"), mentre gli emigranti furono chiamati \"arb\u00ebresh\u00eb\" (parola derivata da Arberia). Questi ultimi si stabilirono prevalentemente in Italia meridionale dove mantennero le loro tradizioni e dove fondarono numerosi centri abitati.\nLa rivolta di Scanderbeg.\nIl 2 marzo 1444, nella cattedrale veneziana di San Nicola ad Alessio, Scanderbeg organizz\u00f2 un grande convegno con la maggior parte dei principi albanesi, e con la partecipazione del rappresentante della Repubblica di Venezia. In questo convegno egli fu proclamato all'unanimit\u00e0 come guida della nazione albanese. La cosa non piacque al sultano Murad II che invi\u00f2 contro gli albanesi un potente esercito guidato da . Lo scontro con le forze di Scanderbeg, notevolmente inferiori, avvenne il 29 giugno 1444, a Torvioll dove i turchi riportarono una cocente sconfitta. Il successo di Scanderbeg ebbe vasta risonanza oltre il confine albanese, arriv\u00f2 fino a papa Eugenio IV il quale ipotizz\u00f2 addirittura una nuova crociata contro l'Islam guidata dallo stesso Scanderbeg.\nDa questo successo fino alla sua morte, Scanderbeg dovette affrontare diversi scontri con le truppe turche di ogni composizione e guidate da ogni tipo di condottieri. Prima contro Firuz Pasci\u00e0 che part\u00ec alla testa di ben 15.000 cavalieri, battuto dal Castriota alle gole di Prizren il 10 ottobre 1445, poi Mustaf\u00e0 Pasci\u00e0 con 25.000 uomini battuto il 27 settembre 1446, poi addirittura lo stesso lo stesso Murad II nel 1450 a capo di 150.000 soldati, che tent\u00f2 l'assedio del castello di Kruj\u00eb.\nLe imprese di Scanderbeg preoccupavano anche i Veneziani, che avevano diverse relazioni commerciali con i Turchi. Essi si allearono con il sultano ma persero pesantemente il 3 luglio 1448, bench\u00e9 avessero raso al suolo la fortezza di Balsha.\nLe gesta di Scanderbeg risuonavano per tutto l'occidente, delegazioni del papa e di Alfonso d'Aragona giunsero in Albania per celebrare la straordinaria impresa.\nMaometto II, successore di Murad, si rese conto delle gravi conseguenze che potevano derivare dall'alleanza degli Albanesi con il Regno di Napoli e decise quindi di mandare due armate contro l'Albania: una comandata da Hamza-bey e l'altra da Dalip Pasci\u00e0. Nel luglio del 1452 le due armate furono annientate e mentre Hamza-bey fu catturato, Dalip Pasci\u00e0 mor\u00ec in battaglia. Dopo questo tentativo si ripet\u00e9 ancora la stessa storia vista con Murad II in quanto i Turchi vennero sconfitti ancora a Skopje il 22 aprile del 1453, a Oranik nel 1456, nella valle del fiume Mati il 7 settembre 1457.\nLa fama di Scanderbeg fu incontenibile, anche per il fatto che i suoi uomini a disposizione non erano mai pi\u00f9 di 20000, ed al sultano turco non rimase altro che chiedere di trattare la pace. Tuttavia, il Castriota rifiut\u00f2 con decisione ogni accordo e continu\u00f2 la sua battaglia. La pace arriv\u00f2 dopo la dura sconfitta di due armate turche comandate da Hussein-bey e Sinan-bey, nel febbraio del 1462, presso Skopj\u00eb. Il trattato di pace fu firmato il 27 aprile 1463.\nIntanto, la morte di papa Pio II il 14 agosto 1464 determin\u00f2 il fallimento della grande crociata che il Pontefice aveva in mente e che teneva in grande apprensione il sultano. L'anno dopo il Sultano intravide la possibilit\u00e0 di farla finita con il Castriota, mise insieme un poderoso esercito affidandolo ad un traditore albanese, il quale era stato cresciuto allo stesso modo di Scanderbeg, Ballaban Pasci\u00e0, ma anche quest'impresa fall\u00ec in prossimit\u00e0 di Ocrida.\nI tentativi si facevano via via pi\u00f9 pesanti e nella primavera del 1466, Kruj\u00eb venne cinta d'assedio. Nonostante il fallimento lo stesso tentativo venne fatto nell'estate del 1467, ma per l'ennesima volta senza nessun successo e con grave danno per i Turchi.\nScanderbeg tuttavia comprendeva che la difesa non poteva andare ad oltranza per cui cerc\u00f2 delle alleanze e il doge di Venezia si convinse ad inviare Francesco Cappello Grimani da Scanderbeg per organizzare una difesa comune, ma l'ambasciatore veneziano non pot\u00e9 portare a termine l'incarico perch\u00e9 Scanderbeg mor\u00ec di malaria il 17 gennaio 1468.\nKruj\u00eb, l'eroica cittadina, cadde nelle mani turche dieci anni dopo la morte di Scanderbeg.\nGiovanni Castriota, il figlio di Scanderbeg avuto dalla moglie Marina Donika Arianiti, trov\u00f2 rifugi\u00f2 con la madre a Napoli, ospitato da Ferdinando d'Aragona. Qui nel 1481, radun\u00f2 alcuni fedelissimi e sbarc\u00f2 a Durazzo, ma non riusc\u00ec a portare a termine alcuna impresa poich\u00e9 i Turchi vanificarono immediatamente il suo tentativo.\nSi concluse quindi qui il breve periodo di resistenza albanese durato appena 17 anni ma di grave conseguenze per gli Ottomani che, in piena espansione, trovarono proprio in Albania una fortissima reazione al loro dominio balcanico.\nL'Albania ottomana.\nLa presa di Croia da parte dei turchi del 1478 segn\u00f2 la fine dell'Albania e l'inizio della sua storia moderna.\nL'Albania rimase sotto il controllo ottomano come parte della provincia di Rumelia fino al 1912, quando fu dichiarata l'Albania indipendente.\nCon lo stanziarsi degli Ottomani avvennero numerosissime migrazioni, quella che rappresent\u00f2 la prima storica diaspora albanese. Le ondate migratorie albanesi, nell'allora Regno di Napoli e in generale in tutta l'Italia centro-meridionale, furono otto (1399-1409; 1416-1442; 1461-1470; 1470-1478; 1533-1534; 1646; 1744; 1774). La loro storia non lineare delle ondate migratorie e la molteplicit\u00e0 degli insediamenti in Italia, fornisce una giustificazione alla dispersione in un vasto territorio che, ancora, copre quasi tutto il meridione.\nL'arrivo degli ottomani port\u00f2 anche alla conversione di una parte della popolazione albanese all'Islam.\nIl processo di islamizzazione fu progressivo, a partire dall'arrivo degli Ottomani nel XIV secolo (fino ad oggi una minoranza di albanesi sono cristiani cattolici o ortodossi, sebbene la maggioranza della popolazione sia comunque musulmana). I titolari di Timar, la base del primo controllo ottomano nel sud-est dell'Europa, non erano necessariamente convertiti all'Islam, e occasionalmente si ribellarono; il pi\u00f9 famoso di questi ribelli fu Skanderbeg (la sua figura sarebbe divenuta pi\u00f9 tardi, nel XIX secolo, componente centrale dell'identit\u00e0 nazionale albanese). L'impatto pi\u00f9 significativo sugli albanesi fu il graduale processo di islamizzazione di una larga maggioranza della popolazione. Inizialmente confinato nei principali centri urbani di Elbasan e Scutari, a partire dal XVII secolo anche la popolazione rurale inizi\u00f2 ad abbracciare la nuova religione. I motivi per la conversione erano vari, a seconda del contesto. La mancanza di materiale storiografico non aiuta a indagare su tali problemi.\nCome musulmani, alcuni albanesi raggiunsero importanti posizioni politiche e militari all'interno dell'impero ottomano e contribuirono culturalmente al pi\u00f9 vasto mondo musulmano. Albanesi potevano essere trovati in tutto l'impero ottomano, in Iraq, Egitto, Algeria e in tutto il Maghreb, come elementi di riserva militari e amministrativi. Ci\u00f2 era in parte dovuto al sistema del dev\u015firme. \nGodendo di posizione privilegiata nell'impero, gli albanesi musulmani detenevano varie alte cariche amministrative, con oltre due dozzine di gran visir di origine albanese, come il generale K\u00f6pr\u00fcl\u00fc Mehmed Pasci\u00e0, che comandava le forze ottomane durante le guerre ottomano-persiane; il generale K\u00f6pr\u00fcl\u00fc Faz\u0131l Ahmed, che guid\u00f2 gli eserciti ottomani durante la guerra austro-turca; e successivamente Muhammad Ali Pasha dell'Egitto.\nDurante il XV secolo, quando gli Ottomani stavano conquistando una posizione solida nella regione, le citt\u00e0 albanesi furono organizzate in quattro sanjak principali. Il governo promosse il commercio stabilendo una consistente colonia ebraica di profughi sefarditi in fuga dalle persecuzioni cattoliche in Spagna. La citt\u00e0 di Valona vide passare attraverso i suoi porti merci importate dall'Europa come velluti, cotone, mohair, tappeti, spezie e cuoio di Bursa e Costantinopoli. Alcuni mercanti di Valona avevano partner commerciali in tutta Europa.\nLa rivolta di Al\u00ec Pasci\u00e0 (1819-1821).\nAl\u00ec Pasci\u00e0 di Tepeleni, conosciuto anche come \"Il Leone di Giannina\", \u00e8 noto per la spinta autonomista che diede all'Albania e alla Grecia, ma anche per esser stato un despota crudele e sanguinario. Al\u00ec, per contrastare il potere ottomano in Albania, intreccio' alleanze prima con i Francesi ed in seguito con gli Inglesi, arrivando alla conquista della citt\u00e0 pi\u00f9 florida dell'Albania meridionale nel 1788: Giannina. Liber\u00f2 l'Albania, l'Epiro e parte della Tessaglia, creando un regno semi-indipendente da quello turco.\nNel 1819 dichiar\u00f2 unilateralmente la sua totale indipendenza dall'Impero Ottomano, dopo che quest'ultimo gli aveva dichiarato guerra, costringendolo ad asserragliarsi nella citt\u00e0 di Giannina, che fu comunque espugnata dalle truppe ottomane, sotto il comando del sultano Mahmud II, dopo due anni di assedio (1821). Al\u00ec Pashe venne qui giustiziato e la sua testa, insieme a quelle dei suoi figli, portata a Costantinopoli ed esposta all'ingresso del Serraglio.\nIl Rinascimento albanese e la Lega di Prizren.\nIl Rinascimento nazionale degli albanesi (\"Rilindja Komb\u00ebtare\") inizi\u00f2 nel 1870 e dur\u00f2 fino al 1912, quando gli albanesi dichiararono la loro indipendenza. La Lega di Prizren (\"Lidhja e Prizrenit\") venne costituita nel giugno 1878, nella citt\u00e0 vecchia di Prizren, in Kosovo. All'inizio le autorit\u00e0 ottomane appoggiarono la Lega, la cui posizione iniziale era basata sulla solidariet\u00e0 religiosa dei proprietari terrieri musulmani e delle persone legate all'amministrazione ottomana. Gli ottomani favorirono e protessero la solidariet\u00e0 musulmana e invocarono la difesa delle terre musulmane, compresa l'attuale Bosnia-Erzegovina. Questa fu la ragione per nominare la lega \u00abIl comitato dei veri musulmani\u00bb (\"Komiteti i Mysliman\u00ebve t\u00eb V\u00ebrtet\u00eb\"). \nLa Lega eman\u00f2 un decreto noto come Kararname. Il suo testo conteneva una proclamazione secondo cui i popoli del nord dell'Albania, dell'Epiro e della Bosnia \u00absono disposti a difendere\u00bb l'integrit\u00e0 territoriale \u00abdell'Impero ottomano con tutti i mezzi possibili contro le truppe dei regni bulgaro, serbo e montenegrino\u00bb, che fu firmato da 47 deputati musulmani della Lega il 18 giugno 1878.\nCirca trecento musulmani parteciparono all'assemblea, inclusi i delegati della Bosnia e il mutasarrif (sanjakbey) del Sanjak di Prizren come rappresentanti delle autorit\u00e0 centrali, ma nessun delegato del vilayet di Scutari.\nGli ottomani ritrassero il loro sostegno quando la Lega, sotto l'influenza di Abdyl Bey Frash\u00ebri, si concentr\u00f2 sul lavorare verso l'autonomia albanese e chiese la fusione dei quattro vilayet ottomani di Kosovo, Scutari, Monastir e Ioannina in un nuovo vilayet dell'Impero ottomano, il vilayet albanese. La lega us\u00f2 la forza militare per impedire che le aree annesse di Plav e Gusinje fossero assegnate al Montenegro dal Congresso di Berlino. Dopo numerose battaglie di successo contro le truppe montenegrine come a Novsice, sotto la pressione delle grandi potenze, la Lega di Prizren fu costretta a ritirarsi dalle regioni contese di Plav e Gusinje e in seguito la lega fu sconfitta dall'esercito ottomano inviato dal Sultano. La rivolta albanese del 1912, la sconfitta ottomana nelle guerre balcaniche e l'avanzata delle forze montenegrine, serbe e greche in territori dichiarati albanesi, portarono alla proclamazione dell'indipendenza dell'Albania da parte di Ismail Qemali a sud di Valona, il 28 novembre 1912.\nIl congresso di Berlino e la questione d'Oriente.\nIl concetto di nazione albanese ebbe un forte impulso nel 1878.\nAlla fine del XIX secolo l'impero ottomano ormai era in rapido declino e le nuove potenze emergenti puntavano con ambizione alla conquista dei Balcani.\nDopo la Guerra russo-turca (1877-1878) e il conseguente Congresso di Berlino si fecero evidenti le mire espansionistiche russe sui Balcani a favore degli stati amici: Serbia e Bulgaria, che gi\u00e0 vassalli autonomi, ottennero l'indipendenza. Tuttavia questa situazione non piaceva ad altre potenze, e tra queste soprattutto all'impero asburgico che aveva puntato molto all'espansione sui domini turchi dei Balcani, ma anche all'impero britannico che non voleva perdere il controllo marittimo sul Mediterraneo.\n\u00c8 evidente che in questa situazione di crisi nell'area balcanica, i gruppi etnici cercassero di rendere evidenti i loro desideri di indipendenza in quanto a Berlino anche la Romania trov\u00f2 la sua completa indipendenza mentre Grecia e Montenegro ottennero ampliamenti territoriali e la Rumelia orientale una certa autonomia.\nAd ogni modo l'Albania venne completamente dimenticata per cui rimasero sotto dominio turco l'Albania, l'Epiro, la Macedonia, la Rumelia e la fascia costiera dalla Macedonia fino a Costantinopoli. Infatti era nell'interesse inglese che la Russia non ottenesse uno sbocco nel Mediterraneo e che la Turchia non si indebolisse molto a vantaggio delle altre potenze nell'area balcanica.\nIn questo quadro storico si comprende l'importanza della Lega di Prizren che nel 1878 promosse l'idea di uno stato nazionale albanese e stabil\u00ec il moderno alfabeto albanese.\nDopo il Congresso di Berlino la situazione nei Balcani divent\u00f2 particolarmente instabile. Molti nazionalismi, tanti irredentismi, molte aspirazioni ed ambizioni espansionistiche contribuivano solo a destabilizzare una situazione gi\u00e0 precaria che divent\u00f2 via via rovente.\nLa prima crisi si tocc\u00f2 nel 1908 quando l'impero asburgico pass\u00f2 all'annessione della Bosnia ed Erzegovina, che gi\u00e0 controllava. La Turchia si oppose e la Serbia pass\u00f2 alla mobilitazione, malcontenti si ebbero anche in Montenegro e in Italia. Si temette una guerra evitata solo dall'intervento tedesco.\nTuttavia la situazione non poteva reggere per molto ed infatti condurr\u00e0 a due guerre che furono solo una premessa al conflitto mondiale.\nLa prima guerra balcanica.\nNel 1912 si ebbe un'altra crisi balcanica dovuta ad un indebolimento della Turchia seguente alla guerra italo-turca. Le piccole nazioni balcaniche ne approfittarono e in Albania iniziarono le prime agitazioni capeggiate da Esad Pasci\u00e0.\nL'indebolimento turco port\u00f2 ad un avvicinamento di Serbia e Bulgaria sotto la spinta della Russia e alla creazione della prima lega balcanica a cui ader\u00ec il Montenegro e la Grecia. L'obiettivo era quello di evitare un'ulteriore espansione austriaca. La guerra scoppi\u00f2 ad ottobre 1912 ma gi\u00e0 dopo due mesi i giochi erano fatti. La guerr\u00e0 continu\u00f2 perch\u00e9 la Turchia non volle accettare le condizioni, ma difatti le sorti erano gi\u00e0 decise.\nIl trattato di Londra e la dichiarazione di indipendenza dell'Albania.\nLa pace venne stabilita con il trattato di Londra del 1913. A Londra gi\u00e0 si era aperta una conferenza degli ambasciatori a dicembre 1912 che faceva seguito alla dichiarazione di indipendenza dell'Albania avvenuta il 28 novembre 1912. Le conclusioni della pace portarono ad un ampliamento del Montenegro, della Grecia, della Bulgaria e della Serbia e alla creazione di uno stato indipendente albanese.\nTuttavia non fu una pace definitiva perch\u00e9 la Macedonia rimase contesa tra i nuovi stati balcanici mentre la nascita dell'Albania venne sostenuta fortemente soprattutto dall'Italia e dall'impero asburgico. Le due potenze, infatti, volevano evitare a qualsiasi costo che la Serbia ottenesse uno sbocco sull'Adriatico ma miravano anche a controllare l'Albania.\nSi comprende quindi perch\u00e9 la stessa Italia e l'Austria-Ungheria si fossero imposti a favore dell'Albania per togliere il possesso di Scutari alla Serbia e di correggere il confine con la Grecia per farlo correre pochi chilometri a sud di Valona sostenendo che, anche se la popolazione giovane parlava greco, difatti si trattava di distretti storicamente albanesi.\nIl confine greco-albanese rimase comunque una questione aperta fino al Protocollo di Firenze (17 dicembre 1913) che difatti non fu accettato dalla popolazione greca locale che, dopo una rivolta, dichiar\u00f2 la Repubblica Autonoma dell'Epiro del Nord che venne accettata a livello internazionale come una regione autonoma all'interno dello stato albanese con il Protocollo di Corf\u00f9.\nPrincipato di Albania (1912-1924).\nIl 29 luglio del 1913 la conferenza degli ambasciatori delle sei potenze decise che l'Albania sarebbe stata un principato ereditario governato da un principe tedesco, sotto un protettorato esercitato per una durata di dieci anni (rinnovabili) da una commissione composta dai rappresentanti delle sei potenze e da un rappresentante dell'Albania.\nNon fu facile trovare un sovrano per il nascente stato albanese: vennero scartate le proposte di dare il trono al principe Ghica o al marchese d'Auletta Giovanni V Castriota Scanderbeg.\nSu istanza della regina di Romania Elisabetta di Wied, il ministro rumeno Take Ionescu propose come candidato suo nipote, il principe Guglielmo di Wied, che le grandi potenze scelsero come primo principe d'Albania. Il fatto che fosse di religione protestante lo fece ritenere adatto a mediare tra le diverse componenti della popolazione (musulmani, cattolici e ortodossi). Guglielmo di Wied, inizialmente riluttante, il 7 febbraio del 1914 accett\u00f2 il trono che gli veniva offerto e il 21 febbraio gli venne fatta la formale richiesta da una delegazione di notabili albanesi, accettata la quale divenne \"principe di Albania\". In lingua albanese il suo titolo fu tuttavia quello di \"re\" (\"mbret\").\nIl 7 marzo 1914 il nuovo principe di Albania sbarc\u00f2 a Durazzo, capitale provvisoria dello stato. Il 10 aprile la commissione internazionale approv\u00f2 lo \"statuto organico dell'Albania\", in 216 articoli. Il principato venne organizzato sul modello delle monarchie costituzionali europee e il principe fu affiancato da un'\"Assemblea nazionale\" alla quale competeva il potere legislativo, i cui membri erano in parte eletti, in parte di nomina sovrana e in parte composta dai rappresentanti delle tre confessioni religiose principali. Il governo era costituito da un consiglio dei ministri e da un primo ministro di nomina sovrana.\nIn lingua albanese, Guglielmo fu chiamato col titolo di \"mbret\" (\"Re\"), poich\u00e9 il titolo di principe (\"princ\", \"pring\" o \"prenk\" secondo diversi dialetti albanesi) era gi\u00e0 detenuto da molti nobili locali. Inoltre, si riteneva che il sovrano d'Albania non dovesse avere un titolo inferiore a quello dei sovrani del Montenegro.\nIl principe nomin\u00f2 primo ministro Thuran Pash\u00eb P\u00ebrmeti (1839-1927) e ministro della guerra e dell'interno Esad Pash\u00eb Toptani (1863-1920), a capo delle forze militari musulmane nel paese.\nNel sud del paese il 28 febbraio l'ex ministro degli esteri della Grecia Georgios Christakis-Zografos, che guidava forze composte da militari regolari greci con l'aggiunta di volontari provenienti da Creta, aveva proclamato a Argirocastro la Repubblica autonoma dell'Epiro settentrionale (in greco \u0391\u03c5\u03c4\u03cc\u03bd\u03bf\u03bc\u03bf\u03c2 \u0394\u03b7\u03bc\u03bf\u03ba\u03c1\u03b1\u03c4\u03af\u03b1 \u03c4\u03b7\u03c2 \u0392\u03bf\u03c1\u03b5\u03af\u03bf\u03c5 \u0397\u03c0\u03b5\u03af\u03c1\u03bf\u03c5, \"Aft\u00f3nomos Dimokrat\u00eda tis Vore\u00edou Ipe\u00edrou\"). Toptani a capo della gendarmeria albanese fu inviato a domare la rivolta e a costringere l'esercito greco a sgomberare il paese, ma venne accusato di preparare un colpo di Stato contro Guglielmo di Weid: fu arrestato il 19 maggio e costretto all'esilio e l'episodio scaten\u00f2 le proteste dei seguaci di Toptani e scontri sanguinosi tra questi e la gendarmeria albanese a Shijak e in tutta l'Albania centrale.\nIl 28 giugno venne assassinato a Sarajevo l'arciduca d'Austria Francesco Ferdinando d'Asburgo-Este e il 28 luglio l'Austria Ungheria dichiar\u00f2 guerra alla Serbia, dando origine alla prima guerra mondiale: le sei potenze che avevano il protettorato sull'Albania erano in guerra l'una contro l'altra (da una parte Austria Ungheria e Germania e dall'altro Francia, Gran Bretagna e Russia, mentre l'Italia si proclam\u00f2 inizialmente neutrale il 2 agosto) e il principe, non potendo pi\u00f9 contare pi\u00f9 sul loro appoggio, che costituiva la base del suo potere, il 3 settembre del 1914 lasci\u00f2 Durazzo sulla nave italiana \"Misurata\" e si trasfer\u00ec a Venezia. Nel 1914 il governo di Tirana entr\u00f2 in competizione con l'autoproclamata Repubblica Autonoma dell'Epiro del Nord.\nIn seguito Guglielmo di Wied rientr\u00f2 nell'esercito tedesco con lo pseudonimo di \"conte di Kruj\u00eb\", dalla citt\u00e0 albanese di Croia. Dopo la fine della guerra sper\u00f2 di essere reintegrato sul trono, ma nella conferenza di pace di Parigi le sue ambizioni furono frustrate e, nel gennaio 1920, fu decisa la spartizione del paese.\nIn Albania si rigett\u00f2 la spartizione e si stabil\u00ec un consiglio di reggenza di quattro membri e fu eletto un parlamento bicamerale, spostando la capitale a Tirana. Il presidente Woodrow Wilson degli Stati Uniti, che non erano stati presenti alla risoluzione di gennaio, riconobbe l'Albania, che in dicembre fu ammessa alla Societ\u00e0 delle Nazioni. Diversi governi albanesi in conflitto fra loro si succedettero finch\u00e9 Ahmet Zogu non convoc\u00f2 il parlamento per approvare una nuova costituzione, proclamando l'Albania una repubblica e mettendo ufficialmente fine al principato di Guglielmo di Wied, il quale tuttavia continu\u00f2 a reclamare il trono per s\u00e9 e per i propri discendenti.\nIl 27 agosto 1923, sul confine tra Grecia e Albania, una delegazione italiana guidata dal generale Enrico Tellini, incaricato dalla Societ\u00e0 delle Nazioni di tracciare i confini, fu trucidata immotivatamente (eccidio di Giannina).\nRepubblica albanese (1924-1928).\nLa prima monarchia albanese ebbe fine nel 1924, quando un restaurato governo centrale dichiar\u00f2 la nascita della repubblica, avente a capo il presidente Ahmed Bey Zogu.\nZog fu eletto ufficialmente alla carica di Presidente della neonata repubblica albanese dall'Assemblea Costituente il 21 gennaio 1925, entrando nella pienezza dei poteri il successivo 1\u00ba febbraio. Il governo di Zog segu\u00ec i modelli europei, sebbene una gran parte dell'Albania manteneva ancora una struttura sociale immutata dai tempi del dominio ottomano e la maggior parte dei villaggi erano servit\u00f9 dei \"bey\". Musulmano egli stesso, Zog introdusse riforme che proibirono i veli e posero divieti contro le crudelt\u00e0 verso gli animali. Il principale alleato di Zog durante questo periodo era l'Italia, che prest\u00f2 al suo governo fondi in cambio di un maggior coinvolgimento nella gestione della fiscalit\u00e0 albanese. Durante la presidenza di Zog, la servit\u00f9 fu gradualmente eliminata e l'Albania inizi\u00f2 ad emergere come una nazione, piuttosto che come un aggregato feudale di \"bey\" locali, per la prima volta dalla morte di Scanderbeg.\nIl crescente potere dell'Italia fascista in Albania era evidente a tutti. Gli italiani costrinsero Zog a non rinnovare il primo Trattato di Tirana (1926), sebbene Zog mantenesse ancora ufficiali inglesi nella Gendarmeria come contrappeso agli italiani, i quali gli avevano fatto pressioni per allontanarli. Nel 1932 e 1933 l'Albania non fu in grado di pagare gli interessi dei suoi debiti contratti con la Societ\u00e0 per lo Sviluppo Economico dell'Albania: gli italiani usarono ci\u00f2 come pretesto per ulteriori intromissioni. Essi chiesero che Tirana nominasse degli italiani a capo della Gendarmeria, si legasse all'Italia con una unione doganale e conferisse al Regno d'Italia il controllo dei monopoli albanesi dello zucchero, dei telegrafi e dell'elettricit\u00e0. Infine, fu richiesto che il governo albanese disponesse l'insegnamento della lingua italiana in tutte le scuole albanesi, una richiesta che fu prontamente rigettata da Zog. Come sfida alle richieste italiane, ordin\u00f2 che le spese nazionali fossero tagliate del 30%, allontan\u00f2 tutti i consiglieri militari italiani e nazionalizz\u00f2 le scuole cattoliche, gestite da italiani, nel nord del paese, per diminuire l'influenza italiana sulla popolazione albanese.\nRegno d'Albania (1928-1939).\nQuattro anni dopo, il 1\u00ba settembre 1928, il presidente Ahmed Bey Zogu si autoproclam\u00f2 \"Re degli Albanesi\" (\"Mbret i Shqiptar\u00ebve\") col nome di \"Zog I\" e cerc\u00f2 di instaurare una monarchia costituzionale. Secondo la costituzione reale, il sovrano albanese, cos\u00ec come il Re del Belgio, doveva giurare fedelt\u00e0 di fronte al parlamento prima di assumere il potere e la dignit\u00e0 regia. Il testo del giuramento recitava cos\u00ec:\nZog si proclam\u00f2 Re degli Albanesi (\"Mbret i Shqiptar\u00ebve\" in lingua albanese) il 1\u00ba settembre 1928 e istitu\u00ec una monarchia costituzionale, il regno albanese, simile a quella allora presente in Italia. Egli cre\u00f2 una forte polizia, invent\u00f2 un \"saluto zoghista\" (mano piatta sul cuore con il palmo rivolto in avanti) e sostenne di essere un successore di Giorgio Castriota Scanderbeg. Zog ammass\u00f2 monete d'oro e pietre preziose che furono usate per sostenere la prima moneta cartacea d'Albania; le sue spese personali si aggiravano sul 2% del bilancio nazionale. Era praticamente ignorato dagli altri monarchi europei.\nDurante il suo regno fu Ministro delle Finanze Lame Kareco.\nZog tent\u00f2 di consolidare la legittimazione del regime governando come un monarca costituzionale. La sua costituzione del regno proib\u00ec che qualsiasi principe della casa reale diventasse primo ministro o membro del governo e conteneva disposizioni riguardo alla potenziale estinzione della famiglia reale. La costituzione proibiva anche l'unione del trono di Albania con quello di un altro paese.\nDurante il regno di Zog, l'esercito albanese rappresent\u00f2 uno dei problemi maggiori a causa dei costi del suo ammodernamento.\nIl regime di Zog port\u00f2 stabilit\u00e0 in Albania e il re istitu\u00ec un sistema di istruzione nazionale. La dipendenza fiscale dell'Albania dall'Italia continu\u00f2 a crescere in un periodo in cui il dittatore italiano Mussolini stava estendendo la sua sfera di influenza nei Balcani e esercitava un controllo crescente sulle finanze e sull'esercito albanesi. Durante la Grande depressione dei primi anni trenta, il governo di Zog divenne quasi totalmente dipendente da Mussolini. Si dovette importare il grano dall'estero e molti albanesi emigrarono.\nGli albanesi, al tempo del suo regno, erano ancora fedeli alle vendette sanguinose. Il primo degli errori di Zog fu di rompere bruscamente il fidanzamento con la figlia di Shefqet Verlaci subito dopo la sua incoronazione. Secondo il costume prevalente, Verlaci aveva, come risposta, il diritto di uccidere Zog. Il re si fece pi\u00f9 di qualche nemico e spesso si circondava di guardie del corpo, evitando le apparizioni pubbliche. Nel 1931 Zog visit\u00f2 Vienna e l\u00ec sopravvisse a un tentativo di assassinio.\nOccupazione italiana e tedesca (1939-1943).\nIl regno di Zog fu ben presto molto legato all'Italia. Ma il 7 aprile 1939 l'Italia occup\u00f2 militarmente l'Albania e costrinse Zog alla fuga. Cinque giorni dopo, il parlamento albanese proclam\u00f2 nuovo re Vittorio Emanuele III d'Italia, che assunse il titolo di \"Re d'Albania\". Il titolo fu mantenuto formalmente fino alla sua abdicazione nel 1943, quando Zog I, pur non facendo mai pi\u00f9 ritorno in Albania, fu restaurato come re.\nL'Albania sotto la Germania nazista era un paese indipendente \"de jure\" nel sud-est Europa. Ufficialmente il suo nome era Regno d'Albania (albanese: Mbretnija Shqiptare), tra il 1943 ed il 1944.\nIn assenza del re era stata costituita il Consiglio superiore della reggenza per il trasporto di personale di stato, mentre il governo \u00e8 stato guidato principalmente da albanesi conservatori politici del Balli Kombetare.\nTra la Seconda guerra mondiale e il Dopoguerra, alcuni albanesi tentarono di favorire il ritorno di re Zog, ma senza successo. Inoltre, n\u00e9 Zog n\u00e9 Vittorio Emanuele videro mai riconosciuto il titolo reale albanese dalla comunit\u00e0 internazionale. Il figlio di Zog, il principe ereditario Leka, \u00e8 morto nel 2011.\nAi cittadini italiani presenti in Albania nel 1945 fu preclusa la possibilit\u00e0 di rientrare in Italia. La soluzione dell'intricata questione internazionale avvenne solo dopo oltre 40 anni.\nRepubblica Socialista d'Albania (1946-1991).\nIl regime di Enver Hoxha.\nSotto la guida di Enver Hoxha, il Partito Comunista Albanese prese il potere il 29 novembre del 1944, nonostante i continui attacchi subiti dalle componenti nazionaliste (Balli Komb\u00ebtar), gi\u00e0 vicine alle forze d'occupazione.\nHoxha si dichiarava un marxista-leninista ortodosso, grande ammiratore del dittatore sovietico Stalin. Prese come modello l'Unione Sovietica e irrigid\u00ec le relazioni con i suoi vecchi alleati, i comunisti jugoslavi, in seguito alla condanna della loro ideologia, decisa a Mosca nel 1948. Il suo ministro della difesa, Ko\u00e7i Xoxe (), fu condannato a morte e giustiziato un anno dopo per attivit\u00e0 pro-jugoslave.\nFino a quando la Jugoslavia non venne espulsa dal Cominform nel 1948, l'Albania ag\u00ec come un satellite della federazione di Tito, che la rappresentava alle riunioni del Cominform.\nNella possibilit\u00e0 di un'invasione occidentale o jugoslava, dal 1950 Hoxha fece costruire in tutto il paese migliaia di bunker in cemento per una persona, per essere usati come posti di guardia e ricoveri di armi; il loro numero potrebbe essere superiore ai 500.000.\nLa loro costruzione accelera quando nel 1968 esce ufficialmente dal Patto di Varsavia, aumentando il rischio di un attacco straniero.\nHoxha rimase un convinto stalinista nonostante la relazione del ventesimo congresso del Partito Comunista dell'Unione Sovietica, e questo signific\u00f2 l'isolamento dell'Albania dal resto dell'Europa orientale comunista. Hoxha era deciso a seguire la politica stalinista, accusando i revisionisti russi di aver cambiato il loro sistema economico. Nel 1960 Hoxha avvicin\u00f2 l'Albania alla Repubblica Popolare Cinese in seguito alla crisi sino-sovietica, compromettendo le relazioni con Mosca negli anni seguenti. Nel 1968 l'Albania si ritir\u00f2 dal Patto di Varsavia come reazione all'invasione sovietica della Cecoslovacchia.\nNel 1967, dopo due decenni di ateizzazione sempre pi\u00f9 forte, Hoxha dichiar\u00f2 trionfalmente che la nazione era il primo paese dove l'ateismo di stato era scritto nella Costituzione. In quella del 1976 l'articolo 37 recitava: \"Lo Stato non riconosce alcuna religione e sostiene la propaganda atea per inculcare alle persone la visione scientifico-materialista del mondo\", mentre il 55 proibiva la creazione \"di ogni tipo di organizzazione di carattere fascista, anti-democratico, religioso o anti-socialista\" e vietava \"l'attivit\u00e0 o propaganda fascista, anti-democratica, religiosa, guerrafondaia o anti-socialista, come pure l'incitazione all'odio nazionale o etnico\". L'articolo 55 del codice penale del 1977 stabiliva la reclusione da 3 a 10 anni per propaganda religiosa e produzione, distribuzione o immagazzinamento di scritti religiosi. Parzialmente ispirato dalla Rivoluzione Culturale in Cina, egli procedette alla confisca di moschee, chiese, monasteri e sinagoghe. Molti di questi furono trasformati in musei o uffici pubblici, altri in officine meccaniche, magazzini, stalle o cinema. Ai genitori fu proibito dare nomi religiosi ai figli. I villaggi con nomi di santi furono rinominati con nomi non religiosi.\nSecondo un rapporto di Amnesty International pubblicato nel 1984, lo stato dei diritti umani in Albania era cupo sotto Hoxha. A causa dell'isolamento e del deperimento dei rapporti con il blocco sovietico, alcuni diritti civili come la libert\u00e0 di parola, di religione, di stampa e di associazione, sebbene la costituzione del 1976 li enunciasse, vennero sensibilmente compressi con una legge del 1977, per garantire stabilit\u00e0 ed ordine.\nLa morte di Mao nel 1976, e la sconfitta della Banda dei quattro nella successiva lotta intestina al Partito Comunista Cinese nel 1977 e 1978 port\u00f2 alla rottura tra Cina e Albania, che si ritir\u00f2 in un isolamento politico, mentre Hoxha si ergeva a baluardo anti-revisionista criticando sia Mosca che Pechino.\nNel 1981 Hoxha ordin\u00f2 l'arresto e l'esecuzione capitale di diversi dirigenti di partito e di governo accusati di corruzione e di attivit\u00e0 controrivoluzionaria. Probabilmente per questo motivo il Primo ministro Mehmet Shehu, la seconda figura politica del regime, si suicid\u00f2 nel dicembre 1981.\nLa repressione politica di Hoxha in Albania provoc\u00f2 migliaia di vittime. R. J. Rummel aveva ipotizzato 100.000 uccisioni (1945-87). Il \"Washington Times\" il 15 febbraio 1994 ha stimato da 5.000 a 25.000 esecuzioni politiche. Il WHPS ha parlato di 5.235 oppositori del regime giustiziati dal 1948 al 1952. L'ultima cifra, che appare come la pi\u00f9 verosimile, \u00e8 quella fornita l'8 agosto 1997 dal \"New York Times\", che ha parlato di 5.000 esecuzioni politiche. Invece la prima cifra, quella di Rummel, sembra ormai data come esagerata.\nIl regime di Ramiz Alia.\nDopo la morte di Enver Hoxha (1985), Ramiz Alia assunse anche la carica di segretario del Partito del Lavoro d'Albania. Il regime di Alia comport\u00f2 una certa distensione sia interna che in politica estera, mentre il potere del partito comunista si indeboliva.\nAlia si impegn\u00f2 nelle pubbliche sedi a mantenere i principi del suo predecessore, ma prendendo il potere diede inizio a una tendenza parzialmente riformista incentrata su un decentramento economico e su incentivi materiali per i lavoratori albanesi. Tuttavia i problemi di sistema che Hoxha aveva lasciato in eredit\u00e0 con la propria politica erano di una natura e dimensione tale da rendere necessaria un'attenzione drastica ed immediata, e il tentativo di Alia negli anni 1985-1989 volto a revisionare il sistema fu insufficiente a scongiurare il disastro.\nRieletto alla guida dello Stato dopo le elezioni presidenziali del 1987, avvi\u00f2 una timida apertura politica e nel 1990, contestualmente alla caduta dei regimi comunisti dell'Europa orientale, introdusse il multipartitismo. Eletto nel 1991 alla presidenza della repubblica, si dimise il 3 aprile 1992 dopo la vittoria elettorale del Partito Democratico d'Albania di Sali Berisha. In seguito fu arrestato con l'accusa di corruzione e rilasciato dal carcere nel luglio 1995.\nLa caduta del comunismo e le elezioni parlamentari.\nHoxha lasci\u00f2 il potere nel 1983, e venne succeduto da Ramiz Alia. Il governo comunista venne succeduto dal governo di Sali Berisha del Partito Democratico d'Albania nel 1992, confermato alle elezioni del 1996.\nNel 1996, il collasso delle piramidi finanziarie port\u00f2 a proteste popolari di massa che fecero precipitare il paese nel caos durante i primi mesi del 1997, causando circa 2.000 morti (Anarchia albanese del 1997); una forte ondata d'emigrazione si rivers\u00f2 sull'Italia. L'ONU intervenne con l'Operazione Alba. Il 24 luglio 1997 Berisha diede le dimissioni dal suo secondo mandato ricevuto dal parlamento, nel momento in cui nel paese era stato proclamato lo stato d'emergenza. Le gravi responsabilit\u00e0 di Berisha per i fatti del 1997, mentre era in carica come Presidente della repubblica non sono mai state chiarite. Nel settembre 1998 Sali Berisha prese parte a Tirana nel tentato colpo di Stato contro il governo di Fatos Nano dopo l'uccisione del deputato democratico Azem Hajdari. Nel 1999 l'Albania serv\u00ec da appoggio alle missioni internazionali di supporto ai profughi del Kosovo (missione Arcobaleno). Le elezioni parlamentari del 2001 sono state vinte dal Partito Socialista d'Albania del premier Ilir Meta.\nI risultati delle elezioni parlamentari del 2005 hanno evidenziato una netta vittoria dell'opposizione di centro-destra, costituita dal Partito Democratico d'Albania (PD) e i suoi alleati, tra cui il principale \u00e8 il Partito Repubblicano (PR), anche se in molte circoscrizioni uninominali la lotta con il Partito Socialista d'Albania (PSSh), al governo, \u00e8 stata serrata.Oltre ai due maggiori partiti, l'unico altro partito ad ottenere un seggio con il sistema uninominale \u00e8 stato quello dell'ex primo ministro Ilir Meta, il Movimento Socialista per l'Integrazione (LSI), nato da una scissione del PSSh, che per\u00f2 ha fallito nel proporsi come terza forza, non essendo determinanti per la formazione del governo. Nel voto proporzionale i piccoli partiti hanno ottenuto un maggior numero di preferenze.\nIl capo del Partito Democratico d'Albania, Sali Berisha \u00e8 stato nominato primo ministro e ha formato la coalizione di governo.\nNel 2009 l'Albania \u00e8 entrata nella NATO e ha posto domanda di adesione all'Unione europea. L'UE ha riconosciuto lo status di paese candidato il 27 giugno 2014.\nLa crisi politica tra il governo di Sali Berisha (PD) e Ilir Meta (LSI), e l'opposizione di Edi Rama (PS), che non riconosce il risultato delle elezioni parlamentari del 2009, \u00e8 sfociata in violenti scontri nel gennaio 2011; 4 manifestanti sono rimasti uccisi.\n Lo stallo istituzionale impediva al paese di progredire nella direzione dell'integrazione europea.\nNel 2009 \u00e8 iniziato il precesso di adesione dell'Albania all'Unione europea, nel giugno del 2012 il Parlamento elesse come nuovo presidente della Repubblica B. Nishani, esponente del Partito democratico mentre alle elezioni politiche tenutesi nel giugno 2013 l'alleanza di centro-destra venne sconfitta da una coalizione di centro-sinistra (53% delle preferenze) e il suo leader E. Rama assumeva la carica di primo ministro che tuttora detiene. Nel giugno 2014 l\u2019Albania ha ottenuto lo status di paese candidato all\u2019adesione dell\u2019UE."}
{"id": "2807747", "revid": "1442080", "url": "https://it.wikipedia.org/wiki?curid=2807747", "title": "Michael Good", "text": "Ha partecipato alle missioni STS-125 e STS-132 dello Space Shuttle come specialista di missione.\nBiografia.\nDopo aver ottenuto un \"Bachelor of Science\" in ingegneria aerospaziale all'Universit\u00e0 di Notre Dame, nel 1986 ottenne un \"Master of Science\" nella stessa universit\u00e0. Entr\u00f2 poi nella United States Air Force e fu assegnato alla Eglin Air Force Base, in Florida, col grado di sottotenente. Dopo un corso di addestramento, divenne un pilota di aerei militari, tra cui i caccia F-111 e F-15. Nella base di Eglin fu anche assegnato come ingegnere al collaudo dei missili Cruise lanciati da terra.\nNel 1989 fu selezionato per seguire un corso di \"Undergraduate Navigator Training\" alla Mather Air Force Base, in California. Fu poi assegnato come pilota alla Holloman Air Force Base in Florida e alla Mt. Home Air Force Base in Idaho. Nel 1993 frequent\u00f2 un corso di pilota collaudatore alla Edwards Air Force Base, che termin\u00f2 nel 1994. Nella base di Edwards fu tra i collaudatori del bombardiere B-2 Spirit. Nel 1997 fu assegnato alla Maxwell Air Force Base in Alabama.\nIn luglio del 2000 fu selezionato dalla NASA per diventare un astronauta, e venne congedato dalle forze armate col grado di Colonnello. Come pilota USAF ha al suo attivo pi\u00f9 di 2\u00a0600 ore di volo ed ha pilotato pi\u00f9 di 30 tipi di aerei.\nDurante la missione STS-125 dello Space Shuttle (11-24 maggio 2009) fece due attivit\u00e0 extraveicolari per lavori di manutenzione del Hubble Space Telescope, con una durata complessiva di 15 ore e 58 minuti.\n\u00c8 sposato con Joan Dickinson, dalla quale ha avuto tre figli: Bryan, Jason e Shannon. Vivono attualmente a Seabrook, nel Texas."}
{"id": "2807748", "revid": "297059", "url": "https://it.wikipedia.org/wiki?curid=2807748", "title": "Michael T. Good", "text": ""}
{"id": "2807754", "revid": "179980", "url": "https://it.wikipedia.org/wiki?curid=2807754", "title": "C.D. \u00c1guila", "text": ""}
{"id": "2807757", "revid": "15756", "url": "https://it.wikipedia.org/wiki?curid=2807757", "title": "Megan McArthur", "text": "Partecip\u00f2 alla missione Shuttle STS-125 per la riparazione del telescopio Hubble. Il 23 aprile 2021 \u00e8 partita per la sua seconda missione spaziale, la SpaceX Crew-2, per prendere parte all'Expedition 65.\nBiografia.\nIstruzione e primi lavori.\nConsegu\u00ec una laurea in ingegneria aerospaziale presso l'Universit\u00e0 della California a Los Angeles nel 1993 e un dottorato Oceanografia presso l'Universit\u00e0 della California, San Diego nel 2002. Mentre studiava per la laurea, Mcarthur condusse ricerche sulla propagazione acustica subacquea ed elaborazione del segnale digitale allo Scripps Institution of Oceanography. Lavor\u00f2 come Capo ricercatrice durante le operazioni di raccolta dei dati in mare e condusse le operazioni di immersione durante lo spiegamento di strumenti sul fondo marino e le raccolte di campioni di sedimenti. In quel periodo, McArthur lavor\u00f2 come volontaria al Birch Aquarium dello Scripps, dove condusse dimostrazioni educative per il pubblico dall'interno di una piscina espositiva da 260 m del California Kelp Forest.\nCarriera come astronauta.\nVenne selezionato come astronauta nel ruolo di specialista di missione del Gruppo 18 della NASA nel luglio 2000. Dopo aver completato l'addestramento di base di due anni, venne assegnata al dipartimento Operazioni dello Space Shuttle dell'Ufficio astronauti NASA del Johnson Space Center, lavorando nel Shuttle Avionics Integration Laboratory (SAIL). In seguito lavor\u00f2 nel Centro di controllo missione della Stazione Spaziale Internazionale e dello Space Shuttle in qualit\u00e0 di CAPCOM e come astronauta di supporto dei membri NASA di varie Expedition a bordo della ISS. McArthur fu capo dell'Ufficio degli astronauti per i veicoli spaziali in visita durante le prime missioni commerciali di rifornimento della Stazione Spaziale Internazionale. Nel luglio 2016 partecip\u00f2 alla missione analoga sottomarina NEEMO 21 in qualit\u00e0 di comandante di missione a bordo del laboratorio \"Aquarius\" nelle coste della Florida. Nel 2016 lavor\u00f2 come supporto agli equipaggi in addestramento e in orbita, come vice capo del dipartimento Operazioni della Stazione Spaziale Internazionale dell'Ufficio astronauti. Dal 2019 ricopre l'incarico di vicecapo dell'Ufficio astronauti, sotto la guida dell'astronauta Patrick Forrester.\nSTS-125.\nPart\u00ec per la sua prima missione spaziale l'11 maggio 2009 a bordo dello Space Shuttle Atlantis per la missione STS-125, il cui scopo era la riparazione del telescopio Hubble. Si tratt\u00f2 della quinta e ultima missione di servizio dell'Hubble, le altre erano state l'STS-61 (1993), STS-82 (1997), STS-103 (1999) e STS-109 (2002). McArthur ricopr\u00ec il ruolo di ingegnere di volo durante il lancio e l'atterraggio dello Shuttle; inoltre fu responsabile robotico della missione, manovrando il Canadarm1 per la cattura dell'Hubble e durante le cinque attivit\u00e0 extraveicolari della missione.\nSpaceX Crew-2 (Expedition 65).\nAlla fine di luglio 2020 venne assegnata come pilota della missione SpaceX Crew-2 con il comandante Robert Kimbrough e gli specialisti di missione Thomas Pesquet e Akihiko Hoshide. Il lancio \u00e8 avvenuto il 23 aprile 2021 e durante la sua permanenza in orbita parteciper\u00e0 alla missione di lunga durata Expedition 65.\nVita privata.\n\u00c8 sposata con l'astronauta NASA Robert Behnken e ha un figlio. Nel tempo libero le piace fare immersioni, viaggiare e cucinare."}
{"id": "2807758", "revid": "114555941", "url": "https://it.wikipedia.org/wiki?curid=2807758", "title": "Ordine della Stella africana", "text": "L'Ordine della Stella africana (in olandese: \"Orde van de Afrikaanse Ster\", in francese: \"Ordre de l'\u00c9toile africaine\") fu un ordine cavalleresco fondato dal re Leopoldo II del Belgio il 30 dicembre 1888, in quanto regnante dello Stato Libero del Congo e concesso pertanto a quanti avessero prestato servizio nel Congo belga a favore della \"promozione della civilizzazione africana in generale\". Esso venne incorporato nel sistema delle onorificenze del Regno del Belgio il 10 ottobre 1908 a seguito dell'annessione del Libero Stato del Congo al Belgio. Il Re dei Belgi ne ricopre il grado di Gran Maestro. Anche se ad oggi il Congo non \u00e8 pi\u00f9 una colonia belga, l'Ordine viene comunque considerato come parte delle onorificenze del regno del Belgio anche se non pi\u00f9 in uso di fatto dal 1960. L'Ordine della Stella africana viene concesso per decreto reale.\nClassi.\nL'Ordine della Stella africana dipende dal Ministero degli Esteri belga e dispone di cinque gradi di benemerenza e tre medaglie:\nCondizioni di concessione.\nL'Ordine della Stella africana veniva concesso espressamente per meriti di servizio nel Congo belga. La sua concessione fu ad ogni modo molto rara e richiedeva l'approvazione del Consiglio dei ministri."}
{"id": "2807770", "revid": "1747667", "url": "https://it.wikipedia.org/wiki?curid=2807770", "title": "Nicholas Trevet", "text": "Biografia.\nNicholas Trevet, dai suoi contemporanei chiamato anche Nicolaus Anglicus, fu un monaco domenicano inglese, cronista e commentatore di testi classici e medievali. \nNon abbiamo molti dati certi sulla sua vita. Sappiamo che nacque intorno al 1265 in una famiglia dell'aristocrazia feudale anglo-normanna e che mor\u00ec a circa 70 anni intorno al 1335. Queste date approssimative, citate dallo studioso Otto L\u014dhmann in un suo articolo, le troviamo anticipate in altre fonti, come ad esempio nella \"Enciclopedia Britannica\", al 1257/1334. Dopo aver studiato a Londra e a Oxford presso i domenicani, Trevet, entrato nell'ordine, fu attivo in Francia e in Italia come predicatore contro le eresie dei primi del Trecento. Torn\u00f2 poi a Londra (probabilmente come priore dell'ordine) e in seguito a Oxford, dove visse fino alla morte insegnando e scrivendo le tante opere di cui fu autore. \nDi queste opere solo due furono pubblicate: una, a pi\u00f9 riprese nel corso del XV secolo, \u00e8 il commento al \"De Civitate Dei\" di sant'Agostino, che venne stampato il pi\u00f9 delle volte unitamente al commento di Thomas Walleys sempre sul \"De civitate dei\". L'altra \u00e8 una delle due cronache che Trevet scrisse in latino e che, intitolata \"Annales sex regum Angliae qui a comitibus Andegavensibus originem traxerunt\" venne stampata per la prima volta a Parigi nel 1688, poi a Oxford nel 1719 e infine a Londra in edizione critica dal biografo ed erudito Thomas Hogg per l'English Historical Society nel 1845. Questa cronaca rappresenta ancora oggi una fonte storica importante per il periodo 1136-1307 (termina con la morte di Edoardo I, contemporaneo di Trevet), e contribu\u00ec alla sua fama di cronachista e storico affidabile, che super\u00f2 i confini dell'Inghilterra normanna diffondendosi anche in Europa. Tutte le altre opere ci sono state tramandate soltanto attraverso manoscritti, numerosi sia in Inghilterra tra Londra e Oxford, sia nel resto dell'Europa e soprattutto in Francia e in Italia, dove ne troviamo anche alcuni in volgare. Delle 3 cronache di cui Trevet fu autore, la seconda in latino si intitola \"Annales ab origine mundi ad Christum\" e, proprio per il lasso di tempo che si impone di documentare (appunto dall'origine del mondo a Cristo), non ha certo il rigore storico della prima e rappresenta piuttosto un excursus nella visione religiosa e mitologica giudaico-cristiana. La terza cronaca, scritta da Trevet in anglo-normanno intorno al 1334, \u00e8 intitolata (in una sua versione manoscritta in francese), \"Cronicles que fr\u00e8re Nichol Trivet escrit \u00e0 ma dame Marie la fille moun seignour le roi d'Engleterre Edward le filz Henri\", ed \u00e8 dedicata a Maria, figlia del re Edoardo I d'Inghilterra, in occasione della sua entrata in convento come monaca.\nPi\u00f9 importanti dal punto di vista letterario e filosofico sono i numerosi commenti di Trevet ad opere di grandi scrittori della classicit\u00e0, mai commentati prima di allora. Trevet fu infatti il primo a commentare le dieci tragedie tr\u00e0dite sotto il nome di Seneca il giovane, le \"Declamationes\" di Seneca il vecchio e anche l'opera di Tito Livio \"Ab urbe condita\", anticipando in questo gli interessi tipici dell'epoca dell'Umanesimo, pur restando ancora ben agganciato alla tradizione scolastica del metodo tomistico-aristotelico. E alla Scolastica \u00e8 riconducibile anche il suo commento pi\u00f9 famoso ossia quello alla \"Consolazione della filosofia\" di Severino Boezio, che ebbe grande impatto nella cultura dell'epoca fino a tutto il XIV secolo e che fu anche utilizzato da Chaucer per il suo \"Boece\", da Badio Ascensio nel suo commento alla stessa opera e da Alberto della Piagentina nella sua traduzione in terzine di volgare italiano sempre della stessa \"consolatio\" boeziana. Tale famoso commento ci \u00e8 stato tramandato in pi\u00f9 di cento manoscritti (numero davvero ragguardevole per gli standard dell'epoca rispetto a commenti di questo genere) di cui la maggior parte \u00e8 in latino, ma con versioni esistenti in volgare inglese, francese e italiano.\nOpere (selezione).\nAnnales sex regum Angliae\nCommentario sulle tragedie di Seneca"}
{"id": "2807772", "revid": "1564499", "url": "https://it.wikipedia.org/wiki?curid=2807772", "title": "Amministratore", "text": ""}
{"id": "2807776", "revid": "1275164", "url": "https://it.wikipedia.org/wiki?curid=2807776", "title": "Classe Long Island (portaerei)", "text": ""}
{"id": "2807779", "revid": "767487", "url": "https://it.wikipedia.org/wiki?curid=2807779", "title": "Angelo, amore mio", "text": "Angelo, amore mio \u00e8 un film del 1983 scritto, diretto e prodotto da Robert Duvall al suo esordio alla regia di un lungometraggio."}
{"id": "2807780", "revid": "84604", "url": "https://it.wikipedia.org/wiki?curid=2807780", "title": "Castello Manno", "text": ""}
{"id": "2807781", "revid": "1543377", "url": "https://it.wikipedia.org/wiki?curid=2807781", "title": "Ordine Reale del Leone", "text": "L'Ordine Reale del Leone \u00e8 un Ordine cavalleresco belga.\nStoria.\nL'Ordine venne fondato dal re Leopoldo II del Belgio il 9 aprile 1891 in quanto regnante del Stato Libero del Congo, ma non era correlato al prestar servizio in Congo come l'Ordine della Stella africana ed era concesso per servizi svolti anche altrove. Esso venne incorporato nelle onorificenze belga quando il Libero Stato del Congo venne annesso al Belgio nel 1908. Il re del Belgio ne ricopre l'incarico di Gran Maestro. Anche se attualmente il Congo non \u00e8 una colonia belga dal 1960, l'Ordine \u00e8 comunque considerato come parte del sistema di decorazioni del Belgio. L'Ordine viene concesso per decreto reale.\nClassi.\nL'Ordine dispone delle seguenti classi di benemerenza:"}
{"id": "2807783", "revid": "1003787", "url": "https://it.wikipedia.org/wiki?curid=2807783", "title": "Brian Vandborg", "text": "Carriera.\nPrima di passare professionista fu campione nazionale a cronometro under-23 nel 2002 e nel 2003. Nel 2004 firm\u00f2 il suo primo contratto da professionista con il Team CSC. Nel 2005 vinse la quarta tappa del Tour de Georgia, ma il resto della sua stagione fu rovinato dalla mononucleosi; l'anno dopo vinse il titolo di campione nazionale a cronometro e si classific\u00f2 quarto al campionato mondiale di specialit\u00e0.\nNel 2007 si trasfer\u00ec alla Discovery Channel, nella quale correva tra gli altri Lance Armstrong, ma non ottenne risultati di rilievo. Dopo una breve parentesi nel 2008 con il team danese GLS-Pakke Shop, nel 2009 \u00e8 passato alla Liquigas-Doimo. \u00c8 rimasto tra le file della squadra italiana per due stagioni, partecipando anche a due Tour de France, accasandosi poi alla Saxo Bank-Sungard per la stagione 2011 e quindi, nel marzo 2012, alla SpiderTech powered by C10, formazione Professional Continental canadese.\nPer l'annata sportiva 2013 \u00e8 tornato a gareggiare con la divisa della Liquigas, divenuta Cannondale Pro Cycling, salvo poi ritirarsi al termine della stagione dopo essersi ritrovato senza un contratto per il 2014."}
{"id": "2807784", "revid": "1305772", "url": "https://it.wikipedia.org/wiki?curid=2807784", "title": "Austin Miles", "text": "Biografia.\nPastore cristiano fondamentalista, ha scritto \"Don't Call Me Brother\" e \"Setting the Captives Free\" per la Prometheus Books di Buffalo.\nLe tesi di Miles, fortemente contrarie al cristianesimo organizzato, sono state causa di controversie."}
{"id": "2807791", "revid": "124548393", "url": "https://it.wikipedia.org/wiki?curid=2807791", "title": "Episodi di Dora l'esploratrice", "text": "Questo \u00e8 una lista degli episodi di Dora l'esploratrice.\nDora l'esploratrice \u00e8 un cartone della Nickelodeon. Questi sono gli episodi della serie TV."}
{"id": "2807794", "revid": "1005847", "url": "https://it.wikipedia.org/wiki?curid=2807794", "title": "Pino Arpioni", "text": "Biografia.\nUltimo di quattro fratelli, Pino Arpioni rimane orfano a un anno. Studia e diventa perito aeronautico. Arruolato militare, viene catturato a Pordenone dalle forze di occupazione tedesche all'indomani dell'armistizio dell'8 settembre 1943 e fra il 1943 e il 1945 fu internato in diversi campi di concentramento in Germania come Internato Militare Italiano (IMI).\nIncarichi pubblici.\nNel 1951 \u00e8 presidente diocesano della Giovent\u00f9 Italiana Azione Cattolica (GIAC). Nello stesso anno diventa consigliere comunale a Firenze nella giunta del sindaco Giorgio La Pira. \u00c8 nominato assessore al lavoro nella seconda giunta La Pira formata il 29 agosto 1956 con un'alleanza DC-PSDI. La Pira gli affida i cantieri di lavoro, nati per alleviare la grave disoccupazione. Nella stessa giunta \u00e8 presente anche il futuro sindaco di Firenze Piero Bargellini, come assessore ai convegni e manifestazioni culturali. Dopo le elezioni comunali dell'1-2 marzo 1960, Pino Arpioni diviene assessore al personale del Comune di Firenze nella prima giunta di centro-sinistra in Italia (DC-PSDI-PSI), sempre guidata dal sindaco Giorgio La Pira. Nel 1974 diviene commissario del movimento giovanile DC, chiamato dal segretario della DC Amintore Fanfani. Si presenta alle elezioni della Camera dei Deputati del 20 giugno 1976 nella circoscrizione Firenze-Pistoia nella lista della DC con capolista Giorgio La Pira. Negli anni novanta \u00e8 presidente dello Spedale degli Innocenti di Firenze.\nCampi scuola e villaggi.\nDurante l'internamento in Germania Pino Arpioni matura l'idea di realizzare campi scuola per ragazzi e adolescenti. L'intento \u00e8 la formazione dei giovani sotto l'aspetto religioso e sociale. Infatti, nel primo dopoguerra \u00e8 forte la necessit\u00e0 di cancellare l'influenza del totalitarismo fascista anche in campo educativo. Del 1948 \u00e8 il primo campo scuola a Pian degli Ontani (Abetone). Dal 1950 i campi-scuola estivi: a Montecocco (1950) al Falzarego (1951), a Piandelagotti (1952). Nel 1952 organizza un campo al mare all'isola d'Elba. Nel 1954 un villaggio permanente a Pian degli Ontani (villaggio \"il Cimone\"). Del 1955 \u00e8 il villaggio \"La Vela\" situato su un piccolo promontorio all'ingresso di Castiglione della Pescaia (Grosseto).. L'attivit\u00e0 dei villaggi \"Il Cimone\" e \"La Vela\" prosegue ininterrotta fino ad oggi. Circa 30.000 ragazzi e ragazze hanno preso parte ai campi scuola nel corso di oltre cinquanta anni.\nL'Opera per la Giovent\u00f9 \"Giorgio La Pira\".\nL'Opera per la Giovent\u00f9 \u201cGiorgio La Pira\u201d, ONLUS nel campo dell'educazione giovanile con sede\na Firenze, fu fondata nel 1959 da Pino Arpioni, collaboratore di Giorgio La Pira.\nL'attivit\u00e0 dell'Opera si ispira alla figura di Giorgio La Pira, Sindaco di Firenze, nella formazione sociale e religiosa dei giovani, attraverso il dialogo nelle sue dimensioni ecumeniche, interreligiose e interculturali, con lo scopo di costruire la pace, impegnandosi secondo la sollecitazione neotestamentaria spes contra spem (cfr Rm 4,18).\nNel tempo, l'Opera diviene luogo e centro di organizzazione anche di seminari di importanza\nnazionale e di incontri tra i giovani di tutto il mondo. Il \u201ccampo internazionale\u201d a La Vela\n(Grosseto) parte all'inizio degli anni ottanta nell'ottica lapiriana dello scambio fra chiese e culture diverse e popoli di oriente e occidente. Nel 1979 Arpioni inizi\u00f2 un dialogo ecumenico con la Chiesa anglicana in Inghilterra, che poi si allarg\u00f2 ad altre chiese e religioni fra cui la chiesa Ortodossa.\nAll'indomani del viaggio di ragazzi italiani in Inghilterra nel 1979, per alcuni anni vi furono scambi di giovani e incontri ecumenici con anglicani a La Vela. Poi nel 1984, nel 25\u00ba anniversario del primo viaggio a Mosca di La Pira, il primo pellegrinaggio in Russia, dove inaspettatamente si apr\u00ec un ampio credito verso l'Opera, che ha permesso di ripetere ogni anno l'esperienza e di far venire in Italia sia seminaristi del Patriarcato Ortodosso, che studenti dell'Istituto delle relazioni internazionali (i futuri diplomatici) con i loro insegnanti. Tutti i viaggi dell'Opera a Mosca, a San Pietroburgo e in Terra Santa, si fondano sulle \u201cipotesi di lavoro\u201d del professore: l'essere operatori di pace e di unit\u00e0, in ambito religioso, culturale e politico. Dunque, l'incontro e la discussione con gli studenti russi, israeliani e palestinesi, per varcare il sentiero pi\u00f9 difficile del cammino di unit\u00e0 della triplice famiglia di Abramo. La pace di Gerusalemme non era \u201cuna pace\u201d, era \u201cla pace\u201d. I giovani dovevano allora andare a Gerusalemme a compiere, come avrebbe detto La Pira, \u201cun atto di fede, e perci\u00f2 storico e politico\u201d. Nel Suo disegno provvidenziale ci avrebbe poi pensato il Signore a far maturare il seme gettato. Nell'ottica della fede anche il gesto pi\u00f9 umile avrebbe potuto, nei modi e nei tempi voluti dal Signore, scardinare tutto.\nAdesso, studenti dell'Istituto Statale per le Relazioni Internazionali di Mosca partecipano\nregolarmente al campo internazionale, cos\u00ec come ragazzi provenienti da numerosi altri paesi, ad\nesempio, nel 2009, Albania, Congo, Israele, Italia, Palestina, Russia, Senegal e Yemen.\nRiconoscimenti.\nNel 2004 il Consiglio regionale della Toscana gli ha assegnato una medaglia alla memoria per la sua azione educativa.\nAlla sua memoria \u00e8 stato dedicato il premio \"Prima di tutto la vita\" del 2005 del Progetto Agata Smeralda ONLUS. A lui sono dedicate vie a Greve in Chianti (FI) e a Le Palaie (FI).\nNomadelfia.\nPino Arpioni ha vissuto gli ultimi due anni della sua vita a Nomadelfia, dove ha voluto essere sepolto."}
{"id": "2807801", "revid": "287204", "url": "https://it.wikipedia.org/wiki?curid=2807801", "title": "Steven Lindsey", "text": "Ha partecipato alle missioni dello Space Shuttle: STS-87, STS-95, STS-104, STS-121 e STS-133 comandando le ultime tre."}
{"id": "2807802", "revid": "290023", "url": "https://it.wikipedia.org/wiki?curid=2807802", "title": "Is Mirrionis", "text": "Is Mirrionis \u00e8 un quartiere urbano di Cagliari.\nToponimo.\nIl significato del nome del quartiere \u00e8 dubbio. La parola \"mirrioni\" in sardo campidanese significa morione, ovvero l'elmo militare forse di origine spagnola in uso in Europa nei secoli XV-XVII. Secondo il canonico Giovanni Spano il toponimo \"Is Mirrionis\" indicherebbe \"due grossi monoliti detti \"Mirrionis\" che prima vi stavano, residui delle antiche cave di pietra\", e riferisce ancora che secondo il Vidali questi monoliti \"si chiamarono Mirrionis da \"mirai\" (guardare) perch\u00e9 sono posti in sito che sembrano fare uffizio di vedette\". Lo storico Vittorio Angius nel suo contributo al Dizionario geografico storico-statistico-commerciale degli Stati di S. M. il Re di Sardegna di Goffredo Casalis indica la zona come \"gran fosso dei Mirrioni\" o \"circolo dei Mirrioni\".\nStoria.\nLa zona era frequentata gi\u00e0 nell'et\u00e0 del rame, come testimoniano alcuni materiali rinvenuti ascrivibili alla cultura di Monte Claro (seconda met\u00e0 del III millennio a.C.): resti di cibo e di ceramiche, oltre ad alcune tombe trovate negli anni cinquanta, durante la costruzione della Casa dello Studente e della scuola di San Vincenzo. L'abitato doveva essere situato tra il colle di San Michele, il Monte della Pace, Monte Claro e il colle di Buoncammino. \nRisale al Novecento la costruzione dell'ospedale militare. Dopo la seconda guerra mondiale l'area, tendenzialmente rurale e agricola, comincia ad essere abitata con la costruzione dagli anni sessanta di palazzoni e case popolari, crescendo assieme al quartiere di San Michele e congiungendosi con la municipalit\u00e0 di Pirri. \nLuoghi di interesse.\nParco di Monte Claro.\nIl parco di Monte Claro, diviso con il quartiere La Vega, \u00e8 ampio 25 ettari e, insieme alle grotte del promontorio di capo Sant'Elia, risulta essere il luogo dei pi\u00f9 antichi insediamenti umani della provincia di Cagliari, risalenti al neolitico. Monte Claro oggi \u00e8 diventato uno dei parchi pubblici pi\u00f9 frequentati della citt\u00e0, soprattutto per fare attivit\u00e0 sportive come jogging, o per salire fino alla cima del colle tramite sentieri suggestivi, per raggiungere le antiche rovine e il colorato roseto. Nella parte in pianura del parco \u00e8 presente una grande fontana moderna e un laghetto, attraversato da un ponte pedonale, dove risiedono numerose oche, anatre, tartarughe e pesci di varie dimensioni. Sono presenti anche un teatro all'aperto, un bocciodromo e un'area ludica per bambini. Nel periodo estivo il parco resta aperto fino a mezzanotte, e spesso vengono organizzati eventi culturali e di svago.\nStrutture pubbliche.\nLa pubblica istruzione \u00e8 offerta dalla scuola elementare \"Italo Stagno\", l'Istituto Comprensivo \"Francesco Ciusa\", il Liceo scientifico statale Antonio Pacinotti e la Facolt\u00e0 di Studi Umanistici dell'Universit\u00e0 di Cagliari. La sanit\u00e0 pubblica \u00e8 presente attraverso l'ospedale \"Santissima Trinit\u00e0\" e la Cittadella della Salute. Completano il quadro dei servizi il mercato rionale di via Quirra, il CUS Cagliari e gli uffici degli assessorati della Citt\u00e0 metropolitana di Cagliari.\nEdifici ecclesiastici.\nSulle pendici del colle di San Michele \u00e8 ubicato il complesso del Seminario arcivescovile di Cagliari. Nel quartiere sono presenti le parrocchie della vicaria dei Santi Pietro e Paolo: Parrocchia Santi Pietro e Paolo, Parrocchia Sant'Eusebio, Parrocchia San Massimiliano Kolbe.\nTrasporti.\nViabilit\u00e0 principale.\nLe principali arterie del quartiere sono:\nBus.\nIl quartiere \u00e8 servito dalla rete di trasporti pubblici CTM S.p.A., operata tramite autobus numero: 1, 3, 6, 8 (8A), 9, 5 (5/11, 5ZE), 13, 16, 20, University Express."}
{"id": "2807803", "revid": "767487", "url": "https://it.wikipedia.org/wiki?curid=2807803", "title": "Ricordando Hemingway", "text": "Ricordando Hemingway (\"Wrestling Ernest Hemingway\") \u00e8 un film del 1993 diretto da Randa Haines e interpretato da Robert Duvall e Richard Harris.\nTrama.\nNella casa in Florida di propriet\u00e0 della vedova Helen il condizionatore \u00e8 rotto: si adira per questo l'affittuario, il capitano di mare in pensione Frank, cui il figlio ha mandato in regalo un cappello a doppia visiera per il suo settantacinquesimo compleanno. Frank cerca cos\u00ec refrigerio in una libreria, ma scacciato si rifugia al cinema, dove chiacchiera con l'elegante ed attempata Georgia. Deluso per il mancato arrivo del figlio, Frank incontra al parco Walt, un altro pensionato solitario, col quale va allo snack dove quest'ultimo ordina, invariabilmente, panini al bacon alla graziosa Elaine, di cui \u00e8 devoto ammiratore e, che accompagna a casa sul bus dopo il lavoro. \u00c8 il quattro luglio, e per vedere i fuochi artificiali i due utilizzano il tendem di Frank, deluso perch\u00e9 il figlio ha disdetto la preannunciata visita. Intanto fanno amicizia: Walt si rivela per un esule cubano e Frank indugia nel ricordare il suo primo incontro amoroso e i suoi quattro matrimoni. Poich\u00e9 il sabato, Georgia, elegantissima, sfugge il trasandato Frank, l'amico Walt lo rade e gli aggiusta i capelli cos\u00ec bene che Frank viene addirittura assunto come maschera al cinema, dove ritenta l'assalto a Georgia, con identico risultato. Elaine intanto sta per sposare un marine e trasferirsi: i due la vanno a salutare. Frank le regala, contro il parere di Walt, una bottiglia di vodka, che la giovane cortesemente rifiuta: Walt si adira ed i due litigano, separandosi bruscamente. Poi Frank tenta di corteggiare Helen, ed una volta riuscito nel suo intento, le confida la sua impotenza, chiedendole di ospitarlo fraternamente. Riappacificatisi, Frank e Walt decidono di andare ad una festa da ballo, dopo che Walt ha porto l'ultimo saluto ed il suo regalino ad Elaine. Ma quando passa a prenderlo, Walt trova Frank morto. Dopo averlo ricomposto e salutato, egli si reca alla festa, dove balla con un'anziana signora."}
{"id": "2807804", "revid": "1149807", "url": "https://it.wikipedia.org/wiki?curid=2807804", "title": "Episodi di Vai Diego", "text": "Questa \u00e8 la lista degli episodi di Vai Diego."}
{"id": "2807805", "revid": "110157", "url": "https://it.wikipedia.org/wiki?curid=2807805", "title": "Oskar \u00c5sbrink", "text": "Attualmente detiene il record del mondo nella risoluzione singola del Rubik's Magic a pari merito con Tang Yiu Chun di Hong Kong.\nNonostante il record mondiale singolo di 0.77 secondi, ottenuto al Swedish Open 2009, non \u00e8 mai riuscito a realizzare in competizione tempi altrettanto buoni nella media di 5 risoluzioni dello stesso puzzle, ottenendo come risultato migliore 2.32 secondi, che lo piazza al 662\u00ba posto nel mondo."}
{"id": "2807810", "revid": "767487", "url": "https://it.wikipedia.org/wiki?curid=2807810", "title": "Tommy Gemmell", "text": "Carriera.\nRitenuto tra i migliori della storia del Celtic, Gemmell ricopriva il ruolo di terzino sinistro. Le sue principali caratteristiche erano il tiro molto potente, il fallo tattico e l'abilit\u00e0 nel battere i calci di rigore. Nella sua lunga militanza con la maglia dei \"Bhoys\" biancoverdi, Gemmell ha totalizzato 64 reti in 418 presenze; ha battuto 34 rigori sbagliandone solamente 3. Fu un pilastro dei \"Lisbon Lions\", squadra che vinse la Coppa dei Campioni 1966-1967. In questa edizione della competizione segn\u00f2 4 reti, tra cui il gol del pareggio nella finale vinta 2 a 1 contro l'. Gemmell segn\u00f2 anche nella finale dell'edizione 1969-1970, persa contro il Feyenoord dopo i tempi supplementari. Detiene tuttora - insieme a Phil Neal - il titolo di unico britannico ad aver segnato in due diverse finali della Coppa dei Campioni. Nel suo palmar\u00e8s figurano 6 campionati scozzesi, 3 coppe di Scozia e 5 coppe di Lega scozzese. La sua attivit\u00e0 in Nazionale scozzese ebbe inizio il 2 aprile 1966 - all'Hampden Park di Glasgow - in una partita persa 4-3 contro i rivali dell' nel Torneo Interbritannico. L'anno seguente prese parte alla famosa vittoria scozzese ai danni dell' in una partita valida per la qualificazione al (3-2). Segn\u00f2 il suo primo e unico gol internazionale in data 17 maggio 1969, in una straripante vittoria casalinga sul (8-0), valida per la qualificazione al . L'ultima partita da lui giocata con la maglia scozzese \u00e8 datata 3 febbraio 1971, persa 3-0 in casa del , e valida per la qualificazione all'. La sua carriera internazionale si concluse con 18 presenze, una rete, ed una espulsione. Ritiratosi dal calcio giocato a 33 anni, Gemmell si \u00e8 poi dedicato per brevi periodi all'attivit\u00e0 di allenatore: Dundee (1977-1980) ed Albion Rovers (1986-1987 e 1993-1994).\nNel 2002 \u00e8 stato inserito nella \"Miglior formazione di sempre del Celtic\" votata dai tifosi; nel 2006 \u00e8 stato introdotto nella Hall of Fame del calcio scozzese."}
{"id": "2807811", "revid": "767487", "url": "https://it.wikipedia.org/wiki?curid=2807811", "title": "Rebecca of Sunnybrook Farm", "text": "Rebecca of Sunnybrook Farm \u00e8 un film muto del 1917 diretto da Marshall Neilan e interpretato da Mary Pickford che ne fu anche produttrice.\nSecondo quella che allora era una consolidata convenzione teatrale e cinematografica, il ruolo della ragazzina protagonista (\"Rebecca\") \u00e8 affidato ad un'attrice adulta, Mary Pickford (allora gi\u00e0 pi\u00f9 che ventenne), mentre agli attori bambini vengono riservate le parti di supporto. Il successo riscosso con \"Una povera bimba molto ricca\" (1917) era stato tale che nella sua carriera Mary Pickford si specializz\u00f2 in simili parti, che furono molto amate dal pubblico dei suoi fans e che la videro protagonista in una lunga serie di film, da \"The Little Princess\" (1917), \"Pap\u00e0 Gambalunga\" (1919), \"Pollyanna \"(1920), \"Little Lord Fauntleroy\" (1921), \"Little Annie Rooney\" (1925), fino a \"Sparrows\" (1926).\nNel 1932, venne fatto un \"remake\" del film, sempre con il titolo \"Rebecca of Sunnybrook Farm\", che fu diretto da Alfred Santell e fu interpretato da Marian Nixon, Ralph Bellamy e Mae Marsh.\nTrama.\nFiglia di una famiglia molto numerosa, Rebecca va a vivere con le zie per alleviare le fatiche della madre che ha altri sei figli da crescere. La ragazza, esuberante e fantasiosa, mette a dura prova le rigide zie che alla fine la mandano a studiare in collegio.\nQuando Rebecca torna, \u00e8 una giovane donna che non tarda a conquistare il cuore di Adam, un bravo giovanotto. Miranda, una delle zie, muore e la felicit\u00e0 di Rebecca ne \u00e8 offuscata. Ma il tempo passa e la gioia ritorna nel cuore della ragazza quando il mutuo che gravava sulla casa di famiglia viene finalmente estinto.\nProduzione.\nGirato a Pleasanton in California, \u00e8 una delle diverse versioni della storia di Rebecca, adattata qui dalla scrittrice Frances Marion. Il film venne prodotto dalla stessa protagonista, Mary Pickford, con la propria compagnia.\nDistribuzione.\nIl film, uscito negli Stati Uniti il 22 settembre 1917, fu un grande successo al botteghino. Copie della pellicola sono conservate negli archivi dell'UCLA e nella collezione del Mary Pickford Institute for Film Education.\nIl film, in una versione di 69 minuti, \u00e8 stato inserito in un cofanetto della St. Clair Vision dal titolo \"Mary Pickford Collection (1917-1925)\" su DVD in NTSC, Dolby Digital 5.1 surround sound, con sottotitoli in inglese, distribuito il 15 aprile 2008 ."}
{"id": "2807812", "revid": "1305772", "url": "https://it.wikipedia.org/wiki?curid=2807812", "title": "Placca dei Pioneer", "text": "Con placca dei Pioneer si indica l'effigie presente sulle placche commemorative in alluminio anodizzato con oro, che furono posizionate a bordo delle sonde \"Pioneer 10\" e \"11\" rispettivamente nel 1972 e nel 1973. Nell'eventualit\u00e0 che le due sonde venissero intercettate da esseri extraterrestri, le placche mostrano le immagini di un uomo e una donna nudi attorno alle quali si trovano vari simboli che hanno il fine di fornire informazioni sull'origine delle sonde.\nLe sonde \"Pioneer\" sono stati i primi oggetti costruiti dall'uomo ad avventurarsi verso le regioni esterne del sistema solare. Le targhe sono fissate sui fronti dei supporti delle antenne in una posizione che le protegge dall'erosione della polvere interstellare.\nNel 1977 l'iniziativa \u00e8 stata ripetuta, elaborando un messaggio pi\u00f9 complesso e dettagliato, col Voyager Golden Record, un disco contenente suoni e filmati che fu fissato alle sonde Voyager.\nStoria.\nIl primo a menzionare l'idea di fare portare alla sonda Pioneer un messaggio da parte del genere umano, fu Eric Burgess quando visit\u00f2 il Jet Propulsion Laboratory di Pasadena, California durante la missione del Mariner 9. Egli contatt\u00f2 il dottor Carl Sagan, che aveva tenuto una dissertazione sulla comunicazione con intelligenze extraterrestri in una conferenza in Crimea. Sagan era entusiasta al riguardo. La NASA acconsent\u00ec al piano e gli dette tre settimane per preparare il messaggio. In collaborazione con il dott. Frank Drake egli disegn\u00f2 le placche, e l'incisione fu preparata da sua moglie, Linda Salzman Sagan. La realizzazione pratica spett\u00f2 alla Precision Engravers di San Carlos, in California\nLa prima placca fu lanciata con il \"Pioneer 10\" il 2 marzo 1972, e la seconda in seguito con il \"Pioneer 11\" il 6 aprile 1973.\nSimbolismo.\nTransizione iperfine per inversione di spin dell'idrogeno neutro.\nNell'angolo superiore sinistro della targa c'\u00e8 una rappresentazione schematica della transizione iperfine per inversione di spin dell'idrogeno che \u00e8 l'elemento pi\u00f9 abbondante nell'universo. Al di sotto di questo simbolo c'\u00e8 una piccola linea verticale che rappresenta la cifra binaria 1. Questa inversione di spin di un atomo di idrogeno da uno stato elettronico \"spin up\" a uno stato elettronico \"spin down\" pu\u00f2 descrivere un'unit\u00e0 di lunghezza (lunghezza d'onda 21\u00a0cm) e contemporaneamente una unit\u00e0 di tempo (frequenza, 1420 MHz, periodo 0,7 ns). Entrambe le unit\u00e0 sono usate come misura negli altri simboli.\nImmagini di un uomo e di una donna.\nSul lato destro della placca sono rappresentati un uomo e una donna di fronte alla navicella. Tra i segni che indicano l'altezza della donna, si pu\u00f2 vedere la rappresentazione binaria del numero 8 (1 000 con un piccolo difetto nel primo zero). In unit\u00e0 di lunghezza d'onda della transizione iperfine dell'idrogeno questo significa 8 \u00d721\u00a0cm = 168\u00a0cm.\nLa mano destra dell'uomo \u00e8 alzata in un gesto di pace. Seppure questo gesto non venisse compreso, esso offre un modo per mostrare il pollice opponibile e come possono essere mossi gli arti.\nIn origine Sagan disegn\u00f2 gli umani che si tenevano per mano, ma presto si rese conto che gli extraterrestri avrebbero potuto interpretare la figura come una singola creatura invece che due organismi. Le due figure appaiono di razza caucasica, ma la descrizione genetica del genere umano \u00e8 intesa come la meno razzista possibile.\nSi pu\u00f2 osservare che i genitali della donna non sono rappresentati dettagliatamente; viene mostrato solo il monte di Venere. Si \u00e8 dichiarato che Sagan aveva poco tempo per completare la placca, ma si sospetta che la NASA abbia rifiutato un disegno pi\u00f9 dettagliato, e perci\u00f2 giunse a un compromesso per salvare il progetto. Comunque, concordando con una pi\u00f9 dettagliata dichiarazione di Mark Wolverton, il disegno originale comprendeva \"una lineetta che rappresentava la vulva della donna.\" Questa fu cancellata per ottenere l'approvazione sia di John Naugle, capo formale dell'Ufficio di Scienza dello Spazio della NASA, sia del capo formale degli scienziati.\nMa lo stesso Sagan scrisse che \u00abla decisione di omettere una piccolissima lineetta in questo diagramma fu fatta in parte perch\u00e9 nella rappresentazione convenzionale della scultura greca la scultura classica la ometteva. Ma c'era anche un'altra ragione: il nostro desiderio di vedere il nostro messaggio lanciato con successo sul Pioneer 10. Con il senno di poi, noi forse abbiamo giudicato la gerarchia scientifico-politica della NASA come pi\u00f9 puritana di quanto non lo sia. Nelle numerose discussioni che ebbi con tali ufficiali fino all'amministratore dell'Amministrazione dell'Aeronautica Nazionale e Spaziale e il Presidente della Science Adviser, non si parl\u00f2 mai di una moralizzazione di tipo vittoriano; e fu dato un grande interesse a utili incoraggiamenti\u00bb. Egli inoltre comment\u00f2 che \u00abl'idea della censura governativa della targa del Pioneer 10 \u00e8 ora cos\u00ec ben documentata e fermamente pubblicata che nessuna affermazione contraria dei progettisti della placca pu\u00f2 svolgere qualche ruolo nell'influenzare l'opinione prevalente. Ma tutt'al pi\u00f9 si pu\u00f2 tentare\u00bb.\nPosizione relativa del Sole rispetto al centro della galassia e 14 pulsar.\nLa zona radiale a sinistra della placca mostra 15 linee che si diramano da una stessa origine. Quattordici di queste linee hanno un corrispondente numero binario molto lungo, che rappresenta il periodo della pulsar, usando la frequenza di inversione dell'idrogeno come unit\u00e0. Poich\u00e9 i periodi cambiano con il tempo, l'epoca del lancio pu\u00f2 essere calcolata da questi valori. La lunghezza delle linee mostra le relative distanze fra le pulsar e il Sole. Una piccola incisione alla fine di ogni linea d\u00e0 la coordinata Z sulla perpendicolare al piano galattico.\nSe la placca viene trovata solo alcune delle pulsar possono essere visibili dal luogo della scoperta. Mostrare la posizione con 14 pulsar causa una ridondanza tale che la posizione dell'origine pu\u00f2 essere triangolata anche se vengono riconosciute solo alcune delle pulsar.\nL'informazione per una delle pulsar \u00e8 incompleta. Quando la targa fu disegnata, la frequenza della pulsar \"1240\" (nota ora come J1243-6423) era nota solo tramite tre cifre decimali significative: 0,388 secondi. La mappa indica il periodo di questa pulsar in binario per raggiungere una maggiore precisione: 100000110110010110001001111000. Approssimando questa cifra ai 10 bit pi\u00f9 significativi (100000110100000000000000000000) dovrebbe aver fornito un suggerimento sull'incertezza. Questa pulsar \u00e8 rappresentata dalla lunga linea che punta in basso a destra.\nLa quindicesima linea sulla placca si estende verso la lontana destra, dietro le figure umane. Questa linea indica la relativa distanza del Sole dal centro della galassia.\nSistema solare.\nAlla base della placca c'\u00e8 un diagramma schematico del sistema solare. Viene mostrata una piccola immagine della sonda e la traiettoria mostra la sua destinazione una volta superato Giove e al di fuori del sistema solare. Entrambe le \"Pioneer 10\" e \"11\" hanno placche identiche, sebbene dopo il lancio la \"Pioneer 11\" sia stata in seguito dirottata verso Saturno e sia uscita dal sistema solare proprio da l\u00ec. Per questo particolare la placca del \"Pioneer 11\" \u00e8 in un certo senso imprecisa. La deviazione di Saturno per il \"Pioneer 11\" potrebbe inoltre maggiormente influenzare la sua futura direzione e destinazione in comparazione al \"Pioneer 10\" ma questa situazione non \u00e8 rappresentata sulle placche.\nGli anelli di Saturno potrebbero dare un ulteriore suggerimento per identificare il sistema solare. Gli anelli attorno ai pianeti Giove, Urano e Nettuno erano ignoti quando la placca fu disegnata. Plutone era considerato un pianeta quando fu disegnata la placca; nel 2006 l'IAU riclassific\u00f2 Plutone come pianetino e in seguito nel 2008 come plutoide.\nIl numero binario vicino ai pianeti mostra le distanze relative dal sole; l'unit\u00e0 \u00e8 1/10 dell'orbita di Mercurio.\nContorno della navicella.\nDietro le figure degli esseri umani, \u00e8 rappresentato il contorno della sonda \"Pioneer\" nella stessa scala cos\u00ec la taglia degli esseri umani pu\u00f2 essere dedotta misurando la navicella.\nCritiche.\nSono state avanzate critiche sul fatto che il messaggio \u00e8 troppo antropocentrico e troppo difficile da comprendere. Sebbene il messaggio fosse progettato per codificare il maggior numero di informazioni possibile in uno spazio minimo, piuttosto che essere facilmente leggibile, pochissimi degli scienziati a cui fu mostrato il messaggio furono capaci di decodificarlo completamente. Per ironia, una delle parti del diagramma che \u00e8 tra le pi\u00f9 facili per gli umani a essere compresa potrebbe essere tra le pi\u00f9 difficili a esserlo dagli extraterrestri: la freccia che mostra la traiettoria del \"Pioneer\". Un articolo sullo \"Scientific American\" critica l'uso delle frecce perch\u00e9 le frecce sono un manufatto di societ\u00e0 di cacciatori-raccoglitori come quelle della Terra; esseri viventi con una differente eredit\u00e0 culturale potrebbero trovare il simbolo della freccia insignificante.\nSecondo l'astronomo Frank Drake, ci furono molte reazioni negative alla placca perch\u00e9 gli esseri umani furono rappresentati nudi. Il \"Chicago Sun-Times\" ritocc\u00f2 la sua immagine per occultare i genitali dell'uomo e della donna. Il \"Los Angeles Times\" ricevette lettere di protesta da lettori che accusavano la NASA di \u00absperperare soldi delle tasse per mandare oscenit\u00e0 nello spazio\u00bb.\nIl critico dell'arte Craig Owens afferm\u00f2 che nella placca era presente una distorsione di natura sessista perch\u00e9 era stato scelto che, mentre l'uomo alzava la mano destra in un gesto di pace, la donna tenesse entrambe le mani inerti lungo i fianchi. Anche alcune femministe criticarono la placca per lo stesso motivo."}
{"id": "2807824", "revid": "729019", "url": "https://it.wikipedia.org/wiki?curid=2807824", "title": "Ettore Tosi", "text": "Biografia.\nNato in un piccolo paese della provincia di Cosenza, inizia a lavorare nel settore della pornografia inizialmente come assistente di produzione per la Lucas Kazan Productions. Nel 1998 debutta come attore pornografico con lo pseudonimo Ettore Tosi, prendendo parte a \"Desire: Journey to Italy 2\". L'anno successivo lavora in \"Hotel Italia\", sempre della Lucas Kazan Productions.\nNel corso degli anni diventa uno dei modelli di punta della Lucas Kazan Productions. La sua collaborazione con la casa di produzione di Lucas Kazan continua anche a livello produttivo, come regista e produttore, sia della serie \"LKP Casting\", sia dei \"reality\" su lucaskazan.com. Come attore hard ha preso parte alle pellicole \"Across the Ocean\" (2000), \"American Holidays\" (2001), \"The Road to Naples\" (2000), quest'ultimo segna anche il suo debutto dietro la macchina da presa.\nCome regista ha diretto \"Mykonos: LKP Casting 03\" che ha vinto un GayVN Awards nel 2004 nella categoria \"Miglior Film Pro-Am\" e \"Sexcursions: LKP Casting 04\", che ha ricevuto nel 2009 una candidatura ai GayVN Award nella stessa categoria.\nNel settembre 2012 torna davanti alle telecamere con \"When in Madrid\", interpretato al fianco di Damien Crosse. Per il film \"Men For All Seasons\" ottiene la candidatura come regista dell'anno e film dell'anno ai XBIZ Awards 2014. \"Of Boys and Men\" viene candidato come miglior film all-sex e miglior regista non feature ai GayVN Award 2018, oltre ad ottenere una candidatura come miglior regista ai PinkX Gay Video Awards di Parigi. Nell'edizione successiva dei GayVN Awards ottiene quattro candidature per i suoi film \"Addicted\" e \"Loved Fucked\".\nNel 2020 il suo film \"It Happened in Ibiza\" ha ottenuto sette candidature ai Grabby Awards, tra cui miglior film e miglior regista.\nVita privata.\nL'attore vive tra l'Italia e Los Angeles, ha una compagna da cui ha avuto un figlio. Tosi si identifica come bisessuale ma afferma anche di sentirsi pi\u00f9 a suo agio con gli uomini."}
{"id": "2807825", "revid": "355597", "url": "https://it.wikipedia.org/wiki?curid=2807825", "title": "Thomas Gemmell", "text": ""}
{"id": "2807826", "revid": "599013", "url": "https://it.wikipedia.org/wiki?curid=2807826", "title": "Jesper Skibby", "text": "Professionista dal 1986 al 2000, conta vittorie di tappa in tutti e tre i grandi giri.\nCarriera.\nPassato professionista nel 1986 con il team belga Roland-Van De Ven, si impone ben presto all'attenzione del grande pubblico riuscendo a conquistare una frazione sia al Giro d'Italia che al Tour de France che alla Vuelta a Espa\u00f1a.\nNel suo palmar\u00e8s figurano numerose gare in linea, ma anche una classifica generale del Giro dei Paesi Bassi, conquistato grazie ad un'epica fuga nell'ultima tappa.\nNel marzo 1993 fu protagonista di una tremenda caduta nel corso della quinta tappa della Tirreno-Adriatico, in cui si procur\u00f2 una doppia frattura al cranio: il suo recupero fu molto veloce, tanto che riusc\u00ec a ritornare in sella prima del termine della stagione.\nDopo il suo ritiro dal ciclismo, avvenuto nel 2000 dopo 15 anni di professionismo, pubblic\u00f2 un'autobiografia nella quale confess\u00f2 di aver fatto uso di sostanze dopanti, tra cui EPO, ormone della crescita, testosterone e steroidi anabolizzanti, per pi\u00f9 di dieci anni a partire dal 1991."}
{"id": "2807827", "revid": "1305772", "url": "https://it.wikipedia.org/wiki?curid=2807827", "title": "Gorky Park", "text": ""}
{"id": "2807828", "revid": "300067", "url": "https://it.wikipedia.org/wiki?curid=2807828", "title": "Sasho Ozbolt", "text": ""}
{"id": "2807836", "revid": "228587", "url": "https://it.wikipedia.org/wiki?curid=2807836", "title": "Piotr Padlewski", "text": "Attualmente detiene il record del mondo nella risoluzione singola dello Square One e si piazza al secondo posto nel mondo per la media di 5 risoluzioni."}
{"id": "2807837", "revid": "22356", "url": "https://it.wikipedia.org/wiki?curid=2807837", "title": "Palaeotis", "text": ""}
{"id": "2807840", "revid": "116858465", "url": "https://it.wikipedia.org/wiki?curid=2807840", "title": "Scarpa talus", "text": "La scarpa talus \u00e8 una calzatura di tipo ortopedico che viene usata per evitare di caricare la parte anteriore del piede. Questa \u00e8 indicata nel decorso post-operatorio dopo interventi riguardanti le dita del piede come, ad esempio, le operazioni all'alluce valgo. Anche a seguito di fratture delle dita del piede viene consigliata per evitare carichi sulla zona. La forma della scarpa permette infatti di caricare il peso sulla parte posteriore del piede."}
{"id": "2807844", "revid": "110157", "url": "https://it.wikipedia.org/wiki?curid=2807844", "title": "Oliv\u00e9r Perge", "text": ""}
{"id": "2807850", "revid": "110157", "url": "https://it.wikipedia.org/wiki?curid=2807850", "title": "Les Chansons Neurotiques", "text": "Les Chansons Neurotiques \u00e8 il secondo album di Neuroticfish, pubblicato nel 2002. A cantare la canzone \"Startup\" \u00e8 Eva Spanyar."}
{"id": "2807854", "revid": "287204", "url": "https://it.wikipedia.org/wiki?curid=2807854", "title": "5277 Brisbane", "text": "5277 Brisbane \u00e8 un asteroide della fascia principale. Scoperto nel 1988, presenta un'orbita caratterizzata da un semiasse maggiore pari a 2,3041717\u00a0UA e da un'eccentricit\u00e0 di 0,1416495, inclinata di 8,57933\u00b0 rispetto all'eclittica.\nL'asteroide \u00e8 dedicato all'omonima citt\u00e0 australiana capitale del Queensland, a sua volta battezzata in onore di Thomas Makdougall Brisbane, governatore del Nuovo Galles del Sud, allora colonia britannica, nonch\u00e9 astronomo fondatore del primo osservatorio in Australia."}
{"id": "2807855", "revid": "1843814", "url": "https://it.wikipedia.org/wiki?curid=2807855", "title": "Jane Eyre (miniserie televisiva 1957)", "text": "Jane Eyre \u00e8 uno sceneggiato televisivo Rai del 1957, tratto dal romanzo omonimo del 1847 di Charlotte Bront\u00eb. Venne trasmesso in cinque puntate sull'allora programma nazionale, dal 9 marzo al 6 aprile 1957.\nL'adattamento televisivo del testo \u00e8 di Franca Cancogni mentre la sceneggiatura vera e propria \u00e8 firmata da Anton Giulio Majano che ha curato anche la regia dell'opera.\n\"Jane Eyre\" \u00e8 stato uno dei primi sceneggiati trasmessi dalla Rai, all'epoca in attivit\u00e0 da circa tre anni, preceduto da \"Cime tempestose\" e seguito da \"Il romanzo di un giovane povero\".\nSoggetto.\nLo sceneggiato ricalca le pagine del romanzo da cui \u00e8 tratto e narra le vicende della romantica eroina inventata da Bront\u00eb, \"l'orfana sfortunata e innamorata del malinconico e sardonico signor Rochester (Vallone)\". A differenza del testo letterario, tuttavia, la fiction privilegia, rispetto ai \"toni chiaroscurali\", l'enfatizzazione del lato puramente sentimentale della vicenda, costringendo la protagonista nell'angusto ambito di \"mansueta e affascinante fanciulla\" e riducendo, fra scene madri ricche di lacrime, \"l'ironia femminista del personaggio in una figura melodrammatica\".\nCast.\nIl \"cast\" comprendeva, oltre agli interpreti principali Ilaria Occhini (nel ruolo della protagonista Jane Eyre), Lydia Alfonsi, Wanda Capodaglio e Raf Vallone:"}
{"id": "2807859", "revid": "767487", "url": "https://it.wikipedia.org/wiki?curid=2807859", "title": "Little Lord Fauntleroy (film 1921)", "text": "Little Lord Fauntleroy \u00e8 un film muto del 1921 diretto da Alfred E. Green e da Jack Pickford.\n\u00c8 la terza versione cinematografica dal romanzo \"Il piccolo Lord\" (1885) di Frances Hodgson Burnett - un classico della letteratura per ragazzi - dopo quella inglese del 1914 (con Gerald Royston) e quella ungherese del 1918 (con Tibor Lubinszky).\nProdotto dalla Mary Pickford Company, il film vede Mary Pickford nei panni del piccolo Lord ma anche in quelli di sua madre Dearest.\nLa quasi trentenne Mary Pickford non era nuova a ruoli adolescenziali, anzi in essi si era specializzata con una lunga serie di film di successo, da \"Una povera bimba molto ricca\" (1917), a \"Rebecca of Sunnybrook Farm\" (1917), \"The Little Princess\" (1917), \"Pap\u00e0 Gambalunga\" (1919) e \"Pollyanna\" (1920). Ci\u00f2 era allora comune secondo le consolidate convenzioni teatrali e cinematografiche dell'epoca, cos\u00ec come lo era che ruoli adolescenziali maschili fossero affidati ad attrici. Anche qui Pickford veste con molta disinvoltura i panni dell'adolescente, a fianco di \"reali\" attori bambini, \"divertendosi\" anche a interpretare la parte della madre. Pickford ancora si cimenter\u00e0 con successo in ruoli adolescenziali negli anni a venire, in \"Little Annie Rooney\" (1925) e in \"Sparrows\" (1926).\nQuanto alla storia del piccolo Lord, essa conoscer\u00e0 numerosi altri adattamenti cinematografici e quindi anche televisivi, tra cui i pi\u00f9 famosi restano la versione del 1936 (con Freddie Bartholomew) e quella del 1980 (con Rick Schroder).\nTrama.\nA New York, all'inizio del 1880, il piccolo Cedric vive poveramente ma con dignit\u00e0 con l'adorata mamma, una giovane vedova. Cedric \u00e8 molto popolare nel quartiere, ed \u00e8 amato dalla gente del posto. Quando, dall'Inghilterra giunge Haversham, un avvocato, viene a sapere che suo padre, il capitano Errol, era il figlio minore del conte di Dorincourt da cui era stato diseredato per aver voluto sposare una donna di rango inferiore. Ora, dopo la morte di Bevis, il figlio maggiore scomparso senza eredi, l'unico che resta \u00e8 il piccolo Cedric che Haversham ha il compito di portare con s\u00e9 dal nonno, che vuole educarlo come un vero piccolo Lord. Il vecchio signore, per\u00f2, non vuole nemmeno conoscere Dearest, la nuora, ritenendola solo una cacciatrice di dote. Cos\u00ec, mentre Cedric va a vivere al castello, sua madre \u00e8 costretta a vivere al villaggio.\nL'innocenza di Cedric e il suo buon carattere conquistano ben presto il burbero nonno. Il piccolo si interessa anche alle misere condizioni di vita dei fittavoli e spinge il conte a migliorarle. All'improvviso, per\u00f2, ricompare Haversham, questa volta insieme a una donna che sostiene di essere la vedova di Bevis e la madre di un bambino di cui rivendica il diritto al titolo di Lord Fauntleroy. Il conte resta sfavorevolmente colpito da quella donna volgare e avida e si pente di aver cos\u00ec male giudicato Dearest, ma non pu\u00f2 far niente perch\u00e9 i documenti esibiti sembrano a posto. La notizia arriva fino in America. A New York, i vecchi amici di Cedric la leggono sul giornale e uno di questi riconosce in una fotografia la moglie di suo fratello, che era sparita insieme al figlio. I tre amici decidono cos\u00ec di andare in Inghilterra dove smaschereranno l'imbrogliona e metteranno le cose a posto, conquistandosi la gratitudine del conte che ormai ama profondamente il nipote che ha saputo toccargli il cuore.\nProduzione.\nIl film fu prodotto dalla Mary Pickford Company.\nLa fotografia.\nIl direttore della fotografia Charles Rosher dovette risolvere molti problemi legati al doppio ruolo della protagonista, Mary Pickford, che interpretava nello stesso film sia il piccolo Cedric che Dearest, la madre del piccolo Lord, con i due personaggi che apparvero insieme non solo nella stessa scena, ma addirittura nello stesso fotogramma. I problemi tecnici nascevano anche dal fatto che Cedric doveva essere molto pi\u00f9 piccolo della madre che doveva, ovviamente, apparire pi\u00f9 alta di lui.\nDistribuzione.\nDistribuito dall'United Artists, il film usc\u00ec nelle sale il 15 settembre 1921. Incass\u00f2 negli Stati Uniti 900.000 dollari; nel resto del mondo, 1.08.882 dollari. Copia del film \u00e8 conservata negli archivi del \"Mary Pickford Institute for Film Education film collection\".\nDate di uscita.\nIMDb e Silent Era DVD\nAlias"}
{"id": "2807864", "revid": "930062", "url": "https://it.wikipedia.org/wiki?curid=2807864", "title": "Christopher Cassidy", "text": "Studi e carriera militare.\nCassidy ha completato la Naval Academy Prep School a Newport, a Rhode Island, nel 1989 e ha conseguito una laurea in matematica all'United States Naval Academy nel 1993. Nel 1994 ha superato l'addestramento Basic Underwater Demolition/SEAL (BUD/S) Class 192. Nel 2000 ha continuato gli studi con una laurea specialistica in Ingegneria oceanica al Massachusetts Institute of Technology (MIT). \nPer dieci anni ha fatto parte dei Navy SEAL, prendendo parte a quattro dispiegamenti di sei mesi ciascuno: due in Afghanistan e due nel Mar Mediterraneo. Cassidy \u00e8 stato Executive Officer e Operations Officer del Special Boat Team Twenty a Norfolk, e comandante di plotone del SEAL Team 3 in Coronado. Ha inoltre preso parte a una missione di due settimane in Afghanistan dopo l'11 settembre 2001, come comandante delle forze d'assalto terrestri per le missioni internazionali e statunitensi in Afghanistan, e guidato due mesi di abbordaggi non regolari nel Golfo persico settentrionale. \u00c8 stato comandante plotone del mini sommergibile biposto, il SEAL Delivery Vehicle (SDV) e del dry deck shelter del SDV Team 2. Il capitano Cassidy durante la carriera nei SEAL ha accumulato pi\u00f9 di 200 ore sott'acqua come pilota/navigatore/comandante di missione dell'SDV.\nCarriera come astronauta.\nCassidy \u00e8 stato selezionato come astronauta del Gruppo 19 degli astronauti NASA nel maggio del 2004. A febbraio del 2006 ha completato l'addestramento di candidato astronauta (ASCAN) che comprendeva la conoscenza dei sistemi e delle procedure dello Shuttle e della Stazione Spaziale Internazionale (ISS), attivit\u00e0 extraveicolari (EVA), addestramento di volo a bordo del T-38 e prove di sopravvivenza nelle zone boschive e nell'acqua. In attesa di assegnazione ad una missione, ha lavorato come CAPCOM nel Centro di Controllo di Houston (MCC-H). \u00c8 stato inoltre responsabile dell'EVA branch dell'Ufficio Astronauti e tra il 2015 e il 2017 Capo dell'Ufficio astronauti. Il 28 maggio 2021 si ritira dalla NASA dopo 17 anni di carriera.\nSTS-127.\nIl 15 luglio 2009 \u00e8 partito con il ruolo di Specialista di missione a bordo dello Shuttle Endeavour per la missione STS-127. La missione aveva come obiettivo la consegna alla ISS dell'Exposed Facility (JEM\u2010EF) e dell'Experiment Logistics Module Exposed Section (ELM\u2010ES) giapponesi, e il loro assemblaggio sul JEM grazie a cinque attivit\u00e0 extraveicolari, tre delle quali svolte da anche Cassidy. Dopo 16 giorni in orbita l'equipaggio \u00e8 atterrato a Kennedy Space Center. \nExpedition 35/36.\nIl 18 febbraio 2011 la NASA ha ufficializzato l'assegnazione di Cassidy come membro della Sojuz TMA-08M con il comandante Pavel Vinogradov e l'ingegnere di volo 1 Aleksandr Misurkin per le Expedition 35/36. Il 18 agosto 2011 l'equipaggio ha partecipato all'addestramento di sopravvivenza in acqua del GCTC. Il 28 marzo 2013 \u00e8 partito per la sua seconda missione, utilizzando per la prima volta il profilo di volo veloce per attraccare alla Stazione, sei ore di viaggio invece dei soliti due giorni. Sulla ISS ad attenderli c'erano il comandante della ISS Chris Hadfield, l'astronauta Tom Marshburn e il cosmonauta Roman Romanenko. Durante la sua permanenza a bordo, Cassidy ha svolto centinaia di esperimenti scientifici, manutenzione della Stazione e tre EVA, di cui una di emergenza per sostituire una pompa che perdeva ammoniaca e una interrotta a causa della presenza d'acqua all'interno del casco dell'astronauta Luca Parmitano.\nExpedition 63.\nA luglio 2018 ha partecipato con Nikolaj Tichonov e Andrej Babkin all'addestramento sull'acqua e nel febbraio 2019 a quello invernale con Akihiko Hoshide in vista di una futura assegnazione ad una missione. \u00c8 stato assegnato come membro dell'equipaggio della Sojuz MS-16 (Expedition 63) con Tichonov e Babkin, ma due mesi prima del lancio questi ultimi sono stati sostituiti con Anatolij Ivani\u0161in e Ivan Vagner a causa dell'infortunio di Tichonov. Il 9 aprile 2020 \u00e8 partito per la sua terza missione spaziale ed \u00e8 attraccato alla ISS sei ore dopo. Il 17 aprile ha ricevuto il comando della ISS da Oleg Skripo\u010dka per i sei mesi dell'Expedition 63. Dopo 196 giorni di missione, il 22 ottobre 2020, \u00e8 atterrato nel Kazakistan.\nCarriera dopo la NASA.\nIl 24 agosto 2021 divenne presidente e CEO del National Medal of Honor Museum Foundation.\nVita privata.\nCassidy \u00e8 sposato con Julie Byrd e hanno tre figli. Nel tempo libero gli piace partecipare alle gare di triathlon, fare jogging e trekking e andare in bici."}
{"id": "2807865", "revid": "110157", "url": "https://it.wikipedia.org/wiki?curid=2807865", "title": "Surimi (album)", "text": "Surimi \u00e8 una compilation delle canzoni di Neuroticfish pubblicata nel 2003."}
{"id": "2807866", "revid": "1649409", "url": "https://it.wikipedia.org/wiki?curid=2807866", "title": "Julie Payette", "text": "Biografia.\nHa partecipato, come specialista di missione, alle missioni: STS-96 e STS-127 dello Space Shuttle.\nDall'ottobre 2017 al gennaio 2021 ha ricoperto la carica di Governatore generale del Canada."}
{"id": "2807873", "revid": "2730", "url": "https://it.wikipedia.org/wiki?curid=2807873", "title": "Thomas Marshburn", "text": " Ha partecipato a una missione di breve durata STS-127 (2009) e una missione di lunga durata Expedition 34/35 (2012). L'11 novembre 2021 \u00e8 partito per prendere parte alla missione spaziale SpaceX Crew-3 di sei mesi a bordo della Stazione Spaziale Internazionale per l'Expedition 66.\nCarriera medica.\nHa conseguito una laurea in Fisica al Davidson College, Carolina del Nord nel 1982, un master in Ingegneria fisica all'Universit\u00e0 della Virginia nel 1984, un dottorato in medicina alla Wake Forest University nel 1989 e un master in Scienze mediche al Dipartimento medico dell'Universit\u00e0 del Texas (UTMB) nel 1997. A seguito del dottorando ha lavorato nel reparto di medicina d'emergenza dell'Ospedale St. Vincent a Toledo, Ohio, come medico dell'elisoccorso. Nel 1992, dopo tre anni di apprendistato, \u00e8 stato certificato con la American Board of Emergency Medicine. Negli anni seguenti \u00e8 stato medico d'emergenza negli ospedali di varie citt\u00e0, tra cui Seattle, Washington, all'UTMB e al Massachusetts General Hospital di Boston, prima di essere accettato alla prima classe del NASA/UTMB Space Medicine Fellowship a Galveston, Texas. Nel 1994 ha iniziato a lavorare al Johnson Space Center della NASA come Medico di volo, assistendo alle Operazioni mediche dello Space Shuttle e come collegamento medico tra il programma spaziale americano e quello russo. Da febbraio 1996 a maggio 1997 \u00e8 stato Medico di volo per il personale NASA al Centro di addestramento cosmonauti Jurij Gagarin alla Citt\u00e0 delle Stelle e poi al Centro di controllo missione a Korol\u00ebv, Russia, a supporto delle quattro missioni della NASA sulla Stazione Spaziale Mir.\nNell'anno successivo \u00e8 stato Co-Capo medico del Programma Spaziale Shuttle/Mir e dal 1998 al 2000 vice Medico di volo per il NeuroLab (STS-90) e Capo Medico di volo per la missione STS-101 a bordo della Stazione Spaziale Internazionale (ISS). Dopo aver trascorso dieci mesi come Rappresentante NASA nel Harvard/MIT Smart Medical Systems Team del National Space Biomedical Research Institute a Boston ha lavorato come Capo Medico di volo per l'Expedition 7 nel 2003, a supporto delle attivit\u00e0 in Russia, Kazakistan e Houston. Fino alla selezione di astronauta, \u00e8 stato Capo delle Operazioni Mediche della ISS, che includeva lo sviluppo del programma di addestramento biomedico per i Medici di volo e per i Responsabili medici tra gli equipaggi in orbita, e gestire il Health Maintenance System della Stazione.\nCarriera di astronauta.\nIl 6 maggio 2004 \u00e8 stato selezionato come Astronauta del Gruppo 19 della NASA, completando l'addestramento di base nel febbraio 2006. L'addestrameno comprendeva lezioni sui sistemi dello Shuttle e sulla Stazione Spaziale Internazionale, addestramento alle attivit\u00e0 extraveicolari (EVA) e sulla tuta EMU, addestramento di volo sul T-38 e addestramento alla sopravvivenza in acqua e nella giungla. A settembre 2019 \u00e8 stato ingegnere di volo 1 dell'equipaggio di riserva della Sojuz MS-15 con il comandante Sergej Ry\u017eikov e Sultan Al Neyadi. \nSTS-127.\n\u00c8 partito per la sua prima missione il 15 luglio 2009 come Specialista di missione dell'STS-127 per la ISS. L'equipaggio dell'Endeavour ha consegnato il Japanese Experiment Module-Exposed Facility (JEM-EF), una piattaforma esterno su cui riporre gli esperimenti, e la sezione estratta del Experiment Logistics Module \u2013 Exposed Section (ELM-ES), completando l'assemblaggio del modulo giapponese JEM (Kibo), durante il quale Marshburn ha svolto tre EVA accumulando quasi 19 ore all'esterno della ISS. Sono stati inoltre consegnati esperimenti scientifici per l'Exposed Facility, componenti di ricambio critici tra cui batterie dell'ISS e trasferiti 11175 kg di hardware e 555 kg di acqua. Mentre lo Shuttle era agganciato alla Stazione, a bordo erano presenti 13 astronauti che rappresentavano tutti e cinque i partner internazionali della ISS: NASA, Roscosmos, ESA, CSA e JAXA. \nExpedition 34/35.\nLa seconda missione ha avuto inizio il 19 dicembre 2012 quando \u00e8 stato lanciato a bordo della Sojuz TMA-07M con il cosmonauta Roman Romanenko e l'astronauta canadese Chris Hadfield dal Cosmodromo di Bajkonur, Kazakistan. Dopo due giorni di viaggio ha raggiunto la ISS dove ad attenderlo c'erano i restanti membri dell'Expedition 34, il comandante Kevin Ford e i cosmonauti Evgenij Tarelkin e Oleg Novickij. Durante le Expedition 34/35 ha svolto centinaia di esperimenti scientifici, supportato l'aggancio della navicella cargo SpaceX CRS-2 e partecipato ad un'EVA d'emergenza. Quest'ultima \u00e8 stata svolta da insieme a Christopher Cassidy l'11 maggio 2013, tre giorni prima del ritorno sulla Terra di Marshburn, per ispezionare e sostituire il Pump and Flow Control Subassembly del Segmento P6 che stava perdendo ammoniaca dal 9 maggio precedente. L'ammoniaca viene usata nel Sistema di raffreddamento del Segmento americano della ISS per raffreddare le apparecchiature. \u00c8 atterrato nelle steppe del Kazakistan, vicino alla citt\u00e0 di Zhezkazgan, il 14 maggio 2013 dopo 145 giorni in orbita.\nSpaceX Crew-3.\nNel dicembre 2020 venne assegnato ufficialmente alla missione SpaceX Crew-3 sulla Stazione Spaziale Internazionale per l'Expedition 66. Durante la missione assumer\u00e0 il ruolo di pilota del veicolo spaziale Crew Dragon Endurance. Il lancio \u00e8 avvenuto l'11 novembre 2021 dal Kennedy Space Center.\nVita privata.\nSposato con Ann Sanders e ha una figlia. Possiede licenze di pilota privato, strumentale, acrobatico e commerciale. Gli piace fare escursioni e scalare le montagne, e nel 1980 ha percorso la Pacific Crest Trail, dal Canada al Messico. Gli piacciono anche le attivit\u00e0 familiari, il nuoto, le immersioni subacquee, lo snowboard, la chitarra e la lettura."}
{"id": "2807878", "revid": "110157", "url": "https://it.wikipedia.org/wiki?curid=2807878", "title": "Gelb (album)", "text": "Gelb \u00e8 il terzo album del musicista tedesco Neuroticfish, pubblicato nel 2005."}
{"id": "2807879", "revid": "287204", "url": "https://it.wikipedia.org/wiki?curid=2807879", "title": "John Phillips", "text": ""}
{"id": "2807881", "revid": "287204", "url": "https://it.wikipedia.org/wiki?curid=2807881", "title": "Dominic Antonelli", "text": "Ha volato con la missione STS-119 dello Space Shuttle come pilota.\nHa partecipato anche alla missione STS-132 nel maggio del 2010."}
{"id": "2807883", "revid": "155118", "url": "https://it.wikipedia.org/wiki?curid=2807883", "title": "Uomo di Ceprano", "text": ""}
{"id": "2807887", "revid": "73843", "url": "https://it.wikipedia.org/wiki?curid=2807887", "title": "Steven Swanson", "text": "Partecip\u00f2 alle missioni Shuttle STS-117 e STS-119 e alla missione di lunga durata Expedition 39/40\nBiografia.\nFormazione e primi lavori.\nSi laure\u00f2 in Ingegneria Fisica all'Universit\u00e0 del Colorado nel 1983 e consegu\u00ec un master in Sistemi Informatici alla Florida Atlantic University nel 1986. Dopo la laurea lavor\u00f2 per GTE a Phoenix come ingegnere di software dove svilupp\u00f2 un software multiplatore/demultiplatore telefonico in tempo reale. Nel 1996 consegu\u00ec un dottorato in Scienze informatiche alla Texas A&amp;M University. \nCarriera alla NASA.\nInizi\u00f2 a lavorare alla NASA come ingegnere dei sistemi e ingegnere di volo della Aircraft Operations Division del Johnson Space Center con lo Shuttle Training Aircraft (STA). STA era un complesso simulatore aereo dello Space Shuttle che eseguiva le caratteristiche di volo dello Shuttle da oltre dieci chilometri fino all'atterraggio. Swanson miglior\u00f2 la navigazione e i sistemi di controllo di STA e l'algoritmo per la determinazione del vento in tempo reale. \nNel maggio del 1998 venne selezionato come astronauta del gruppo 17 degli astronauti NASA. Dopo aver completato l'addestramento di Candidato Astronauta (ASCAN) della durata di due anni venne assegnato alla Divisione delle Operazione della ISS dell'Ufficio Astronauti, lavorando nella Divisione robotica, Divisione equipaggi Shuttle e equipaggi ISS. Complet\u00f2 l'addestramento avanzato di un anno nelle attivit\u00e0 extraveicolari (EVA), operazioni robotiche dello Shuttle e della ISS e procedure di attracco dello Shuttle.\nSTS-117.\nPart\u00ec per la sua prima missione l'8 giugno 2007 a bordo dello Shuttle Atlantis per la missione STS-117 con il ruolo di Specialista di missione 2. L'obiettivo della missione era la consegna e l'installazione sulla ISS del Segmento S2 dell'Integrated Truss Structure, il terzo set di pannelli solari dell'USOS, batterie e attrezzature associate durante quattro EVA, di cui due svolte da Swanson. Atterr\u00f2 all'Edwards Air Force Base dopo 14 giorni di missione. \nSTS-119.\nTorn\u00f2 nello spazio il 15 marzo 2009 per la missione di 13 giorni STS-119 verso la ISS. Durante la missione l'equipaggio consegn\u00f2 alla Stazione e install\u00f2 il Segmento S6, il quarto e ultimo set di pannelli solari, batterie e apparecchiature associate. Swanson partecip\u00f2 a due delle tre EVA svolte durante la missione, accumulando 12 ore e 37 minuti all'esterno della ISS durante questa missione. Fece ritorno sulla Terra il 28 marzo 2009 atterrando nella Pista 15 del Shuttle Landing Facility.\nExpedition 39/40.\nIl 25 marzo 2014 part\u00ec per la sua terza e ultima missione spaziale, a bordo della Sojuz TMA-12M con il comandante russo Aleksandr Skvorcov e l'ingegnere di volo Oleg Artem'ev dal Cosmodromo di Bajkonur. L'equipaggio attracc\u00f2 alla ISS due giorni, unendosi ai colleghi dell'Expedition 39 gi\u00e0 a bordo della Stazione. Durante la sua permanenza in orbita Swanson svolse esperimenti scientifici, manutenzione dell'USOS, un'attivit\u00e0 extraveicolare d'emergenza e manovr\u00f2 il Canadarm2 per l'attracco e lo sgancio dei veicoli cargo SpaceX CRS-3 e Cygnus CRS Orb-2. L'EVA d'emergenza venne svolta il 23 aprile 2014 insieme all'astronauta Richard Mastracchio per la sostituzione di un multiplatore/demultiplatore situato fuori dalla ISS che dall'11 aprile precedente aveva smesso di funzionare correttamente. A maggio 2014 ricevette il comando della ISS per l'Expedition 40 dal precedente comandante, il giapponese Koichi Wakata. Dopo 169 giorni di missione torn\u00f2 sulla Terra atterrando nel Kazakistan, vicino alla citt\u00e0 di Zhezkazgan."}
{"id": "2807888", "revid": "709565", "url": "https://it.wikipedia.org/wiki?curid=2807888", "title": "Richard Arnold", "text": "Ha volato sullo Space Shuttle \"Discovery\" nella missione STS-119, iniziata il 15 marzo 2009, che port\u00f2 gli ultimi componenti dei pannelli solari sulla Stazione Spaziale Internazionale.\n\u00c8 cresciuto a Bowie, Maryland ed \u00e8 sposato con Eloise Miller Arnold, anch'essa nata a Bowie. Hanno due figlie.\nCarriera.\nHa iniziato a lavorare presso la Accademia Navale degli Stati Uniti d'America nel 1987 come Tecnico Oceanografico. Dopo il completamento del programma per la certificazione come istruttore, accett\u00f2 il ruolo di insegnante scientifico alla John Hanson Middle School a Waldorf, Maryland. Durante questa occupazione, complet\u00f2 il Master mentre svolgeva ricerche sulla biostratografia presso lo Horn Point Environmental Laboratory a Cambridge, Maryland. subito dopo la immatricolazione, Arnold trascorse un altro anno lavorando nel campo della Scienza Marina, con periodi al Cape Cod National Seashore ed a bordo di una nave scuola oceanografica a vela di stanza a Woods Hole, Massachusetts. Nel 1993 Arnold \u00e8 stato assunto alla Casablanca American School a Casablanca, Marocco, come insegnante di Scienze Biologiche e di Ambienti Marini per i corsi di preparazione ai college. Durante questo periodo, inizi\u00f2 a presentare workshops in diverse conferenze internazionali dedicate alle metodologie sugli insegnamenti scientifici. Nel 1996, si trasfer\u00ec con la famiglia a Riyadh, Saudi Arabia, dove lavor\u00f2 presso la American International School insegnante di Scienze di scuola media e superiore. Nel 2001, Arnold fu assunto dalla International Schools Services per insegnare matematica e scienze presso la Scuola Internazionale di Kuala Kencana gestita dalla PT Freeport Indonesia nella Nuova Guinea Occidentale, Indonesia. Nel 2003, accett\u00f2 una posizione di insegnante simile presso la American International School of Bucharest a Bucarest, Romania.\n\u00c8 stato ospite d'onore alla cerimonia conclusiva dell'anno scolastico 2009 della Bowie High School, dove fece il discorso di apertura.\nCarriera NASA.\n\u00c8 stato selezionato dalla NASA come Specialista di Missione ed Istruttore nel maggio 2004. Nel febbraio 2006 complet\u00f2 l'Astronaut Candidate Training che includeva colloqui tecnici e scientifici, corsi intensivi sui sistemi dello Shuttle e della Stazione Spaziale Internazionale, addestramento fisiologico, addestramento al volo su T-38, e corso di sopravvivenza in acqua e regioni selvagge. Al termine dell'addestramento, Arnold fu assegnato all'Hardware Integration Team del gruppo della Stazione Spaziale che lavorava sugli aspetti tecnici dell'hardware della JAXA hardware. Ha avuto diversi incarichi tecnici fino a che fu assegnato al volo spaziale STS-119. Durante la missione, Arnlod ha effettuato due attivit\u00e0 extra-veicolari.\nPartecip\u00f2 come acquanauta nel progetto nell'Agosto 2007, una missione di ricerca esplorativa che si svolse nell'Aquarius, l'unico laboratorio di ricerca sottomarino al mondo. Il 19 settembre 2011 la NASA ha annunciato che Richard Arnold parteciper\u00e0 alla missione con il sommergibile DeepWorker. Il DeepWorker \u00e8 un piccolo sottomarino, impiegato come simulatore di un veicolo per l'esplorazione spaziale, che un giorno potrebbe essere usato per esplorare la superfici di un asteroide.\nExpedition 55/56.\nArnold \u00e8 stato assegnato alla sua seconda missione spaziale sulla ISS durante le Expedition 55/56 con i colleghi Oleg Artem'ev e Andrew Feustel, il cui lancio \u00e8 previsto per marzo 2018 a bordo della Sojuz MS-08."}
{"id": "2807892", "revid": "2091899", "url": "https://it.wikipedia.org/wiki?curid=2807892", "title": "Joseph Acaba", "text": " Venne selezionato dalla NASA come Specialista di missione educatore, avendo insegnato precedentemente nelle scuole medie e superiori. Partecip\u00f2 a tre missioni spaziali, una di breve durata per la missione STS-119 (diventando il primo astronauta di origine portoricana) e due di lunga durata per le Expedition 31/32 e Expedition 53/54 della Stazione Spaziale Internazionale. Dopo la sua ultima missione ricopr\u00ec il ruolo di direttore delle operazioni in Russia alla Citt\u00e0 delle Stelle, supportando l'addestramento dell'equipaggio nel veicolo Sojuz e nel Segmento russo. \nIstruzione.\nConsegu\u00ec una laurea in geologia presso l'Universit\u00e0 della California nel 1990 e un master nello stesso campo presso l'Universit\u00e0 dell'Arizona nel 1992. Nel 2015 prese un secondo master in Education, Curriculum and Instruction alla Texas Tech University.\nCarriera come insegnante.\nAcaba era un membro delle riserve del Corpo dei Marines statunitensi. Lavor\u00f2 come idrogeologo a Los Angeles, principalmente su siti superfund, nella valutazione e bonifica dei contaminanti delle falde acquifere. Trascorse due anni nel Peace Corps statunitense come promotore di sensibilizzazione all'educazione ambientale nella Repubblica Dominicana. Fu anche il direttore del Caribbean Marine Research Center a Lee Stocking Island degli Exuma, Bahamas. Prima di arrivare alla NASA, insegn\u00f2 scienze per un anno alla scuola superiore Melbourne e matematica e scienze per quattro anni nella scuola media Dunnellon.\nCarriera come astronauta.\nVenne selezionato come candidato astronauta per il ruolo di Specialista di missione educatore del Gruppo 19 della NASA nel maggio 2004. Dopo aver completato l'addestramento di base due anni dopo, venne assegnato alla squadra di integrazione dell'hardware del dipartimento della Stazione Spaziale Internazionale dell'Ufficio astronauti, lavorando sull'integrazione dell'hardware dell'Agenzia spaziale europea (ESA). Successivamente fece parte del dipartimento Space Shuttle, supportando i preparativi per i lanci e gli atterraggi dello Shuttle al Kennedy Space Center. Serv\u00ec inoltre come capo dipartimento delle Operazioni della Stazione Spaziale Internazionale, divenendo responsabile della preparazione della missione e del supporto in orbita degli equipaggi. Nel settembre 2013 fu comandante della missione analoga sottomarina SEATEST II, durante la quale trascorse quattro giorni a bordo del laboratorio \"Aquarius\" situato nel fondale sottomarino vicino alla costa di Key Largo. Nell'estate del 2019 partecip\u00f2 a un'altra missione analoga, stavolta all'interno di una grotta in Slovenia, per la missione di una settimana ESA CAVES 2019. Dopo la sua terza missione, Acaba ricopr\u00ec il ruolo di direttore delle operazioni NASA in Russia alla Citt\u00e0 delle Stelle supportando l'addestramento della Sojuz e del Segmento russo dei membri statunitensi degli equipaggi.\nSTS-119.\nPart\u00ec per la sua prima missione il 15 marzo 2009, la STS-119, a bordo dello Space Shuttle Discovery con un equipaggio di sette persone, diventando il primo astronauta di origine portoricana. L'obiettivo principale di questa missione era l'installazione degli ultimi due pannelli solari della Stazione Spaziale Internazionale (ISS), del quale Acaba si occup\u00f2 in prima persona eseguendo due delle tre attivit\u00e0 extraveicolari della missione. La prima avvenne il 21 marzo con Steven Swanson, mentre la seconda il 23 marzo con Richard Arnold, entrambe della durata circa di sei ore e mezzo. Torn\u00f2 sulla Terra il 28 marzo, atterrando alla pista 15 del NASA Shuttle Landing Facility.\nExpedition 31/32.\nLa sua seconda missione inizi\u00f2 il 15 maggio 2012, questa volta a bordo di un Sojuz, la Sojuz TMA-04M, con il comandante sojuz Gennadij Padalka e l'ingegnere di volo Sergej Revin per l'Expedition 31/32 sulla ISS. Durante il suo secondo volo Acaba support\u00f2 l'arrivo di diverse navicelle cargo, tra cui la prima missione del Dragon di SpaceX. Ci furono altri avvenimenti di notevole rilevanza come lo sgancio e il riattracco della navicella cargo Progress 47 per dei test, e la prima volta che una Progress riusc\u00ec ad attraccarsi autonomamente alla Stazione solo un giorno dopo lancio, invece dei soliti due. Atterr\u00f2 124 giorni dopo, il 17 settembre 2012, con i colleghi della Sojuz TMA-04M nelle steppe del Kazakistan.\nExpedition 53/54.\nVenne lanciato per la terza missione il 13 settembre 2018 con il comandante Aleksandr Misurkin e l'astronauta Mark Vande Hei a bordo della navicella Sojuz MS-06 dal Cosmodromo di Bajkonur. Durante questa missione i membri NASA dell'equipaggio aumentarono portando ad un aumento nel tempo dedicato alla ricerca, che raggiunse il tempo record di 100 ore in una settimana. Acaba si occup\u00f2 inoltre della manutenzione della Stazione, tra cui lo svolgimento di un'attivit\u00e0 extraveicolare insieme a Randolph Bresnik per lubrificare un Latching End Effector del Canadarm2 e installare nuove telecamere sul braccio robotico e sul Truss della ISS. Con la permanenza sulla ISS di Acaba e dell'educatore Richard Arnold (Expedition 55/56) la NASA celebr\u00f2 un anno di educazione sulla ISS, durante il quale sia Acaba che Arnold crearono a bordo della ISS numerosi approfondimenti scientifici per gli studenti. Fece ritorno sulla Terra il 28 febbraio 2019, dopo 168 giorni di missione.\nVita privata.\nNacque nel 1967 a Inglewood in California ma crebbe ad Anaheim. Nel tempo libero gli piace trascorrere del tempo all'aria aperta, tra cui andare in campeggio, fare escursioni, andare in bicicletta, praticare kayak e fare immersioni subacquee."}
{"id": "2807893", "revid": "228587", "url": "https://it.wikipedia.org/wiki?curid=2807893", "title": "A Greater Good (History 1998-2008)", "text": "A Grater Good (History 1998-2008) \u00e8 una compilation e, ufficialmente, l'ultima pubblicazione di Neuroticfish pubblicato nel 2008."}
{"id": "2807894", "revid": "227149", "url": "https://it.wikipedia.org/wiki?curid=2807894", "title": "Marinetta Jirkowski", "text": ""}
{"id": "2807898", "revid": "287204", "url": "https://it.wikipedia.org/wiki?curid=2807898", "title": "Lega Nazionale B 1984-1985", "text": "La Lega Nazionale B 1984-1985, campionato svizzero di seconda serie, si concluse con la vittoria del FC Grenchen.\nClassifica.\nLegenda:\n\u00a0\u00a0\u00a0\u00a0\u00a0 Promosso in Lega Nazionale A 1985-1986.\n\u00a0\u00a0\u00a0\u00a0\u00a0 Retrocesso in Prima Lega 1985-1986.\nNote:\nRisultati.\nCalendario.\nNota bene: quale prima giornata di ritorno \u00e8 stata giocata l'ultima giornata di andata invertita.\nCollegamenti esterni.\nRisultati su rsssf.com"}
{"id": "2807899", "revid": "1888309", "url": "https://it.wikipedia.org/wiki?curid=2807899", "title": "San Bartolomeo Val Cavargna", "text": "San Bartolomeo Val Cavargna (\"San B\u00f2rtol\" in dialetto comasco, : o , e semplicemente San Bartolomeo fino al 1863) \u00e8 un comune italiano di 954 abitanti della provincia di Como in Lombardia.\nIl primo Consiglio comunale fu eletto nel 1821.\nGeografia fisica.\nComune montano al centro della val Cavargna, San Bartolomeo si sviluppa fra i 700 ed i 900 metri di quota sullo sperone che domina la confluenza della valle di Lana con la valle principale, incisa dal torrente Cuccio.\nIl paese \u00e8 sovrastato dai monti Berlinghera, Sasso Canale e Tabor. \nStoria.\nAi tempi del Ducato di Milano, il comune di San Bartolomeo faceva parte della pieve di Porlezza.\nI cassinaggi di Galbino, Vora e Sora risultano parte integrante di San Bartolomeo gi\u00e0 nel 1751.\nQuando, nel 1812, Napoleone Bonaparte decret\u00f2 un intervento di concentrazione dei comuni meno popolosi del Regno d'Italia, San Bartolomeo venne incorporato nel comune di San Nazzaro. Tale aggregazione venne tuttavia abrogata nel 1816 per mano degli austro-ungarici, tornati in possesso della Lombardia in seguito alla caduta di Napoleone e determinati nel riformare l'amministrazione del costituito Regno Lombardo-Veneto mediante l'attivazione di nuove province, tra cui quella di Como.\nIn seguito all'unit\u00e0 d'Italia, un Regio decreto dell'8 febbraio 1863 decret\u00f2 la ridenominazione del comune di San Bartolomeo in \"San Bartolomeo Val Cavargna\".\nUna seconda aggregazione dei comuni di San Bartolomeo Val Cavargna e San Nazzaro Val Cavargna fu in vigore tra il 1928 e il 1950.\nMonumenti e luoghi d'interesse.\nArchitetture religiose.\nChiesa di San Bartolomeo.\nSan Bartolomeo gi\u00e0 verso la fine del XIII secolo aveva una sua chiesetta, inizialmente sotto le dipendenze della pieve di Porlezza e poi, nel 1582, elevata a parrocchia.\nLa chiesa parrocchiale, che fu demolita ai primi del Novecento perch\u00e9 fatiscente, era di grandi dimensioni e fu salvato solo il campanile che porta scolpita la data del 18 agosto 1626. Tra il 1909 e il 1911, con opposto orientamento, sorse la nuova Parrocchiale di San Bartolomeo Apostolo, un edificio imponente con transetto, in stile neogotico.\nDa ampia gradinata si accede alla facciata che incorpora quella del demolito edificio. All'interno troviamo un altare barocco in marmi policromi e due affreschi raffiguranti la \"Madonna in trono con il Battista e San Rocco\", del XV secolo, e \"Sant'Antonio da Padova\", del XVII secolo, strappati da abitazioni di Vora e di Sora. La chiesa conserva inoltre una \"Sacra Famiglia con San Carlo\" del 1633 e i \"Santi Antonio, Stefano e Giacomo\" del 1652.\nIl pittore comasco Eugenio Rossi nel 1963-64 arricchi la chiesa di vetrate a colori nell'abside con i \"Fatti dell'Antico Testamento\" e, in facciata, la \"Regalit\u00e0 della Vergine\".\nAltre architetture religiose.\nNella localit\u00e0 Tavaino si trovano il cinquecentesco Oratorio di San Rocco e la Chiesa di Santa Margherita, risalente alla met\u00e0 del XVII secolo.\nLa localit\u00e0 di Oggia ospita la piccola Chiesa di Santa Maria Ausiliatrice, costruita per voto nel 1949.\nSociet\u00e0.\nEvoluzione demografica.\nDemografia pre-unitaria.\n\"(Fonte: lombardiabeniculturali)\"\nGeografia antropica.\nSan Bartolomeo Val Cavargna comprende sei nuclei:"}
{"id": "2807901", "revid": "287204", "url": "https://it.wikipedia.org/wiki?curid=2807901", "title": "Prima Lega 1984-1985 (calcio)", "text": "La Prima Lega B 1984-1985, campionato svizzero di terza serie, si concluse con la vittoria del FC Zugo.\nQualificazioni.\nGruppo 1.\nClassifica.\nLegenda:\nNote:\nGruppo 2.\nClassifica.\nLegenda:\nNote:\nGruppo 3.\nClassifica.\nLegenda:\nNote:\n \nGruppo 4.\nClassifica.\nLegenda:\nNote:\nPlay-out relegazione.\nPlay-out per la relegazione in Seconda Lega:"}
{"id": "2807902", "revid": "254059", "url": "https://it.wikipedia.org/wiki?curid=2807902", "title": "Compagnia della Colomba", "text": "La Compagnia della Colomba, conosciuta anche come Cavalieri della Colomba, \u00e8 il nome di una compagnia di ventura, attiva nel XIV secolo in Italia. \nFondazione.\nLa Compagnia della Colomba fu fondata nel 1334 da un gruppo di soldati mercenari tedeschi venuti in Italia al seguito di Giovanni I di Boemia. Il nome della compagnia trasse origine dal luogo dove tali mercenari si radunarono e fondarono questa compagnia, l'Abbazia di Chiaravalle della Colomba, ad Alseno nel piacentino. Inizialmente la compagnia si dedic\u00f2 al saccheggio e al massacro in diversi borghi tra l'Emilia e la Toscana.\nLa Compagnia della Colomba.\nIl comando di questa compagnia venne assunto da Orlando di Luchom, gi\u00e0 maresciallo agli ordini del re boemo. Nel 1335, vi erano 1.300 cavalieri, che furono assoldati da Perugia in guerra contro Arezzo, dalla quale era stata sconfitta. \nNel 1337 la compagnia fu al servizio di Firenze con 350 cavalieri, nella guerra sempre contro gli aretini guidati da Pier Saccone Tarlati, che si svolse nei pressi di Lucca, fino alla definitiva capitolazione degli avversari. In seguito la compagnia fu sciolta.\nL'Ordine dei Cavalieri della Colomba.\nNel 1379 con la stessa denominazione della compagnia di ventura dei primi anni '30 del 1300, fu creato un ordine cavalleresco detto \"Ordine dei Cavalieri della Colomba\" dal re Giovanni I di Castiglia, succeduto al padre al trono dei regni di Castiglia e Le\u00f3n, per combattere contro i Mori. Lo stemma di quest'ordine rappresentava una collana di oro con al centro una colomba bianca.\nUn secondo Ordine della Colomba fu creato nel 1399 dal successore di Giovanni I, il figlio Enrico III."}
{"id": "2807903", "revid": "404449", "url": "https://it.wikipedia.org/wiki?curid=2807903", "title": "Portiglioni", "text": ""}
{"id": "2807904", "revid": "287204", "url": "https://it.wikipedia.org/wiki?curid=2807904", "title": "23204 Arditkroni", "text": "23204 Arditkroni \u00e8 un asteroide della fascia principale. Scoperto nel 2000, presenta un'orbita caratterizzata da un semiasse maggiore pari a 2,3270561\u00a0UA e da un'eccentricit\u00e0 di 0,1365531, inclinata di 7,20053\u00b0 rispetto all'eclittica."}
{"id": "2807906", "revid": "695564", "url": "https://it.wikipedia.org/wiki?curid=2807906", "title": "Music for a Paranormal Life", "text": "Music for a Paranormal Life (\"M. F. A. P. L.\") \u00e8 il primo singolo della one man band tedesca Neuroticfish, pubblicato nel 1999 ed estratto dall'album \"No Instruments\"."}
{"id": "2807907", "revid": "1652635", "url": "https://it.wikipedia.org/wiki?curid=2807907", "title": "Puntone di Scarlino", "text": "Il Puntone di Scarlino (gi\u00e0 \"Portiglione\" o \"Portiglioni\") \u00e8 una frazione del comune italiano di Scarlino, nella provincia di Grosseto, in Toscana.\nGeografia fisica.\nIl Puntone \u00e8 situato lungo la costa tirrenica presso la baia di Portiglioni, alla foce del canale allacciante del padule di Scarlino, all'interno del golfo di Follonica. La localit\u00e0 dista circa 40 km da Grosseto e poco pi\u00f9 di 7 km dal capoluogo comunale.\nStoria.\nLa frazione del Puntone sorge in un'area anticamente occupata dal lago di Scarlino, oggi divenuto palude, sulle cui sponde si era sviluppato, dal IV secolo a.C., un insediamento a vocazione manifatturiera e siderurgica. Tra la fine del III secolo a.C. e la prima met\u00e0 del secolo successivo \u00e8 documentata la presenza di un vivace porto situato nel lembo di costa tra il Puntone e Portiglioni, identificabile con lo scomparso \"Portus Scabris\" citato da Tito Livio, attivo nel commercio del minerale ferroso dell'isola d'Elba, vino, olio e vasellame. Alla fine dell'et\u00e0 repubblicana, il sistema portuale viene potenziato e l'insediamento diviene un vero e proprio centro industriale su vasta scala: sono questi gli anni in cui vengono realizzati impianti termali, strutture ricettive e il vasto complesso edilizio della \"Manliana\", stazione di posta per la sosta e il ristoro dei viandanti. A partire dalla fine del I secolo a.C. si assiste in tutti i territori di Populonia ad un crisi dell'industria siderurgica e la principale attivit\u00e0 di queste terre diviene l'agricoltura: numerose sono le ville e le fattorie che in questo periodo sorgono intorno al lago e all'insediamento portuale.\nCon il II secolo d.C. si ha un progressivo spopolamento delle campagne, ma Portus Scabris rimane un centro vitale e anche dopo la caduta dell'impero romano il porto continua ad offrire riparo e rifornimenti alla navi. A cominciare dal VI-VII secolo d.C., tuttavia, il centro inizia ad essere sempre meno frequentato e lo scalo poco sfruttato. In epoca alto-medievale, lo scalo rientra nel territorio del castello di Alma, e in un atto di vendita dell'abbazia di San Bartolomeo a Sestinga, datato 22 settembre 1104, la localit\u00e0 \u00e8 citata con il nome di \"Portiglione\": \u00e8 attestata la presenza di una chiesa dedicata a San Severo, probabilmente filiale della perduta pieve di San Giovanni. Passata sotto il dominio di Pisa, la localit\u00e0 \u00e8 menzionata nello statuto (il \"Breve\") del 1286, dove si rammenta di una via selciata che attraversa lo stagno detto di Portiglioni. Lo scalo di Portiglioni \u00e8 utilizzato anche nel corso del XIV secolo, e seppure ormai considerato alla stregua di un porticciolo, \u00e8 ancora in grado di accogliere una nave di grande dimensioni quale la galea: lo dimostra una sentenza del 14 settembre 1311 emessa dal conte Federico da Montefeltro nei confronti di Chellino Picciuoli, il quale aveva scaricato il grano con la propria barca al porto di Portiglioni invece che a quello di Piombino come gli era stato richiesto. Nel corso di tutto il medioevo, tuttavia, il commercio \u00e8 assai ridotto e si limita a sale e grano. A partire dal XVI secolo, il territorio del Puntone si spopola progressivamente, fino ad essere quasi abbandonato per l'insalubrit\u00e0 dell'aria, dovuta all'impaludamento del lago, e la diffusione della malaria: nel XVIII secolo, tuttavia, il porticciolo \u00e8 ancora utilizzato come scalo da piccoli bastimenti.\nNel XIX secolo, sotto i Lorena, viene avviato il programma di bonifica del padule. Tra il 1832 e il 1836 \u00e8 scavato il canale allacciante ed eliminato lo scalo interno al lago, mentre quello esterno torna ad essere nuovamente utilizzato a partire dai primi anni del Novecento, quando dal 1905 vengono costruite le prime teleferiche per il trasporto della pirite da cui ricavare l'acido solforico. Tra il 1910 e il 1956, inoltre, vengono riutilizzate le scorie risalenti all'epoca romana accumulatesi sul cordone sabbioso che separava il lago dal mare, nell'area oggi chiamata Poggetti Butelli, che signific\u00f2 la perdita di importanti dati archeologici.\nTra il 1960 e il 1962 viene realizzato il canale artificiale a servizio del nuovo impianto chimico del Casone e durante la sua costruzione sono impudentemente distrutti resti di edifici romani. Con l'avviamento del vicino impianto del Casone (1962) e la successiva chiusura dell'attivit\u00e0 di imbarco pirite nel 1978, il Puntone cessa per sempre la propria storica attivit\u00e0 industriale e diviene una frequentata localit\u00e0 balneare, grazie alla bellezza delle proprie spiagge e la presenza di piccole calette poco frequentate da un turismo di massa. Nel 2003 viene inaugurato il porto turistico Etrusca Marina, rendendo il Puntone una pregiata localit\u00e0 balneare di \u00e9lite.\nMonumenti e luoghi d'interesse.\nL'elemento di maggiore interesse della frazione \u00e8 costituito dalla struttura del casello idraulico del Puntone, realizzato nel 1905 su progetto di Tommaso Lamberti. Si presenta come una tipica costruzione che riflette l'eclettismo architettonico dei revival dei primi del Novecento. Dal 2009 ospita all'interno il Museo archeologico di Portus Scabris. Interessante anche l'adiacente magazzino e la struttura del ponte a cateratte sul fiume Pecora. Presso il porto turistico \u00e8 situato invece il monumento a Giuseppe Garibaldi, cippo in marmo posto il 2 settembre 2007 dall'associazione \"Il Risveglio di Cala Martina\", a ricordo degli eventi dell'estate 1849 che videro il patriota italiano sfuggire agli inseguitori imbarcandosi dalla vicina Cala Martina. Un ulteriore monumento \u00e8 infatti situato sulla spiaggia della caletta ed \u00e8 opera dello scultore Tolomeo Faccendi.\nDella chiesa di San Severo, documentata in epoca alto-medievale, non \u00e8 rimasta traccia, ma sono stati rinvenuti resti murari con paramenti esterni realizzati con ciottoli fluviali appartenuti alla fonte \u2013 che la tradizione riteneva miracolosa in quanto benedetta da san Severo \u2013 presso la quale si trovava la chiesa. Allo stesso modo, anche della Torre di Portiglioni, torre costiera di epoca medievale situata alla foce del Pecora, non \u00e8 rimasta traccia.\nNumerose sono inoltre le testimonianze archeologiche di epoca antica disseminate nel territorio della frazione: tra le varie si trovano una tomba alla cappuccina, risalente al III secolo a.C. e rinvenuta nel 1956; un insediamento della tarda et\u00e0 del Bronzo, rinvenuto a 500 metri dal mare, i cui reperti (soprattutto ceramiche) sono esposti al museo archeologico del Puntone; e la villa romana del Puntone Vecchio, ruderi di un antico edificio classico risalente al I secolo a.C. e probabilmente in uso fino alla prima met\u00e0 del III secolo d.C., situato poco a nord del porto in localit\u00e0 Puntone Vecchio. La villa \u00e8 stata danneggiata dalla costruzione del canale artificiale a servizio dello stabilimento chimico e fatto costruire dalla societ\u00e0 Montecatini nel 1962.\nSociet\u00e0.\nEvoluzione demografica.\nQuella che segue \u00e8 l'evoluzione demografica della frazione del Puntone. Sono indicati gli abitanti del centro abitato e dove \u00e8 possibile \u00e8 inserita la cifra riferita all'intero territorio della frazione.\nCultura.\nMusei.\nNella frazione del Puntone \u00e8 situato il museo archeologico di Portus Scabris (MAPS), allestito tra il 2009 e il 2010 nei locali dell'ex casello idraulico allo scopo di ricostruire, attraverso i reperti archeologici rinvenuti nelle campagne di scavo del 2001, la storia dell'antico scalo frequentato sin dalla fine del III secolo a.C. e poi abbandonato in et\u00e0 moderna.\nGeografia antropica.\nLa frazione \u00e8 costituita dai nuclei dei due centri abitati di \"Puntone\" e \"Portiglioni\", che si sono ritrovati saldati in un unico centro in seguito alla realizzazione del porto turistico, che \u00e8 andato ad urbanizzare il tratto costiero che li divideva. Puntone costituisce il centro della frazione e ha avuto origine nel punto dove il Pecora si immette nel padule, e dove era stato realizzato il casello idraulico a controllo dell'area umida. Portiglioni invece era a parte pi\u00f9 a sud, in direzione della cala di Terrarossa, dove si trovava il centro in epoca medievale e in epoca contemporanea furono qui realizzati i piloni a mare per il carico della pirite. Mentre la localit\u00e0 di Portiglioni and\u00f2 incontro ad un progressivo spopolamento, quella del Puntone, nella seconda met\u00e0 del XX secolo, si svilupp\u00f2 significativamente, anche da un punto di vista turistico. Nel censimento Istat del 2011 le localit\u00e0 sono considerate per la prima volta come un centro abitato unico, anche se erroneamente il toponimo indicato \u00e8 quello di Portiglioni, anzich\u00e9 Puntone, nome ufficiale della frazione.\nEconomia.\nIl Puntone di Scarlino, antico centro industriale e commerciale, \u00e8 oggi una localit\u00e0 balneare rinomata del litorale grossetano, conosciuta per le sue spiagge e per l'attrezzato porto turistico, il principale approdo a servizio della zona settentrionale della provincia di Grosseto. Il porto viene anche spesso considerato come il porto della citt\u00e0 di Follonica, che non possedendo un ormeggio nel proprio territorio comunale, utilizza quello del Puntone, da cui dista solamente 4 chilometri. Dal porto, inoltre, veleggiando sotto costa, \u00e8 possibile raggiungere le suggestive calette delle Bandite di Scarlino, famose anche all'estero per le loro acque limpide e sabbie cristalline: Cala di Terra Rossa, Cala Le Donne, Cala Martina, Cala Violina, Cala Civette.\nInfrastrutture e trasporti.\nStrade.\nLa frazione \u00e8 posizionata lungo la strada provinciale 158 delle Collacchie, gi\u00e0 strada statale 322, che collega le citt\u00e0 di Follonica e Grosseto attraversando i centri abitati della costa tirrenica. Dal centro della localit\u00e0 ha inizio inoltre la strada provinciale 60 del Puntone, che collega la frazione con Scarlino e Bagno di Gavorrano.\nPorti.\nLa frazione \u00e8 servita da un attrezzato porto turistico.\nPiste ciclabili.\nLa frazione \u00e8 servita da una pista ciclabile che ha inizio in localit\u00e0 Portiglioni, a sud dell'abitato, e termina a Punta Ala, nel comune di Castiglione della Pescaia, attraversando le calette sul litorale delle Bandite di Scarlino."}
{"id": "2807909", "revid": "148107", "url": "https://it.wikipedia.org/wiki?curid=2807909", "title": "Scarlino Scalo", "text": "Scarlino Scalo \u00e8 una frazione del comune italiano di Scarlino, nella provincia di Grosseto, in Toscana.\nLa frazione costituisce il centro abitato pi\u00f9 esteso e popolato del comune, ed \u00e8 quindi dotata di numerosi servizi.\nGeografia fisica.\nSituato nella piana del fiume Pecora, alle pendici del monte d'Alma sotto il borgo collinare di Scarlino, si sviluppa a ridosso della via Aurelia e della ferrovia Tirrenica. Dista circa 6\u00a0km dal centro comunale e poco pi\u00f9 di 38\u00a0km da Grosseto. \nStoria.\nScarlino Scalo si presenta come un moderno centro abitato, sviluppatosi a partire dal XIX secolo nella piana del Pecora intorno alla stazione ferroviaria, scalo del borgo di Scarlino, che invece sorge sulle propaggini del monte d'Alma.\nLa frazione \u00e8 nota poich\u00e9 nell'estate del 1849, Giuseppe Garibaldi, in fuga dalle guardie pontificie, vi si rifugi\u00f2 ospite di Angiolo Guelfi a Palazzo Guelfi. Il 2 settembre, con l'aiuto di alcuni patrioti maremmani della zona, riusc\u00ec a raggiungere la spiaggia di Cala Martina oltre i boschi delle Bandite di Scarlino e si imbarc\u00f2 su di un peschereccio alla volta di Porto Venere.\nSociet\u00e0.\nEvoluzione demografica.\nQuella che segue \u00e8 l'evoluzione demografica della frazione di Scarlino Scalo. Sono indicati gli abitanti del centro abitato e dove \u00e8 possibile \u00e8 inserita la cifra riferita all'intero territorio della frazione.\nEconomia.\nIn tempi recenti \u00e8 stata realizzata a ovest del centro abitato, in localit\u00e0 Casone, una grande area industriale, dove, tra i vari stabilimenti, si trovano quello dell'industria chimica della \"Nuova Solmine\", che produce acido solforico, e della \"Huntsman Tioxide\", che sintetizza biossido di titanio. Dal 1996 \u00e8 in funzione, sempre presso l'area industriale del Casone, il Cogeneratore, impianto di produzione di energia elettrica ottenuto recuperando i vecchi forni di arrostimento della pirite. L'impianto era stato concepito per il recupero energetico da rifiuti industriali. Dal 1996 al 2003 ha bruciato CDR e biomasse. Dal 2003 ha bruciato biomasse; attualmente \u00e8 entrato nell'interesse dell'amministrazione provinciale per lo smaltimento del CDR. A seguito di una serie di battaglie legali tra la societ\u00e0 che gestisce l'impianto e associazioni ambientaliste, liberi cittadini e Comuni di Follonica e Scarlino, l'impianto viene chiuso nel 2015, ma solo nel 2019, dopo la sentenza del Tribunale di Grosseto, viene impedita ufficialmente la riapertura, in quanto la prosecuzione dell\u2019attivit\u00e0 nella sua attuale configurazione produceva immissioni dannose alla salute delle persone.\nInfrastrutture e trasporti.\nScarlino Scalo \u00e8 servita da un'uscita della strada statale Aurelia e dalla stazione di Scarlino, scalo ferroviario dell'intero territorio comunale."}
{"id": "2807910", "revid": "287204", "url": "https://it.wikipedia.org/wiki?curid=2807910", "title": "23212 Arkajitdey", "text": "23212 Arkajitdey \u00e8 un asteroide della fascia principale. Scoperto nel 2000, presenta un'orbita caratterizzata da un semiasse maggiore pari a 2,8711399\u00a0UA e da un'eccentricit\u00e0 di 0,0554545, inclinata di 2,33266\u00b0 rispetto all'eclittica."}
{"id": "2807911", "revid": "287204", "url": "https://it.wikipedia.org/wiki?curid=2807911", "title": "John Birmingham", "text": "Autore di romanzi quali \"E mor\u00ec con un felafel in mano\" (pubblicato in Italia da Fandango Libri), da cui \u00e8 stato tratto l'omonimo film, e \"Blocchi di fumo colorato\" (pubblicato da Dalai Editore)."}
{"id": "2807913", "revid": "287204", "url": "https://it.wikipedia.org/wiki?curid=2807913", "title": "Prima Lega 1984-1985", "text": ""}
{"id": "2807917", "revid": "287204", "url": "https://it.wikipedia.org/wiki?curid=2807917", "title": "23213 Ameliachang", "text": "23213 Ameliachang \u00e8 un asteroide della fascia principale. Scoperto nel 2000, presenta un'orbita caratterizzata da un semiasse maggiore pari a 2,7768520\u00a0UA e da un'eccentricit\u00e0 di 0,1024801, inclinata di 4,18310\u00b0 rispetto all'eclittica."}
{"id": "2807918", "revid": "287204", "url": "https://it.wikipedia.org/wiki?curid=2807918", "title": "23214 Patrickchen", "text": "23214 Patrickchen \u00e8 un asteroide della fascia principale. Scoperto nel 2000, presenta un'orbita caratterizzata da un semiasse maggiore pari a 2,7123117\u00a0UA e da un'eccentricit\u00e0 di 0,0404380, inclinata di 2,98974\u00b0 rispetto all'eclittica."}
{"id": "2807920", "revid": "1537269", "url": "https://it.wikipedia.org/wiki?curid=2807920", "title": "Fudbalski klub Lakta\u0161i", "text": "Il Fudbalski klub Lakta\u0161i (cirillico: \"\u0424\u0443\u0434\u0431\u0430\u043b\u0441\u043a\u0438 \u043a\u043b\u0443\u0431 \u041b\u0430\u043a\u0442\u0430\u0448\u0438\", \u00e8 una societ\u00e0 calcistica bosniaca, della citt\u00e0 di Lakta\u0161i, nella Republika Srpska. Fondata nel 1974, dopo aver militato per anni nelle serie inferiori della propria regione, ha raggiunto la prima promozione nella massima serie nazionale nella stagione 2006-2007, piazzandosi al primo posto nella \"Prva Liga RS\" (il girone di seconda divisione riservato alle squadre della Republika Srpska).\nMilita attualmente nella \"Prva Liga\", la seconda divisione bosniaca."}
{"id": "2807921", "revid": "287204", "url": "https://it.wikipedia.org/wiki?curid=2807921", "title": "23216 Mikehagler", "text": "23216 Mikehagler \u00e8 un asteroide della fascia principale. Scoperto nel 2000, presenta un'orbita caratterizzata da un semiasse maggiore pari a 2,6454782\u00a0UA e da un'eccentricit\u00e0 di 0,1036246, inclinata di 2,69918\u00b0 rispetto all'eclittica."}
{"id": "2807922", "revid": "287204", "url": "https://it.wikipedia.org/wiki?curid=2807922", "title": "23217 Nayana", "text": "23217 Nayana \u00e8 un asteroide della fascia principale. Scoperto nel 2000, presenta un'orbita caratterizzata da un semiasse maggiore pari a 2,2768482\u00a0UA e da un'eccentricit\u00e0 di 0,1017205, inclinata di 4,68422\u00b0 rispetto all'eclittica."}
{"id": "2807924", "revid": "2103161", "url": "https://it.wikipedia.org/wiki?curid=2807924", "title": "Trazodone", "text": "Il trazodone (nome commerciale Trittico in Italia, in altri paesi: Beneficat, Deprax, Desirel, Desyrel, Molipaxin, Thombran, Trazorel, Trialodine) \u00e8 una sostanza psicoattiva della classe della piperazina e delle triazolopiridine, una classe chimica che ha effetti antidepressivi, ansiolitici e ipnotici. Il trazodone fu sviluppato come uno degli antidepressivi di seconda generazione e appartiene agli antagonisti della serotonina e inibitori della ricaptazione (SARI).\nViene commercializzato come farmaco in grado di fornire effetti terapeutici nella prima settimana di somministrazione. Il trazodone ha la caratteristica di non causare, oppure causare in modo minore, alcuni effetti collaterali di tipo anticolinergico (come bocca secca, stitichezza, tachicardia) ed alcuni effetti simpaticolitici (ipotensione, disfunzione sessuale come la disfunzione erettile e l'anorgasmia) in confronto alla maggior parte dei TCA e dei TeCAS (antidepressivi tetraciclici). Talvolta viene usato come sedativo o come potenziante degli SSRI.\nStoria.\nIl trazodone \u00e8 una molecola scoperta, sviluppata e sperimentata in Italia negli anni sessanta dai laboratori di ricerca Angelini come antidepressivo di seconda generazione. L'ipotesi alla base di questa ricerca \u00e8 quella del \"dolore mentale\", che venne postulata da Bruno Silvestrini in seguito all'osservazione delle caratteristiche di alcuni pazienti, dove si osservava che la depressione maggiore era associata alla diminuita soglia del dolore. Il Trazodone \u00e8 stato brevettato e commercializzato in molti paesi del mondo. Alla fine del 1981 \u00e8 stato approvato dalla FDA degli Stati Uniti. Chimicamente e farmacologicamente \u00e8 strettamente correlato al nefazodone (Serzone). Con l'introduzione degli antidepressivi SSRI e SNRI il Trazodone non \u00e8 considerato pi\u00f9 il farmaco di prima scelta nella cura della depressione.\nIndicazioni.\nPotenziamento dell'effetto antidepressivo di altri farmaci.\nIl Trazodone viene spesso usato in associazione con SSRI (acronimo inglese di \"Selective Serotonin Reuptake Inhibitor) come la fluoxetina (Prozac) ed \u00e8 stato notato che aiuta nell'ansiet\u00e0 che pu\u00f2 risultare all'inizio del trattamento con questo tipo di antidepressivi. Il trazodone \u00e8 stato prescritto anche ai bambini come coadiuvante ad altri farmaci antidepressivi.\nFarmacodinamica.\nTrazodone inibisce la ricaptazione della serotonina ma possiede una affinit\u00e0 molto minore per il trasportatore della serotonina (SERT) rispetto ai farmaci della classe SSRI, come la fluoxetina (Prozac) e il citalopram (Celexa). Gli effetti ansiolitici e antidepressivi del trazodone possono essere dovuti agli effetti agonistici sul recettore 5-HT1A e agli effetti antagonistici sui recettori 5-HT2A e 5-HT2C. Gli effetti sedativo-ipnotici possono derivare dalla sua forte attivit\u00e0 antagonistica a livello dei recettori 5-HT2A e del recettore \u03b11 adrenergico in aggiunta alla sua moderata attivit\u00e0 antagonistica sul recettore H1.\nFarmacocinetica.\nIl trazodone viene bene assorbito dopo somministrazione orale con livelli di picco massimo che si ottengono circa 1 ora dopo l'ingestione. L'assorbimento \u00e8 in vario modo dilazionato e rafforzato dal cibo. L'emivita di eliminazione media dal sangue \u00e8 bifasica: l'emivita della prima fase \u00e8 di 3\u20136 ore, e quella della seconda fase \u00e8 di 5\u20139 ore. Il farmaco viene estesamente metabolizzato, e nel corpo umano sono stati identificati 3 o 4 metaboliti maggiori, come la mCPP, che potrebbero essere responsabili degli effetti collaterali del trazodone. mCCP attiva numerosi recettori della serotonina, includendo il 5ht2c. A causa della breve emivita del trazodone, se una dose viene assunta di notte la mCCP sar\u00e0 presente nel corpo il giorno seguente causando sintomi come anoressia, ansiet\u00e0, ipo-locomozione, cefalea e depressione. Circa il 70\u201375% del 14trazodone marcato con il carbonio-14 \u00e8 escreto nelle urine in 72 ore. Il trazodone ha un alto legame proteico.\nPrecauzioni.\nUno dei citocromi pi\u00f9 importanti per il metabolismo del trazodone \u00e8 CYP3A4 e, in misura minore, CYP2D6.\nLa fluoxetina \u00e8 un potente inibitore del CYP2D6, mentre il principale metabolita della fluoxetina, la norfluoxetina, ha un moderato effetto inibitorio sul CYP3A4 (Hemerick A. 2002). Il trazodone viene metabolizzato dalla CYP3A4, enzima epatico. L'inibizione di questo enzima da parte di varie altre sostanze pu\u00f2 ritardare la sua degradazione, provocando alti livelli ematici di trazodone. L'enzima CYP3A4 pu\u00f2 essere inibita da molti altri farmaci, erbe, cibi, e cos\u00ec via, dal momento che il trazodone pu\u00f2 interagire con queste sostanze. Una tra le possibili interazioni con gli alimenti \u00e8 quella con il succo di pompelmo. Si sconsiglia il bere succo di pompelmo nei pazienti che prendono il trazodone. Un bicchiere di succo di pompelmo non avr\u00e0 quest'effetto nella maggior parte delle persone ma \u00e8 dimostrato che consumarne grandi quantit\u00e0 (oppure berlo regolarmente) riduce la clearance del trazodone.\nLa possibilit\u00e0 del suicidio in pazienti depressi rimane alta durante il trattamento e fino a che non avviene una significativa remissione. Di conseguenza, il numero di compresse prescritte in ogni momento in qualsiasi momento dovrebbe prendere in considerazione questa possibilit\u00e0, e i pazienti con idee di suicidio non dovrebbero mai avere accesso a grosse quantit\u00e0 di trazodone.\n\u00c8 stato riferito che il trazodone pu\u00f2 causare attacchi epilettici in un piccolo numero di pazienti che li prendevano assieme ad altri farmaci antiepilettici.\nAnche se il trazodone non \u00e8 un vero membro della classe di antidepressivi SSRI, condivide molte delle propriet\u00e0 delle SSRI, specialmente la possibilit\u00e0 dell'insorgere di una sindrome da interruzione se l'assunzione del farmaco viene sospesa bruscamente. Si deve avere molta cautela nell'interruzione della terapia, usualmente seguendo un graduale processo di lenta diminuzione della dosi in un determinato periodo di tempo.\nUna persona che bruscamente interrompe l'assunzione di trazodone, anche a dosi basse di 25\u00a0mg (comune per l'utilizzo come blando induttore al sonno per persone con disordini di ansiet\u00e0), pu\u00f2 sperimentali reazioni mentali avverse come instabilit\u00e0 emozionale, umore depresso, e idee di suicidio. Anche se queste avvertenze possono essere incluse nel materiale stampato delle confezioni del medicinale, i medici che prescrivono il trazodone, particolarmente quelli psichiatri, possono dimenticare di istruire verbalmente il paziente su questi problemi.\nEffetti collaterali.\nGli effetti collaterali pi\u00f9 comuni riscontrati sono sonnolenza, nausea/vomito, cefalea e bocca secca.\nTra le reazioni avverse riportate in letteratura con una frequenza tra media e scarsa si citano:\nAlterazioni comportamentali.\nSonnolenza, affaticamento, letargia, ritardo psicomotorio (riflessi rallentati), sensazione di \"testa leggera\", vertigini, difficolt\u00e0 nella concentrazione, confusione, perdita della memoria, riso incontrollabile, diminuzione dell'impulso sessuale.\nAlterazioni neurologiche.\nTremore, cefalea, atassia, emicrania, acatisia, rigidit\u00e0 muscolare, voce impastata, eloquio rallentato, tinnito, parestesia, formicolio delle estremit\u00e0, debolezza, epilessia parziale complessa, e raramente, incapacit\u00e0 a parlare, rapide contrazioni muscolari (miochimie), ottundimento, distonia, euforia, e movimenti involontari.\nAlterazioni del sistema nervoso autonomo.\nBocca secca o poco sensibile, visione offuscata, priapismo, diplopia, miosi dell'iride, congestione nasale, costipazione, sudorazione, ritenzione urinaria, pollachiuria e incontinenza.\nAlterazioni cardiovascolari.\nIpotensione, tachicardia, palpitazioni, mancanza di fiato, apnea, sincope, aritmie, allungamento dell'intervallo P-R dell'ECG, fibrillazione atriale, bradicardia, extrasistoli ventricolari (includendo la tachicardia ventricolare), infarto miocardico e arresto cardiaco.\nEffetti collaterali inconsueti del trazodone.\nAritmia cardiaca.\nRecenti studi clinici in pazienti con malattia cardiaca preesistente indicano che il trazodone pu\u00f2 essere aritmogenetico in alcuni pazienti di quella popolazione di malati. Le aritmie identificate includono PVC isolate, doppiette ventricolari, e in due pazienti si verificarono episodi (da 3 a 4 battiti) di tachicardia ventricolare. Esistono anche alcuni rapporti di post-marketing di aritmie in pazienti sotto trazodone con malattie cardiache preesistenti e in alcuni pazienti che non le avevano. Fino a che i risultati dello studio prospettico non saranno disponibili, i pazienti con malattie cardiache dovrebbero essere monitorati strettamente, particolarmente per aritmie cardiache. Il trazodone non \u00e8 consigliato per l'uso durante la fase iniziale di recupero dall'infarto miocardico.\nPriapismo.\nRaramente il trazodone \u00e8 stato correlato al verificarsi di priapismo. In circa il 33% dei casi riferiti, si richiese l'intervento chirurgico, e in una porzione di questi casi, si \u00e8 verificata una diminuzione della funzione erettile oppure l'impotenza.\nIl priapismo \u00e8 una condizione medica potenzialmente dannosa nel quale il pene eretto non ritorna allo stato di flaccidit\u00e0 (a dispetto dell'assenza di stimolazione sia fisica che psicologica) in circa quattro ore. Spesso \u00e8 dolorosa. I pazienti di sesso maschile con erezioni prolungate o inappropriate dovrebbero immediatamente sospendere l'utilizzo del farmaco e consultare il loro medico. Se la condizione persiste per pi\u00f9 di 4 ore, sarebbe consigliabile per il medico curante la consulta di uno specialista urologo oppure di un altro specialista appropriato per decidere la gestione del problema.\nNella donna potrebbe verificarsi una condizione di eccitazione persistente, nota in inglese come persistent genital arousal disorder.\nDisturbi gastrointestinali.\nPossono verificarsi nausea, vomito, diarrea, malessere gastrointestinale, anoressia, bulimia.\nFegato.\nSono stati osservati raramente casi di epatotossicit\u00e0 idiosincratica, possibilmente a causa della formazione di metaboliti reattivi.\nAlterazioni endocrine.\nDiminuzione della libido, ma pi\u00f9 raramente un aumento parossistico della libido, aumento o perdita di peso, e raramente, irregolarit\u00e0 mestruali, eiaculazione retrograda oppure inibizione dell'eiaculazione.\nSono stati osservati elevati livelli dell'ormone prolattina in pazienti che assumono il trazodone.\nAllergie e tossicit\u00e0.\nIn seguito alla terapia con trazodone si possono verificare eritema cutaneo, irritazione alla pelle, edema, e, raramente, anemia emolitica, metaemoglobinemia, alterazioni degli enzimi epatici, ittero ostruttivo, vasculite leucocitoclastica, eruzioni di porpora maculo-papulare, foto-sensitivit\u00e0 e febbre.\nMiscellanea.\nDolorabilit\u00e0 delle giunture e dei muscoli, ipersalivazione, dolore al torace, ematuria, irritazione della congiuntiva oculare, miochimie.\nRischi nell'utilizzo di macchinari.\nDal momento che il trazodone pu\u00f2 diminuire le abilit\u00e0 mentali e/o fisiche richieste per l'esecuzione di compiti potenzialmente pericolosi \u2013 come guidare un'automobile o macchinari \u2013 il paziente deve essere avvisato di non svolgere tali attivit\u00e0 sotto effetto del farmaco.\nAlterazioni dell'emocromo e altri test di laboratorio.\nSi consiglia di eseguire analisi del sangue (emocromo) con il conteggio delle cellule del sangue e delle diverse popolazioni di globuli bianchi nei pazienti che sviluppano infiammazione alla gola, febbre, oppure altri segni di infezione o di discrasia ematica. Il trazodone andrebbe interrotto se la conta dei globuli bianchi oppure la conta assoluta dei granulociti neutrofili dovesse scendere sotto la norma.\nInterazioni farmacologiche.\nIl trazodone pu\u00f2 potenziare gli effetti dell'alcool, dei barbiturici e di altre sostanze che deprimono il sistema nervoso centrale; i pazienti dovrebbero essere avvertiti sui rischi dal momento che il trazodone in combinazione con altri depressori del SNC, pu\u00f2 provocare una estrema stanchezza e sonnolenza.\n\u00c8 stato riferito l'aumento dei livelli di digossina e fenitoina nei pazienti che ricevono trazodone assieme a una di queste due terapie. Si conosce poco dell'interazione tra trazodone e gli anestetici generali; dunque, prima della chirurgia elettiva, il trazodone dovrebbe essere interrotto per quanto clinicamente possibile.\nDal momento che non \u00e8 noto se pu\u00f2 accadere un'interazione tra il trazodone e gli inibitori delle monoammino-ossidasi (IMAO), la somministrazione di trazodone dovrebbe essere iniziata molto cautamente, con un aumento graduale nella dosi se richiesto, se un IMAO viene dato in concomitanza o se \u00e8 stato sospeso poco prima del previsto inizio della terapia con trazodone.\nDose.\nIl trattamento dovrebbe essere iniziato a basse dosi ( al giorno in somministrazioni separate o in una singola dose serale). Il dosaggio dovrebbe poi essere incrementato lentamente fino ad un massimo di al giorno nei pazienti ambulatoriali e di al giorno nei pazienti ospedalizzati. Pazienti geriatrici ed emaciati dovrebbero iniziare con al giorno; questa dose andr\u00e0 poi lentamente aumentata a . La durata del trattamento dovrebbe essere almeno di un mese. Una dose di \u00e8 raccomandata ove trazodone venga usato come ipnotico.\nOverdose.\nSintomi.\nIl sovradosaggio del trazodone pu\u00f2 causare un aumento nell'incidenza o nella gravit\u00e0 di uno qualsiasi degli effetti avversi, ad es. eccessiva sedazione. Nella letteratura esistono casi di morte per sovradosaggio deliberato o accidentale. Nonostante questo, il trazodone viene spesso usato invece degli antidepressivi triciclici proprio perch\u00e9 molto raramente \u00e8 letale in overdose. Di conseguenza \u00e8 poco probabile che i pazienti depressi utilizzino con successo il trazodone per commettere suicidio.\nTerapia del sovradosaggio.\nNon esiste antidoto specifico per il trazodone. La gestione del sovra-dosaggio dovrebbe, dunque, essere sintomatica e di sostegno morale. In caso di overdose il paziente deve essere tempestivamente portato in ospedale, occorre tenere sotto osservazione la sintomatologia e valutare varie opzioni terapeutiche. Tra questi vi sono il carbone attivo, la lavanda gastrica e la diuresi forzata, che possono essere utili nel facilitare l'eliminazione del farmaco."}
{"id": "2807925", "revid": "287204", "url": "https://it.wikipedia.org/wiki?curid=2807925", "title": "23218 Puttachi", "text": "23218 Puttachi \u00e8 un asteroide della fascia principale. Scoperto nel 2000, presenta un'orbita caratterizzata da un semiasse maggiore pari a 2,9361598\u00a0UA e da un'eccentricit\u00e0 di 0,0561166, inclinata di 0,81415\u00b0 rispetto all'eclittica."}
{"id": "2807926", "revid": "292162", "url": "https://it.wikipedia.org/wiki?curid=2807926", "title": "Templi di Agrigento", "text": ""}
{"id": "2807927", "revid": "1516566", "url": "https://it.wikipedia.org/wiki?curid=2807927", "title": "Armoriale dei comuni del Loir-et-Cher", "text": "Questa pagina contiene le armi (stemma e blasonatura) dei comuni del Loir-et-Cher.\nNote.\nLes blasons du Loir-et-Cher sur Gaso\nLes blasons du Loir-et-Cher sur H\u00e9raldiqueGenWeb"}
{"id": "2807929", "revid": "287204", "url": "https://it.wikipedia.org/wiki?curid=2807929", "title": "23220 Yalemichaels", "text": "23220 Yalemichaels \u00e8 un asteroide della fascia principale. Scoperto nel 2000, presenta un'orbita caratterizzata da un semiasse maggiore pari a 2,6254746\u00a0UA e da un'eccentricit\u00e0 di 0,0692808, inclinata di 3,60728\u00b0 rispetto all'eclittica."}
{"id": "2807932", "revid": "287204", "url": "https://it.wikipedia.org/wiki?curid=2807932", "title": "23221 Delgado", "text": "23221 Delgado \u00e8 un asteroide della fascia principale. Scoperto nel 2000, presenta un'orbita caratterizzata da un semiasse maggiore pari a 2,2942744\u00a0UA e da un'eccentricit\u00e0 di 0,1581941, inclinata di 4,08106\u00b0 rispetto all'eclittica."}
{"id": "2807933", "revid": "599", "url": "https://it.wikipedia.org/wiki?curid=2807933", "title": "Mathcurve.com", "text": ""}
{"id": "2807934", "revid": "287204", "url": "https://it.wikipedia.org/wiki?curid=2807934", "title": "23228 Nandinisarma", "text": "23228 Nandinisarma \u00e8 un asteroide della fascia principale. Scoperto nel 2000, presenta un'orbita caratterizzata da un semiasse maggiore pari a 2,3263630\u00a0UA e da un'eccentricit\u00e0 di 0,0772862, inclinata di 6,18776\u00b0 rispetto all'eclittica."}
{"id": "2807935", "revid": "178779", "url": "https://it.wikipedia.org/wiki?curid=2807935", "title": "B.S.C. Old Boys Basel", "text": ""}
{"id": "2807936", "revid": "287204", "url": "https://it.wikipedia.org/wiki?curid=2807936", "title": "23232 Buschur", "text": "23232 Buschur \u00e8 un asteroide della fascia principale. Scoperto nel 2000, presenta un'orbita caratterizzata da un semiasse maggiore pari a 2,4512090\u00a0UA e da un'eccentricit\u00e0 di 0,1861692, inclinata di 3,66106\u00b0 rispetto all'eclittica."}
{"id": "2807938", "revid": "287204", "url": "https://it.wikipedia.org/wiki?curid=2807938", "title": "23234 Lilliantsai", "text": "23234 Lilliantsai \u00e8 un asteroide della fascia principale. Scoperto nel 2000, presenta un'orbita caratterizzata da un semiasse maggiore pari a 2,4719301\u00a0UA e da un'eccentricit\u00e0 di 0,1505881, inclinata di 7,27251\u00b0 rispetto all'eclittica."}
{"id": "2807939", "revid": "37401", "url": "https://it.wikipedia.org/wiki?curid=2807939", "title": "Branca di Bresse", "text": ""}
{"id": "2807943", "revid": "729019", "url": "https://it.wikipedia.org/wiki?curid=2807943", "title": "Velocity (singolo)", "text": "Velocity \u00e8 il secondo singolo di Neuroticfish, pubblicato nel 2000. Nel 2001 appare anche nell'EP \"Sushi\"."}
{"id": "2807945", "revid": "15756", "url": "https://it.wikipedia.org/wiki?curid=2807945", "title": "Storia delle Panzer-Division nella seconda guerra mondiale", "text": "Le Panzer-Division tedesche furono il punto di forza fondamentale della Wehrmacht durante la seconda guerra mondiale, e si distinsero per la grande potenza d'urto e l'efficienza bellica, sia offensiva che difensiva, su tutti i teatri d'operazione dove furono impiegati, dalle steppe russe, alle sabbie africane, alle pianure franco-belghe.\nUtilizzate spesso, in particolare nella seconda parte della guerra (1943-1945), come reparti di riserva mobili impegnati per contenere attacchi nemici, risolvere situazioni d'emergenza o impedire catastrofici crolli del fronte tedesco, vennero continuamente rischierate da un teatro bellico all'altro in cui combatt\u00e9 il Terzo Reich, ristabilendo o capovolgendo spesso a favore della Germania le sorti dei combattimenti sul campo di battaglia.\nI Panzer all'attacco e in difesa.\nParticolarmente temute dalle forze nemiche, le Panzerdivision tedesche ottennero clamorosi successi durante la fase iniziale della guerra (1939-1942), sfruttando la loro superiorit\u00e0 tattica e le maggiori capacit\u00e0 dei loro ufficiali nella conduzione di operazioni veloci con reparti mobili, malgrado spesso la inferiorit\u00e0 qualitativa e numerica dei loro materiali e equipaggiamenti.\nAnche durante la maggior parte della seconda fase della guerra rimasero superiori alle forze meccanizzate nemiche, sia sul fronte orientale (dove vennero in grande maggioranza impiegate) che su quello occidentale.\nTale superiorit\u00e0, attenuatasi solo negli ultimi mesi di guerra a causa delle continue perdite di equipaggi addestrati, delle carenze di materiali e carburanti, e della schiacciante superiorit\u00e0 numerica degli avversari (che con il tempo acquisirono anch'essi buone capacit\u00e0 operative), fu dovuta in parte all'eccellente equipaggiamento di cui erano dotate negli ultimi anni del conflitto, ma soprattutto alle capacit\u00e0 tattiche degli ufficiali comandanti delle minori unit\u00e0 (in grado di muovere armonicamente e in modo coordinato i vari reparti di carri, e di cooperare utilmente con i distaccamenti anticarro e esploranti della divisione corazzata) e all'esperienza, al coraggio e all'abnegazione degli equipaggi che spesso rimanevano in combattimento senza tregua per anni.\n\"Die schwarze\" (I neri), come erano soprannominati i soldati delle \"panzertruppen\", per le loro famose divise nere decorate con i teschi d'argento degli Ussari della morte di Federico il Grande di Prussia, annoverarono nei loro ranghi, durante tutta la guerra, numerosi ufficiali prestigiosi e pluridecorati e veri e propri \"assi\" capaci di accumulare un gran numero di vittorie contro i mezzi meccanizzati del nemico.\nDurante la seconda guerra mondiale le Panzerdivision persero oltre 18.000 carri armati sul solo fronte est e alcune altre migliaia all'ovest, in Africa e in Italia, ma rivendicarono la distruzione di oltre 90.000 mezzi corazzati nemici (di cui almeno 70.000 sul fronte orientale).\nSchieramento e operazioni delle Panzerdivision.\n1939.\nLa Wehrmacht entr\u00f2 in combattimento il 1\u00ba settembre 1939 con un organico di sei divisioni corazzate, dotate di oltre 300 carri armati ciascuna, ma con una netta maggioranza di mezzi leggeri Panzer I e Panzer II di mediocre valore nel caso di scontri con altri mezzi meccanizzati nemici, rafforzati solo da una compagnia di carri medi Panzer IV; i nuovi carri Panzer III, considerati dall'esercito tedesco i carri armati da battaglia principali, stavano appena entrando in servizio e solo 148 erano disponibili all'inizio della campagna di Polonia. Ogni Panzerdivision era costituita da due \"Panzer-Regiment\" con quattro battaglioni corazzati in totale (\"Panzer-Abteilung\").\nLa \"Panzerwaffe\" inizi\u00f2 la guerra con un totale di 3.200 carri armati, di cui oltre 2.200 mezzi leggeri; utile impiego ebbero invece 178 carri leggeri Panzer 35(t) e 78 carri medi Panzer 38(t) di origine ceca. Nonostante la carenza di mezzi veramente potenti ed efficienti le sei Panzerdivision, che vennero tutte schierate sul confine polacco per ottenere il massimo effetto d'urto, sguarnendo completamente di forze corazzate il fronte occidentale, ebbero un ruolo decisivo durante la breve campagna polacca. Guidate audacemente dagli ufficiali tedeschi addestrati alle nuove tattiche della Guerra lampo, pur subendo localmente alcuni insuccessi contro le difese fisse polacche (specialmente alle porte di Varsavia), le forze corazzate tedesche diedero una prima impressionante dimostrazione di efficienza e di rapidit\u00e0 di movimento contro l'antiquato esercito polacco.\nQuattro delle sei Panzerdivision furono raggruppate nel Gruppo d'armate Sud del generale von Rundstedt e vennero spinte direttamente su Varsavia e poi su Br\u0117st-Litowsk, mentre la sola 3. Panzer-Division venne assegnata al generale Heinz Guderian (comandante del \"19\u00ba Panzerkorps\" e grande esperto di guerra corazzata) per attaccare nel corridoio di Danzica. Una sesta Panzerdivision, inizialmente denominata Panzer-Division \"Kempf\" e poi 10. Panzer-Division, venne schierata in Prussia orientale per cooperare con le forze del generale Guderian. Le perdite di carri armati tedeschi furono modeste: solo 217 mezzi corazzati furono totalmente distrutti.\nMentre l'esercito tedesco sbaragliava la Polonia, gli alleati occidentali non effettuarono manovre offensivo di rilievo contro le modeste forze di seconda linea lasciate dalla Wehrmacht all'ovest e non sfruttarono la totale assenza di Panzerdivision in quel teatro bellico.\n1940.\nDurante la campagna di Polonia la \"Panzerwaffe\" aveva impiegato anche quattro cosiddette \"leichte division\" (divisioni leggere) dotate ciascuna di un battaglione di carri armati; i risultati non completamente soddisfacenti di queste unit\u00e0 mobili spinsero il comando della Wehrmacht a trasformarle durante l'inverno in nuove Panzerdivision, rinforzate con una grossa percentuale di carri armati di origine ceca. Numerate da 6 a 9 queste nuove unit\u00e0 corazzate entrarono a far parte in primavera dello schieramento di battaglia dell'esercito tedesco per la imminente e decisiva grande offensiva sul fronte occidentale. Le Panzerdivision originarie mantennero anche nella campagna del 1940 l'organizzazione su due \"Panzer-Regiment\" e quattro \"Panzer-Abteilung\", ma le quattro nuove divisioni corazzate, a causa della insufficienza di mezzi, vennero costituite con solo tre battaglioni corazzati.\nAnche in questa occasione la Wehrmacht, grazie agli accordi con i sovietici dell'agosto 1939, pot\u00e9 concentrare la grande massa delle sue forze su un solo fronte e, in particolare, tutte le dieci Panzerdivision vennero subito impegnate per mettere in esecuzione il \"Fall Gelb\", il piano strategico preparato dal comando tedesco e imperniato proprio sull'impiego in massa delle forze meccanizzate. Nel maggio 1940 la Panzerdivision avrebbero giocato un ruolo cruciale, rafforzate dal netto aumento dei nuovi carri medi e pesanti Panzer III e Panzer IV, portando a termine l'offensiva forse pi\u00f9 riuscita e spettacolare della storia della Guerra lampo e forse dell'intera guerra mondiale, contro il nemico anglo-francese apparentemente dotato di mezzi corazzati pi\u00f9 numerosi e pi\u00f9 potenti (anche se malamente organizzati e addestrati).\nLa Wehrmacht impieg\u00f2 all'ovest il 10 maggio 1940, 3.380 carri armati, di cui 280 Panzer IV, 329 Panzer III e 238 Panzer38(t). Sette delle dieci divisioni corazzate vennero assegnate al Gruppo d'armate A e sferrarono l'attacco decisivo attraverso le Ardenne, oltre la Mosa e in direzione della costa della Manica, una divisione (la 9. Panzer-Division) venne assegnata alle forze destinate ad invadere i Paesi Bassi, mentre due Panzerdivision (3. Panzer-Division e la 4. Panzer-Division) rafforzarono l'attacco diversivo del Gruppo d'armate B attraverso il Belgio.\nProprio queste due divisioni corazzate combatterono la prima grande battaglia di carri della guerra, a Hannut, contro due divisioni leggere meccanizzate francesi e riuscirono ad avere la meglio, dimostrando una netta superiorit\u00e0 tattica e di addestramento (grazie alla migliore disciplina del fuoco e alla capacit\u00e0 di manovrare a gruppi sfruttando le possibilit\u00e0 di comunicazione delle radio di bordo).\nMentre si svolgevano le battaglie in Belgio, il cuneo corazzato del generale Ewald von Kleist (cinque Panzerdivision con 1.250 panzer, 362 autoblindo e 39.000 altri veicoli a motore) sfond\u00f2 completamente il fronte francese sulla Mosa, sbaragli\u00f2 facilmente i disorganici contrattacchi degli inefficaci reparti blindati francesi e prosegu\u00ec rapidissimo verso la costa della Manica, che fu raggiunta per prima dalla 2. Panzer-Division il 20 maggio, accerchiando tutto il raggruppamento anglo-franco-belga attirato in Belgio.\nDopo la riuscita evacuazione di Dunkerque, battaglia a cui le Panzerdivision non parteciparono, fermate e poi ritirate da Hitler per salvaguardarne l'efficienza, in vista delle nuove operazioni, le dieci divisioni corazzate vennero ridistribuite, ai primi di giugno per la nuova Operazione Rot. Dopo alcuni scontri violenti, anche il nuovo schieramento francese venne sbaragliato e le Panzerdivision dilagarono incontrollabili verso la Bretagna, la Loira, i Vosgi e il Rodano, completando trionfalmente la vittoria sulla Francia. Fu una impressionante dimostrazione di superiorit\u00e0 militare e fece grande scalpore a livello di politica internazionale ed anche negli ambienti militari di tutto il mondo confermando l'apparente imbattibilit\u00e0 delle Panzerdivision della Wehrmacht, e stimolando l'Esercito americano e anche l'Armata Rossa a ristrutturare completamente e potenziare le loro forze meccanizzate.\nOrdine di battaglia il 10 maggio 1940.\nDopo la grande vittoria all'ovest, le Panzerdivision vennero naturalmente coinvolte anche nella pianificazione della prevista e rischiosa Operazione Seel\u00f6we (sbarco in Inghilterra); quattro divisioni corazzate (7., 10., 4. e 8. Panzer-Division) avrebbero dovuto partecipare all'invasione, e quindi vennero raggruppate nell'area costiera francese. Per favorire la riuscita delle operazioni vennero studiate anche delle tecniche per permettere la marcia sottacqua dei carri armati e vennero organizzate quattro compagnie di cosiddetti \"Tauchpanzer\" (Panzer III e IV modificati) appartenenti al \"Panzer-Regiment 18\" ed al \"Panzer-Regiment 6\".\nIn realt\u00e0 in questo periodo Hitler diede mostra di una certa incertezza operativa, e gi\u00e0 il 23 luglio il F\u00fchrer parl\u00f2 al generale Jodl di un possibile attacco all'Unione Sovietica ancor prima della resa della Gran Bretagna; quindi, per far fronte a questi molteplici impegni, venne deciso dal comando della Wehrmacht il raddoppio del numero di Panzerdivision operative disponibili (direttive del 22 e del 28 luglio). Da luglio ad ottobre vennero costituite altre dieci Panzerdivision (numerate da 11 a 20), principalmente per\u00f2, a causa della carenza di carri armati moderni, sottraendo uno dei due \"Panzer-Regiment\" alle divisioni corazzate gi\u00e0 esistenti e assegnandolo, insieme ad altri reparti appena costituiti, alle nuove formazioni meccanizzate.\nQuindi le 20 divisioni corazzate della \"Panzerwaffe\", che furono completamente pronte nella primavera, del 1941 avevano ora un solo \"Panzer-Regiment\" su due o tre \"Panzer-Abteilung\", e un numero molto minore di carri armati (in media 180-200 panzer) anche se mantenevano una notevole potenza offensiva grazie al ritiro degli inutili carri leggeri Panzer I ed all'incremento dei carri medi Panzer IV e Panzer III (riarmati con un pi\u00f9 efficace cannone da 50\u00a0mm/42 calibri). Inoltre, insieme a questa riduzione del numero dei carri, la nuova Panzerdivision divenne una unit\u00e0 pi\u00f9 omogenea e flessibile, capace di azioni offensive e difensive pi\u00f9 efficaci grazie al potenziamento delle unit\u00e0 esploranti motorizzate ed al rafforzamento delle unit\u00e0 anticarro (messe su mezzi cingolati) e dei reparti di fanteria meccanizzata.\nDurante questa complessa fase organizzativa l'OKW e Hitler, mentre decidevano l'abbandono di \"Seel\u00f6we\" alla fine di ottobre, panificarono una serie di opzioni operative che prevedevano l'impiego delle Panzerdivision su numerosi teatri operativi. Vennero quindi studiate le operazioni: \"Attila\" (occupazione della zona libera della Francia), \"Izabel\" (invasione del Portogallo), \"Felix\" (attacco a Gibilterra), \"Genziane\" (intervento in Albania), che vennero tutte successivamente abbandonate. Concretamente, solo le operazioni \"Marita\" (invasione della Grecia) e \"Sonnenblume\" (intervento in Libia) sarebbero state attivate, nella primavera 1941, per sostenere le forze italiane in Africa e in Grecia pericolosamente vicine ad un crollo.\nDopo molte discussioni, Hitler infine decise di sferrare l'attacco decisivo all'Unione Sovietica. L'Operazione Barbarossa, pianificata dettagliatamente il 18 dicembre 1940 e iniziata il 22 giugno 1941, avrebbe impegnato la grande maggioranza delle divisioni corazzate tedesche sul fronte orientale, dove, da quel momento, sarebbero state prevalentemente in azione per il resto della guerra.\n1941.\nFin dal settembre 1940 due delle nuove Panzerdivision appena costituite (la 13. e la 16. Panzer-Division) vennero inviate in Romania per organizzare una base di operazioni in vista dell'attacco alla Russia ed anche per occupare posizioni favorevoli per il previsto attacco alla Grecia (Operazione Marita). Durante l'inverno altre divisioni corazzate vennero schierate nell'area centro-meridionale del Reich, in preparazione dell'offensiva nei Balcani che venne infine sferrata dal 4 aprile 1941, ampliata nelle sue dimensioni dopo la decisione di invadere anche la Jugoslavia, di cui Hitler temeva il passaggio nel campo alleato.\nDi fronte a forze armate antiquate e prive di reparti mobili moderni le Panzerdivision della Wehrmacht ebbero facilmente la meglio; in tre settimane la campagna balcanica si concluse con un nuovo trionfo tedesco. Tre Panzerdivision (8., 14. e 11. Panzer-Division) dilagarono in Jugoslavia, entrando a Belgrado fin dal 13 aprile (reparti della 11. Panzer-Division), mentre altre tre Panzerdivision (2., 9. e 5. Panzer-Division) attaccarono la Grecia passando per la Macedonia, aggirando la linea Metaxas, costringendo alla ritirata ed alla evacuazione via mare le insufficienti forze britanniche sbarcate a marzo in Grecia, ed entrando ad Atene (reparti della 2. e della 5. Panzer-Division) il 27 aprile. Le divisioni corazzate tedesche completarono con totale successo la nuova campagna e accentuarono ancor di pi\u00f9 l'impressione di invincibilit\u00e0 e di potenza della Wehrmacht ormai dominatrice su gran parte del continente europeo.\nNel frattempo i panzer erano sbarcati anche in Nordafrica per sostenere e rafforzare le precarie posizioni italiane in Libia; al comando dell'energico generale Rommel, i primi reparti corazzati ad entrare in azione furono quelli della 5. \"Leichte division\" (che in agosto sarebbe stata ridenominata 21. Panzer-Division), presto raggiunti anche dalla 15. Panzer-Division. Anche in questo nuovo e difficile teatro bellico e, malgrado le carenze logistiche, le Panzerdivision si dimostrarono in grado di primeggiare, adottando abili tattiche, idonee alla guerra nel deserto, basate su vaste manovre combinate di gruppi di carri armati e fanteria motorizzata, e all'efficace impiego di sbarramenti di cannoni anticarro contro cui attirare le forze corazzate inglesi, pur numericamente superiori.\nIl 22 giugno 1941, la Wehrmacht passava all'offensiva generale sull'intero fronte orientale, invadendo di sorpresa l'Unione Sovietica; a quella data ormai tutte le Panzerdivision erano state concentrate sul nuovo e gigantesco fronte, tranne le due divisioni rimaste in Africa nell'Afrikakorps; i territori occupati occidentali rimasero completamente sguarniti di riserve corazzate. Diciannove Panzerdivision entrarono in azione contro l'Armata Rossa, impegnati fin dall'inizio in aspri e prolungati scontri contro il nuovo e tenace nemico, dotato almeno teoricamente di una enorme forza corazzata (oltre 20.000 carri armati, di cui oltre 2.500 carri medi e pesanti superiori ai mezzi tedeschi).\nLa Panzerwaffe disponeva nel giugno 1941 di un totale di 5.200 carri armati, di cui oltre 3.500 vennero impegnati sul fronte orientale (con 965 Panzer III, 439 Panzer IV, e 772 Panzer38t). Le Panzerdivision, costituite in maggioranza da tre battaglioni corazzati con circa 150-180 carri armati, ed una maggioranza di Panzer III e IV, vennero distribuite in quattro \"Panzergruppen\" assegnati ai tre Gruppi d'armate impegnati nell'offensiva, con una concentrazione principale (nove divisioni corazzate, pi\u00f9 due di riserva) nel raggruppamento centrale destinato secondo i piani a marciare lungo la direttrice Minsk-Smolensk-Mosca.\nGli scontri si rivelarono subito molto duri, malgrado la sorpresa e la disorganizzazione delle forze nemiche; le divisioni corazzate avanzarono fulmineamente in profondit\u00e0, ma subirono perdite e dovettero respingere aspri e inattesi contrattacchi delle massicce riserve corazzate sovietiche gettate disordinatamente al contrattacco. Le battaglie di carri pi\u00f9 grandi si svolsero a sud (battaglia di Brody-Dubno, dove furono coinvolte le 11., 16., 14. e 13. Panzerdivision) e al nord (battaglia di Reisenjai, 1. e 6. Panzer-Division): le Panzerdivision, molto pi\u00f9 esperte e addestrate, finirono per sbaragliare le riserve nemiche, nonostante la inferiorit\u00e0 tecnica dei loro mezzi, grazie alle loro tattiche, al superiore addestramento e al sostegno della Luftwaffe.\nUn nuovo tentativo delle forze corazzate sovietiche di fermare l'avanzata tedesca su Smolensk (nel settore del Gruppo d'armate Centro) diede luogo, il 6 luglio, ad un'altra grande battaglia di carri a Sjenno che impegn\u00f2 duramente la 17. e la 18. Panzer-Division; le unit\u00e0 corazzate tedesche riuscirono a respingere anche questo contrattacco; le steppe russe si trasformarono in un cimitero di carri sovietici distrutti.\nLe perdite nemiche durante queste prime battaglie furono infatti altissime e le forze corazzate tedesche poterono proseguire in avanti per centinaia di chilometri, chiudendo le grandi sacche di Minsk, Smolensk, Uman' e Kiev. Anche le Panzerdivision per\u00f2 si logorarono a causa delle enormi distanze, dell'incessante resistenza nemica, delle difficolt\u00e0 del terreno e del clima e alle carenze logistiche.\nAlla fine di settembre la Wehrmacht effettu\u00f2 un nuovo raggruppamento di forze corazzate nel Gruppo d'armate Centro, radunando quattordici delle diciannove Panzerdivision disponibili (gi\u00e0 scese al 50-60% della loro forza iniziale) per sferrare l'attacco decisivo contro Mosca (Operazione Tifone). Dopo una brillante avanzata iniziale, e la chiusura delle sacche di Brjansk-Vjaz'ma, le Panzerdivision non riuscirono a completare la manovra, vennero contrattaccate da nuove riserve corazzate sovietiche dotate di carri T-34 (battaglia di M\u010densk del 5 ottobre 1941), e dovettero infine fermarsi alle porte di Mosca (reparti della 7. e della 2. Panzer-Division), a causa della resistenza nemica ed anche per l'impraticabilit\u00e0 del terreno per il fango autunnale e poi per le prime nevi.\nAnche gli ultimi sforzi delle forze corazzate del generale Guderian (3. e 4. Panzer-Division) fallirono di fronte alla citt\u00e0 di Tula, mentre le unit\u00e0 meccanizzate in avanzata frontale contro la capitale esaurirono lentamente la loro spinta nei primi giorni di dicembre. Gravi carenze tecniche aggravarono le difficolt\u00e0 delle Panzerdivision causate dal logorio della lunga avanzata e dalla rinforzata difesa nemica: cingoli dei carri troppo stretti e inadatti a muoversi nel fango o nella neve, mancanza di carburanti e lubrificanti idonei al clima russo, carenze di materiali e equipaggiamenti adeguati alla realt\u00e0 sul terreno. Il 5 dicembre l'Armata Rossa passava al contrattacco generale sul fronte di Mosca provocando una grave crisi dello schieramento tedesco e causando la prima sconfitta delle indebolite e esauste Panzerdivision (spesso ridotte ciascuna a pochissimi carri armati ancora efficienti).\nOrdine di battaglia il 22 giugno 1941.\nDurante i mesi invernali le forze tedesche sul fronte orientale furono sottoposte a incessanti attacchi e spesso dovettero cedere terreno abbandonando grandi quantit\u00e0 di equipaggiamenti e subendo pesanti perdite; le Panzerdivision cercarono, con i pochi mezzi corazzati disponibili, di chiudere le falle del fronte e contrattaccare localmente. Alla fine del mese di marzo 1942 l'offensiva sovietica venne finalmente fermata, ma nel frattempo la battaglia di Mosca era terminata con la sconfitta tedesca e la Wehrmacht era stata costretta per la prima volta alla ritirata.\nLe divisioni corazzate tedesche, ancora in linea ma ridotte quasi a reparti di fanteria senza carri armati, necessitavano di essere completamente ricostituite. Durante la campagna del 1941 sul fronte est la \"Panzerwaffe\", pur rivendicando la distruzione di quasi 15.000 carri armati sovietici, sub\u00ec la perdite di oltre 2.750 carri armati, riducendosi, in attesa di rinforzi e di nuove unit\u00e0 in organizzazione nel Reich, a poche centinaia di mezzi corazzati privi di potere offensivo.\nAnche in Nord Africa le due Panzerdivision schierate nel teatro (15. e 21.), dopo aver combattuto abilmente una battaglia manovrata e aver inflitto pesanti perdite al nemico grazie alle tattiche molto pi\u00f9 efficaci, erano state infine costrette a ripiegare dalle superiori forze britanniche, ed a gennaio 1942 erano ancora in ritirata manovrata, inseguite dalle unit\u00e0 mobili della 8\u00aa Armata britannica.\n1942.\nFin dall'ottobre 1941 Hitler e l'OKW avevano deciso, coscienti dell'inevitabile prolungamento della guerra all'est e delle crescenti necessit\u00e0 operative di fronte ai numerosi e potenti nemici, di potenziare ulteriormente le forze corazzate con la costituzione di nuove Panzerdivision; inizi\u00f2 quindi l'organizzazione delle divisioni numerate da 22 a 27. Inoltre, nei primi mesi del 1942, alla luce delle dure esperienze sul fronte orientale e della sorprendente potenza dei mezzi corazzati sovietici, la \"Panzerwaffe\" moltiplic\u00f2 gli sforzi per migliorare il suo equipaggiamenti: vennero quindi introdotte le nuove versioni del Panzer III e del Panzer IV con cannoni lunghi 50mm/L60 e 75mm/L43, da distribuire alle divisioni corazzate; vennero ritirati la gran parte dei carri cechi (riutilizzati per costituire unit\u00e0 specializzate \"panzerj\u00e4ger\") e inizi\u00f2 la produzione del nuovo carro pesante Panzer VI Tiger I, di cui fu inizialmente prevista l'assegnazione non alle Panzerdivision, ma a battaglioni autonomi di carri pesanti in funzione anticarro (\"schwere Panzer-Abteilung\").\nLe carenze produttive dell'industria tedesca tuttavia non permesero di colmare completamente le pesanti perdite, pertanto in vista della nuova ed inevitabile nuova campagna estiva all'est, la maggior parte dei nuovi mezzi venne distribuita solo al gruppo di Panzerdivision destinate ad attaccare nel settore meridionale o alle nuove divisioni corazzate appena costituite e inviate al fronte (22., 23. e 24. Panzer-Division), lasciando le altre unit\u00e0, schierate a nord e al centro, a ranghi ridotti, con mezzi meno moderni, e quindi privi di capacit\u00e0 offensiva.\nInoltre, per la prima volta, Hitler, a partire dalla direttiva del 23 marzo 1942, dovette riconoscere la possibilit\u00e0 di un intervento anglosassone in occidente per alleviare il peso della Wehrmacht sull'Unione Sovietica, e, quindi, la necessit\u00e0 di preparare anche all'ovest forze moderne dotate di riserve corazzate per fronteggiare questa pericolosa eventualit\u00e0; nella primavera del 1942 tre delle migliori Panzerdivision (6., 7., e 10. Panzer-Division) vennero ritirate dal fronte orientale e schierate in Francia, dove vennero ricompletate ed equipaggiate di carri armati moderni.\nAll'ovest vennero anche trasferite, nel caso dell'apertura di un \"secondo fronte\", le tre divisioni motorizzate delle Waffen-SS (\"Leibstandarte Adolf Hitler\", \"Das Reich\" e \"Totenkopf\") che furono rafforzate, nel quadro del programma di potenziamento di queste formazioni fidate, con numerosi mezzi corazzati ultimo modello, trasformandole in vere divisioni corazzate (anche se mantennero per il momento la denominazione ufficiale di divisioni motorizzate). Anche la Divisione SS \"Wiking\" e le altre divisioni motorizzate dell'esercito schierate all'est (tra cui la formazione d'\u00e9lite Panzergrenadier-Division Gro\u00dfdeutschland) ricevettero nuovi battaglioni di carri armati per rafforzarne il potenziale offensivo in vista della campagna d'estate.\nAnche le due Panzerdivision dell\"'Afrikarkorps\" (15. e 21., con circa 300 carri armati) vennero riequipaggiate con carri moderni, e Rommel fu quindi in grado di riprendere la guerra di movimento nel deserto, dimostrando ancora una volta la superiorita dei flessibili metodi tattici delle forze corazzate tedesche rispetto alle rigide tattiche britanniche. A Gazala, nonostante alcune difficolt\u00e0 iniziali causate dalla superiorit\u00e0 tecnica dei nuovi carri americani M3 Lee/Grant, le Panzerdivision inflissero alle forze corazzate inglesi la pi\u00f9 pesante sconfitta della loro storia (11-13 giugno) e, dopo aver conquistato Tobruch, poterono proseguire in Egitto, dove per\u00f2 furono costrette ad arrestarsi davanti a El Alamein a causa dell'esaurimento dei mezzi, delle difficolt\u00e0 di rifornimento e del rafforzamento della resistenza britannica (luglio 1942).\nAlla vigilia della ripresa delle operazioni nella primavera 1942, la Wehrmacht disponeva, nonostante l'incremento della produzione bellica, solo di 5.300 panzer, di cui circa 3.200 direttamente impegnati sul Fronte orientale, quindi un numero inferiore rispetto al 22 giugno 1941. Circa 2.200 di questi carri armati furono concentrati dall'Alto comando nelle formazioni schierate nel Gruppo d'armate Sud, la cui missione era di avanzare contemporaneamente verso il Volga e in direzione del Caucaso (Operazione Blu).\nLe nove Panzerdivision entrate in azione il 28 giugno 1942, ben equipaggiate e addestrate, diedero prova di una netta superiorit\u00e0 tecnica e tattica sul nemico. Nei grandi scontri di carri armati di Char'kov (14. e 16. Panzer-Division: maggio 1942), Vorone\u017e (9. e 24. Panzer-Division: luglio 1942) e Kala\u010d (16. e 24. Panzer-Division: agosto 1942) le Panzertruppen inflissero pesanti sconfitte ai nuovi corpo corazzati dell'Armata Rossa, pur numericamente superiori.\nLe Panzerdivision avanzarono rapidamente oltre il Don e dilagarono anche in profondit\u00e0 nel Caucaso; il 23 agosto la 16. Panzer-Division raggiunse il Volga a nord di Stalingrado. Da quel momento, a causa del logoramento e delle perdite, e anche alla mancanza di rinforzi, cominciarono le difficolt\u00e0 per i tedeschi: le tre divisioni corazzate inviate nel Caucaso (3., 13. e 23.) furono fermate in autunno alla periferia di Groznij, mentre le altre tre divisioni (14., 16., e 24.), risucchiate nei combattimenti a Stalingrado sprecarono i loro preziosi panzer negli scontri stradali, subendo inutili perdite. Alla met\u00e0 di novembre le Panzerdivision del Gruppo d'armate B erano molto indebolite e bloccare sul Volga, mentre solo le deboli 22. e 27. Panzer-Division rimanevano in riserva. Il 19 novembre 1942 il Gruppo d'armate B disponeva di soli 326 carri armati tedeschi (oltre a 110 carri rumeni), mentre l'Armata Rossa stava per sferrare la sua grande offensiva a tenaglia con oltre 1.500 mezzi corazzati.\nOrdine di battaglia il 28 giugno 1942.\nIl 4 novembre era terminata la seconda battaglia di El Alamein; le due Panzerdivision del generale Rommel, in schiacciante inferiorit\u00e0 numerica di fronte alle forze britanniche potenziate dai carri americani M4 Sherman, dopo una strenua resistenza e ridotte a poche decine di mezzi, furono infine sconfitte e batterono in ritirata verso la Libia.\nSul fronte orientale il 23 novembre i corpi corazzati sovietici completarono con pieno successo la loro gigantesca manovra d'accerchiamento (operazione Urano) nel settore di Stalingrado. Per la prima volta nella guerra i reparti corazzati dell'Armata Rossa furono in grado di avere la meglio in campo aperto contro le Panzer-Division tedesche; inizialmente i carristi sovietici respinsero i confusi contrattacchi della 22. Panzer-Division del generale Ferdinand Heim e quindi sconfissero nettamente anche le tre deboli divisioni corazzate del generale Hans-Valentin Hube, 14., 16. e 24. Panzer-Division, accorse a occidente del fiume Don per cercare di fermare l'avanzata nemica. Al termine dell'operazione Urano, furono accerchiate nell'area di Stalingrado 20 divisioni della 6. Armata, tra cui le tre Panzer-Division del generale Hube.\nPer fronteggiare questa serie di sconfitte e la sorprendente invasione anglo-americana del Nord Africa francese (Operazione Torch), Hitler fu costretto inizialmente a procedere all'operazione Anton (invasione della zona libera della Francia), eseguita rapidamente l'11 novembre dalla 7. e 10. Panzer-Division e dalla Divisione Waffen-SS \"Das Reich\", e quindi ad inviare in Tunisia la 10. Panzer-Division, equipaggiata con oltre 150 mezzi corazzati, per bloccare l'avanzata delle truppe alleate sbarcate l'8 novembre in Nord Africa. La catastrofica situazione sul fronte di Stalingrado impose il trasferimento d'urgenza all'est della 6. Panzer-Division che era in realt\u00e0 gi\u00e0 in movimento dal 3 novembre e che arriv\u00f2 in linea il 28 novembre con 159 carri armati; il 15 dicembre l'alto comando decise, a causa dell'aggravarsi della situazione, l'invio sul Fronte orientale anche della 7. Panzer-Division con 146 mezzi blindati. La 6. Panzer-Division, rinforzata dalle 11., 17. e 23. Panzer-Division, richiamate dal Gruppo d'armate Centro e dal Gruppo d'armate A, esegu\u00ec dal 12 dicembre un disperato tentativo di sbloccare la 6. Armata: dopo dure battaglie invernali con i mezzi corazzati sovietici, il contrattacc\u00f2 fall\u00ec, anche in conseguenza della nuova travolgente offensiva sovietica sul Don del 16 dicembre.\nAlla fine dell'anno la situazione tedesca nel settore meridionale del fronte est, era molto precaria, nonostante alcuni abili contrattacchi della 6. e 11. Panzer-Division, mentre le forze corazzate dell'Armata Rossa proseguivano la loro vigorosa avanzata invernale. Nel complesso, la Wehrmacht perse nel 1942 sul fronte orientale circa 2.650 carri armati e rivendic\u00f2 oltre 12.000 mezzi corazzati sovietici distrutti.\nOrdine di battaglia il 19 novembre 1942.\nIn costituzione/riserva\n1943.\nIl 2 febbraio 1943 la lunga battaglia di Stalingrado terminava con la schiacciante vittoria dell'Armata Rossa e con la resa degli ultimi resti della 6. Armata; all'interno della sacca vennero distrutte anche le tre Panzerdivision accerchiate (14., 16. e 24.), mentre, durante gli scontri di novembre e dicembre, erano state sbaragliate dai corpi corazzati sovietici anche la 22. e la 27. Panzer-Division. Durante i primi giorni di febbraio l'avanzata sovietica nel settore meridionale del fronte est sembr\u00f2 quasi inarrestabile e la sconfitta tedesca irreversibile; invece il Comando tedesco del feldmaresciallo von Manstein riusc\u00ec sorprendentemente a riorganizzare le sue forze ed a passare al contrattacco dal 21 febbraio, dopo aver concentrato tutte le Panzerdivision ancora disponibili (sette divisioni corazzate, ma con solo 400 carri armati in tutto) e grazie all'afflusso delle tre Panzergrenadier-Division SS (\"Leibstandarte Adolf Hitler\", Das Reich\" e \"Totenkopf\"), potenziate da un gran numero di carri armati moderni, tra cui una compagnia di carri pesanti Tiger, e trasferite dal 30 dicembre 1942 dalla Francia.\nAnche la potente Panzergrenadier-Division \"Grossdeutschland\", equipaggiata anche con carri Tiger, venne richiamata dal Gruppo d'armate Centro per partecipare al contrattacco. Il 14 marzo la controffensiva delle Panzerdivision, che diedero ancora una volta prova di abilit\u00e0 tattica e di superiore addestramento negli improvvisi scontri tra carri, si concluse con pieno successo con la riconquista di Char'kov e la dura sconfitta delle esauste e decimate colonne meccanizzate sovietiche.\nMentre il fronte orientale, alla fine di marzo, trovava una precaria stabilizzazione, proseguiva la battaglia in Tunisia che vedeva coinvolte tre Panzerdivision (la 10., dotata anche di carri Tiger, la 15. e la 21.) ed elementi della Divisione \"Hermann G\u00f6ring\". A Sidi Bou Zid e a Kasserine i Panzer della 10. e della 21. Panzer-Division diedero una sonora lezione di tattica nel deserto alle inesperte unit\u00e0 corazzate americane, ma con il passare dei giorni la situazione italo-tedesca, a causa delle difficolt\u00e0 di collegamento e delle carenze di equipaggiamento divenne drammatica.\nIl 12 maggio 1943 la campagna ebbe termine con la resa di tutte le forze italo-tedesche, comprese le tre Panzerdivision che si erano battute valorosamente fino all'ultimo. Entro la primavera, quindi, la Panzerwaffe dovette cancellare dal suo ordine di battaglia ben otto divisioni corazzate, mentre il numero dei carri disponibili sul fronte est era sceso a soli 2.500 mezzi corazzati. Hitler aveva nominato gi\u00e0 a febbraio il prestigioso generale Guderian \"Ispettore della Panzerwaffe\", per razionalizzare e potenziare la produzione di armamenti (venne accresciuto il numero dei Panzer IV e dei Tiger, e venne introdotto il nuovo carro medio Panther), e migliorare l'organizzazione e la struttura delle forze corazzate, uscite gravemente indebolite dalle ultime campagne.\nAnche per motivi propagandistici si diede immediatamente inizio alla ricostituzione della maggior parte delle Panzerdivision distrutte, e in primavera rinacquero nel territorio del Reich la 14., la 16. la 24. e la 21. Panzer-Division, mentre sul fronte orientale vennero concentrate un gran numero di formazioni corazzate e di carri armati moderni (tra cui oltre 100 Tiger e i primi due battaglioni di Panther) per tentare una ultima offensiva decisiva contro l'Armata Rossa, nel settore di Kursk.\nMentre le Panzerdivision sul fronte orientale si raggruppavano e veniva continuamente rafforzate con massicci afflussi di materiali moderni, Hitler e l'OKW dovettero anche approntare riserve mobili da impiegare soprattutto nell'area mediterranea nella probabile eventualit\u00e0 di un attacco anglosassone all'alleato italiano. Alcune delle divisioni corazzate o motorizzate in ricostituzione in occidente vennero inviate in Sicilia (Panzer-Division Hermann G\u00f6ring) e in Italia meridionale (16. Panzer-Division), mentre, su insistenza del F\u00fchrer, la ben equipaggiata 1. Panzer-Division si spost\u00f2 in Grecia, in caso di pericolose minacce britanniche sui Balcani; all'ovest rimasero solo la 26. Panzer-Division (che sarebbe presto partita a sua volta per l'Italia) e una serie di formazioni corazzate dell'esercito o delle Waffen-SS in fase di costituzione.\nIl 5 luglio, giorno d'inizio dell'\"Operazione Zitadelle\" sul fronte di Kursk, la \"Panzerwaffe\" disponeva in totale di soli 4.500 carri armati, di cui oltre 3.400 schierati all'est; di questi oltre 2.500 avrebbero partecipato alla grande battaglia nel settore centrale del fronte orientale che avrebbe visto coinvolti migliaia di mezzi corazzati negli scontri di carri pi\u00f9 grandi e violenti della seconda guerra mondiale.\nPer dieci giorni le forze corazzate tedesche (sei Panzerdivision del Gruppo d'armate Centro e sei del Gruppo d'armate Sud, rafforzate dalle tre potenti divisioni Panzergrenadier Waffen-SS, dalla divisione Panzergrenadier d'\u00e9lite \"Grossdeutschland\" e da alcuni battaglioni di carri pesanti Tiger) attaccarono le solide difese sovietiche, potentemente rafforzate con cannoni e mine anticarro, a sud e a nord di Kursk; gli scontri furono molto duri e le Panzerdivision avanzarono solo con difficolt\u00e0 e a costo di gravi perdite di fronte ai famosi fronti anticarro dell'Armata Rossa.\nGli equipaggi dei carri armati tedeschi fecero del loro meglio e tutti i contrattacchi dei corpi corazzati sovietici furono respinti con gravi perdite; a Prokhorovka il 12 luglio le tre divisioni Waffen-SS, le pi\u00f9 potenti dello schieramento tedesco, riuscirono a contenere il coraggioso contrattacco dei carri sovietici spinti alla massima velocit\u00e0 per affrontare i mezzi nemici a distanza ravvicinata. Nonostante questi successi locali, le forze tedesche finirono per logorarsi lentamente e furono costrette ad interrompere l'offensiva con un fallimento strategico complessivo.\nL'Armata Rossa, lungi dall'essere indebolita dalle due perdite subite, pass\u00f2 a sua volta all'offensiva prima a Or\u00ebl, sferrando l'operazione Kutuzov con l'impiego di tre armate corazzate e poi a Char'kov (5 agosto) con altre due armate corazzate, e mise in difficolt\u00e0 le esauste divisioni tedesche. Il resto dell'estate e l'autunno sul fronte est fu caratterizzato da nuovi furiosi scontri di carri nel saliente di Or\u00ebl, dove le Panzerdivision dell'esercito, impiegate con abilit\u00e0 dal generale Walter Model, riuscirono a rallentare l'avanzata sovietica, e ad Achtyrka e a Bogoduchov, nel saliente di Char'kov, dove i corpi carri sovietici finirono per avere la meglio nonostante le pesanti perdite. La metodica avanzata sovietica continu\u00f2 nonostante i tentativi di contrattacco delle Panzerdivision ormai molto carenti di mezzi.\nLa ritirata tedesca prosegu\u00ec a ovest del Dniepr, mentre le armate corazzate sovietiche con mezzi molto superiori riuscirono a superare il fiume e a conquistare, con un'abile manovra di sorpresa, Kiev (6 novembre 1943). Le Panzerdivision schierate nel Gruppo d'armate Sud, ridotte a soli 257 carri armati, non erano pi\u00f9 in grado di resistere alla continua spinta sovietica (con oltre 2.400 carri armati). Hitler si decise infine ad inviare notevoli rinforzi al feldmaresciallo von Manstein: la \"Leibstandarte Adolf Hitler\", che era partita per l'Italia subito dopo Kursk, fece ritorno sul fronte est, accompagnata dalle 24. e 16. Panzer-Division (sempre provenienti dall'Italia), dalla 14. Panzer-Division (appena ricostituita), dalla 25. Panzer-Division (trasferita dalla Norvegia) e dalla 1. Panzer-Division, reduce dal suo inutile soggiorno in Grecia.\nGrazie a questi rinforzi corazzati l'Alto comando tedesco contrattacc\u00f2 di nuovo abilmente a \u017dytomyr ed a Krivoj Rog, riuscendo momentaneamente a bloccare l'avanzata sovietica in Ucraina (1\u00ba dicembre 1943). Durante queste aspre e continue battaglie si evidenziarono chiaramente le nuove caratteristiche operative delle Panzerdivision: non pi\u00f9 in grado di sferrare grandi offensive strategiche per carenza di mezzi e per la potenza del nemico, equipaggiate a volte anche con cannoni d'assalto per mancanza di sufficienti panzer, privi di adeguata copertura aerea, spesso costrette ad incessanti impieghi lungo i vari settori del fronte orientale, ridotte al ruolo di \"pompieri\", e costrette ad un continuo ruolo di difesa mobile per ristabilire momentaneamente la situazione tattica locale, con un costante logoramento di uomini e mezzi.\nOrdine di battaglia il 5 luglio 1943.\nSul fronte meridionale, la schiacciante superiorit\u00e0 terrestre e soprattutto aerea anglosassone mise ancor pi\u00f9 in difficolt\u00e0 le Panzerdivision, e ne ridusse le possibilit\u00e0 offensive sul campo; sempre combattive, le varie divisioni corazzate si distinsero per abilit\u00e0 e efficienza in Sicilia (\"Hermann G\u00f6ring\"), a Salerno (16. e 26. Panzer-Division) e sulla linea Gustav, infliggendo dure perdite al nemico ma senza poter arrestare l'avanzata alleata.\nIn Italia settentrionale dall'8 settembre la 24. Panzer-Division e la \"Leibstandarte Adolf Hitler\", rapidamente inviate da Hitler per fronteggiare la \"defezione\" italiana, riuscirono con facilit\u00e0 ad occupare il territorio ed a sgominare la debole e disorganizzata resistenza delle forze dell'ex-alleato. Dopo la stabilizzazione dell'autunno Hitler pot\u00e9 quindi trasferire la \"Leibstandarte Adolf Hitler\", la 24. e la 16. Panzer-Division sul fronte orientale, lasciando in Italia solo la \"Hermann G\u00f6ring\" e la 26. Panzer-Division, oltre ad una serie di divisioni panzergrenadier pi\u00f9 adatte ad operare nell'aspro territorio appenninico.\nAlla fine del 1943 le Panzerdivision erano in gran parte impegnate nei durissimi combattimenti invernali sul fronte est (venti divisioni dell'esercito e quattro delle Waffen-SS), contro le nuove offensive dell'Armata Rossa, subito riprese dopo i brevi contrattacchi tedeschi di novembre e dicembre. Le divisioni corazzate tedesche avevano dimostrato ancora una volta abilit\u00e0 tattica e notevole preparazione degli equipaggi e i sovietici ebbero oltre 20.000 mezzi corazzati distrutti nel 1943, ma anche le perdite della Wehrmacht sul fronte est salirono nel corso dell'anno a oltre 6.300 carri armati e le forze corazzate del Terzo Reich furono costrette sempre pi\u00f9 a combattere in difesa, con mezzi ridotti e in netta inferiorit\u00e0 numerica.\n1944.\nIl 3 novembre 1943, Adolf Hitler, con la direttiva N. 51, stabiliva finalmente l'assoluta necessit\u00e0 per il Terzo Reich di potenziare con adeguate riserve mobili le difese del vantato Vallo Atlantico in Europa occidentale, di fronte alla prevedibile \"invasione\" anglosassone del continente, ritenuta probabile nella primavera del 1944. In seguito a questa direttiva, quindi, una serie di formazioni corazzate vennero costituite sul fronte occidentale o vennero richiamate da altri fronti; notevoli quantit\u00e0 di carri medi Panther e di carri pesanti Tiger vennero inviati a ovest con priorit\u00e0 rispetto al fronte orientale.\nNei mesi seguenti, alla 21. Panzer-Division, gi\u00e0 presente sul posto, si aggiunsero la 2., 9. e 11. Panzer-Division dell'esercito, la \"Leibstandarte Adolf Hilter\" e la \"Das Reich\" delle Waffen SS (tutte provenienti dal fronte est, dove erano state decimate durante l'inverno), le nuove 116. Panzer-Division e Panzer-Division Lehr (costituita con i reparti addestramento della \"Panzerwaffe\", che a marzo venne dirottata momentaneamente in Ungheria per partecipare alla Operazione \"Margarethe\"), e la 9. SS \"Hohenstaufen\", 10. SS \"Frundesberg\" e 12. Panzer-Division SS \"Hitlerjugend\", di nuova formazione. Al 1\u00ba giugno il fronte occidentale tedesco disponeva di oltre 2.000 carri armati (tra cui quasi 800 Panther) suddivisi in nove Panzerdivision.\nMentre continuava il progressivo rafforzamento del fronte occidentale, durante i mesi invernali del 1944, le Panzerdivision in azione si batterono strenuamente sia sul fronte italiano, dove la 26. Panzer-Division e la \"Hermann G\u00f6ring\" , contrattaccarono a febbraio senza successo la testa di ponte alleata di Anzio, prima di essere costrette a ripiegare nel maggio 1944, dopo il riuscito sfondamento alleato della linea Gustav, e soprattutto sul gigantesco fronte orientale.\nIn questo teatro bellico, durante l'inverno, continuarono le incessanti offensive sovietiche contro il Gruppo d'armate Sud, nel settore di \u017dytomyr, in quello di Kropyvnyc'kyj e soprattutto in quello di \u010cerkasy. Le Panzerdivision del feldmaresciallo von Manstein vennero continuamente trasferite da un settore critico all'altro per contenere le penetrazioni delle armate corazzate sovietiche: a Kirovohrad (3. e 11. Panzer-Division) e a Vinnycja (7., 1., 19., 6. Panzer-Division, 1. e 2. Panzer-Division SS) i carri tedeschi riuscirono a frenare l'avanzata nemica, mentre l'intervento di ben sette divisioni corazzate non riusc\u00ec a sbloccare le truppe tedesche accerchiate a Korsun', dopo aspri combattimenti in un clima proibitivo.\nA marzo le Panzerdivision furono infine messe in grave difficolt\u00e0 dalla nuova offensiva generale dei marescialli \u017dukov e Konev: a Uman' i carri tedeschi subirono gravi perdite e la massa delle divisioni corazzate del Gruppo d'armate Sud in ripiegamento fu accerchiata nella sacca di Kamentzk-Podolsk. Le Panzerdivision tedesche (sette divisioni dell'esercito e due Waffen-SS), al comando del generale Hans-Valentin Hube, tuttavia mantennero la coesione e riuscirono ad effettuare una miracolosa ritirata verso ovest fino ad uscire dalla sacca e ricongiungersi con le due divisioni corazzate SS 9. \"Hohenstaufen\" e 10. \"Frundesberg\", richiamate da Hitler ad aprile dal fronte occidentale per ristabilire la situazione ed evitare la catastrofe ad est. A maggio il fronte orientale fu finalmente stabilizzato, dopo la riuscita ritirata delle divisioni del generale Hube, il contrattacco delle Waffen-SS e l'abile difesa della \"Grossdeutschland\" e di altre Panzerdivision (3., 13. e 24.) sul confine rumeno.\nNonostante il costante logoramento e le pesanti perdite contro le schiaccianti forze nemiche, a giugno 1944, alla vigilia dello sbarco alleato all'ovest e dell'offensiva d'estate sovietica, la \"Panzerwaffe\", grazie agli sforzi organizzativi e alla crescente produzione dell'industria degli armamenti, poteva ancora fronteggiare le minacce degli alleati con un formidabile schieramento di Panzerdivision in buona efficienza ed in fase di riequipaggiamento con i potenti carri Panther (affiancati ai vecchi ma efficaci Panzer IV nei \"Panzer-regiment\").\nErano disponibili in totale oltre 7.000 carri armati, divisi tra fronte est (4.700), fronte ovest (2.000) e fronte meridionale (300); il fronte occidentale disponeva di un maggior numero di carri Panther, mentre i Panzer IV, ritenuti pi\u00f9 idonei a battaglie manovrate nelle pianure dell'est, erano presenti in grandi quantit\u00e0 nel \"Ostheer\". Svantaggiate dalla totale superiorit\u00e0 aerea alleata e anche sovietica sul campo di battaglia e dalla netta inferiorit\u00e0 numerica (gli anglosassoni disponevano di oltre 10.000 mezzi corazzati e l'Armata Rossa di 12.000 carri armati) queste formazioni corazzate, ben equipaggiate e ancora nel complesso superiori al nemico per esperienza ed abilit\u00e0 tattica, si sarebbero sacrificate per cercare di impedire la sconfitta finale del Terzo Reich.\nIl 6 giugno 1944 gli alleati sferravano l'Operazione Overlord, sbarcando in forze sulle coste della Normandia; le nove Panzerdivision presenti all'ovest, mal posizionate o trattenute dall'Alto comando tedesco per incertezze sui veri obiettivi anglosassoni, intervennero solo in ritardo, a scaglioni successivi e in modo frammentario a causa soprattutto delle difficolt\u00e0 di movimento all'aperto sotto la supremazia aerea del nemico. Il \"D-Day\" solo la 21. Panzer-Division, la pi\u00f9 debole delle divisioni corazzate, sferr\u00f2 senza successo un inefficace contrattacco sulla costa.\nNelle settimane seguenti quasi tutte le divisioni corazzate tedesche affluirono sull'\"Invasionfront\", e entrarono in battaglia contro le sempre crescenti forze alleate. Le Panzerdivision, a cui si erano aggiunte le due divisioni SS \"Hohenstaufen\" e \"Frundesberg\", richiamate dall'est, si batterono con abilit\u00e0 e coraggio (in particolare la Panzer-Division Lehr, la SS \"Hitlerjugend\" e la 2. Panzer-Division) e respinsero un gran numero di attacchi alleati, infliggendo notevoli perdite al nemico, ma non riuscirono a effettuare un vero contrattacco in massa, riducendosi a missioni difensive di contenimento tattico.\nLogorate dalle continue perdite, dopo un disperato contrattacco a Mortain il 7 agosto (con quattro Panzerdivision) per cercare di bloccare lo sfondamento americano a Avranches, le formazioni corazzate, decimate a Falaise dall'aviazione alleata, sfuggirono solo con grande difficolt\u00e0 dal franante fronte di Normandia e ripiegarono in rotta a est della Senna, dopo aver perso la maggior parte del loro materiale. I tedeschi persero oltre 1.900 carri armati sul fronte occidentale tra giugno e agosto, e a settembre solo 100 carri armati erano ancora in azione inseguiti verso il confine tedesco da oltre 2.000 mezzi corazzati alleati (che pur avevano subito la perdita di circa 3.500 carri armati).\nMentre le Panzerdivision schierate sul \"fronte dell'invasione\" si battevano coraggiosamente per cercare di fermare l'avanzata alleata sul continente, l'Armata Rossa era ripartita all'offensiva, a partire dal 22 giugno, sul fronte orientale, sferrando un potente attacco contro il Gruppo d'armate Centro in Bielorussia che, disponendo inizialmente di una sola divisione corazzata di riserva (la 20. Panzer-Division.) venne praticamente accerchiato e distrutto. Hitler e l'Alto comando tedesco, ingannati sulle reali intenzioni sovietiche avevano concentrato la maggior parte delle riserve corazzate nel settore meridionale del fronte (quattordici Panzerdivision e la \"Grossdeutschland\") temendo una spinta nemica verso la Galizia o i Balcani.\nDopo il crollo in Bielorussia, quattro Panzerdivision vennero precipitosamente dirottate nel settore dello sfondamento per cercare di sbarrare ai corpi corazzati sovietici la via per la Polonia, i Paesi Baltici e la Prussia orientale. Nonostante il valore dimostrato, la 4., la 5. e la 12. Panzer-Division non riuscirono a fermare l'avanzata nemica e per un momento il fronte orientale sembr\u00f2 destinato al crollo definitivo. Grazie a misure d'emergenza e alla arrivo di altre Panzerdivision (quattro provenienti dal Gruppo d'armate Ucraina Sud, tre richiamate dal territorio del Reich e la \"Hermann G\u00f6ring\" proveniente dall'Italia), durante le prime due settimane d'agosto, la Wehrmacht riusc\u00ec a salvare una situazione apparentemente compromessa dopo le catastrofiche perdite subite e dopo la nuova poderosa offensiva corazzata sovietica in Galizia del 13 luglio.\nAlle porte di Varsavia, cinque Panzerdivision contrattaccarono con successo le forze corazzate sovietiche e sbarrarono la via della capitale polacca (2 agosto); in Prussia orientale la \"Grossdeutschland\" e la 5. Panzer-Division impedirono l'irruzione sovietica in territorio tedesco (8 agosto); il 16 agosto sei divisioni corazzate contrattaccarono nel Baltico e riuscirono a riaprire il collegamento via terra con il Gruppo d'armate Nord in precedenza isolato dall'avanzata sovietica (Operazione \"Doppelkopf\").\nTuttavia alla fine di agosto, mentre le riserve mobili tedesche riuscivano ad arrestare l'avanzata sovietica in Polonia e nei Paesi Baltici, le forze tedesco-rumene schierate pi\u00f9 a sud, che ormai disponevano di una sola divisione corazzata, dopo il trasferimento delle altre pi\u00f9 a nord, vennero a loro volta attaccate e sbaragliate dal 23 agosto da una nuova potente offensiva sovietica. La Wehrmacht dovette ripiegare in fretta abbandonando completamente i Balcani e cercando di proteggere l'Ungheria.\nAncora una volta, tre Panzerdivision (1., 23. e 24. Panzer-Division), vennero richiamate a sud per sbarrare la via di Budapest. A settembre e ad ottobre si succedettero aspre battaglie di carri nella pianura ungherese (battaglia di Debrecen). Le \"Panzertruppen\" mostrarono la consueta abilit\u00e0 nelle manovre combinate e nelle tattiche, riuscendo spesso a infliggere duri scacchi alle forze corazzate sovietiche, ma dovettero comunque retrocedere lentamente. Alla fine dell'anno sul fronte orientale, mentre la linea della Vistola rimaneva calma e nei Paesi Baltici si combatteva duramente, in Ungheria, nonostante l'intervento di altre tre divisioni corazzate (3., 6. e 8. Panzer-Division), Budapest era ormai stata accerchiata dall'avanzata convergente delle forze dell'Armata Rossa.\nLa situazione del fronte orientale, nonostante la tenace ed abile difesa, era ormai molto precaria per il Terzo Reich e la Germania era direttamente minacciata; durante il 1944 la \"Panzerwaffe\" perse oltre 6.400 carri armati durante le campagne all'est, pur infliggendo al nemico sovietico la perdita di circa 15.000 mezzi corazzati.\nOrdine di battaglia il 6 giugno 1944.\nIn ricostituzione\nAnche sul fronte occidentale, durante il mese di settembre, la Wehrmacht riusc\u00ec miracolosamente a stabilizzare la situazione dopo aver abbandonato la Francia e il Belgio, appoggiandosi alle opere fortificate della Linea Sigfrido e sfruttando le difficolt\u00e0 logistiche degli eserciti alleati la cui vittoria definitiva era sembrata invece inevitabile alla fine di agosto, dopo il crollo del fronte di Normandia e la liberazione di Parigi. Le Panzerdivision schierate a ovest, troppo indebolite dalle precedente battaglie e estremamente a corto mezzi, ebbero un ruolo minore nelle battaglie difensive, tranne ad Arnhem dove le due divisioni corazzate delle SS \"Hohenstaufen\" e \"Frundesberg\" intervennero in modo decisivo contro i paracadutisti britannici.\nIn questo periodo Hitler e l'OKW fecero grandi sforzi per inviare rinforzi di carri armati all'esercito dell'ovest e venne anche tentato, con risultati deludenti, l'esperimento delle \"Panzer-brigade\" (piccole formazioni corazzate ben fornite di panzer moderni ma con equipaggi inesperti e con scarsi reparti di appoggio anticarro e logistico): inviate prematuramente in azione per frenare le mobilissime colonne meccanizzate alleate subirono dure sconfitte e vennero presto sciolte e integrate nelle normali Panzerdivision, in ricostituzione e molto pi\u00f9 esperte.\nIl 16 dicembre 1944 Hitler sferrava l'ultima grande offensiva tedesca all'ovest (Operazione \"Herbstnebel\"), cogliendo di sorpresa le forze alleate e ottenendo inizialmente notevoli successi. Il F\u00fchrer riteneva ancora possibile un ribaltamento dell'esito della guerra a favore della Germania con un grande attacco di divisioni corazzate sferrato in inverno, nel settore boscoso delle Ardenne, mirando a infliggere una clamorosa sconfitta agli alleati anglo-sassoni e favorire la disgregazione della \"Grande Alleanza\".\nSottovalutando la minaccia sovietica all'est, Hitler invi\u00f2 oltre 2.200 nuovi carri armati (tra cui molti Panther e Tiger II ultimo modello) sul fronte occidentale e impose agli alti comandi il suo ambizioso piano di operazioni. Nelle fasi iniziali le nove Panzerdivision impegnate nelle Ardenne riuscirono a sfondare le linee americane e le unit\u00e0 corazzate dell'esercito (2. Panzer-Division e Panzer-Division Lehr) proseguirono in profondit\u00e0 dopo aver sbaragliato le deboli riserve corazzate statunitensi. Gi\u00e0 dopo pochi giorni, per\u00f2, la situazione volse a favore degli Alleati.\nNel clima invernale, l'avanzata fu molto pi\u00f9 lenta del previsto, le cinque Panzerdivision SS, meno abili tatticamente, si fecero agganciare dalla tenace difesa americana e vennero bloccate; anche le punte corazzate giunte in vicinanza della Mosa furono sorprese dall'aviazione alleata e contrattaccate dalle esperte e ben equipaggiate riserve corazzate americane. Alla fine dell'anno l'offensiva si era trasformata in una aspra lotta difensiva per rallentare il contrattacco alleato, le Panzerdivision, meno abili del previsto nella manovra, avevano inoltre subito pesanti perdite (oltre 600 panzer), mentre si manifestava all'est la minaccia di una nuova offensiva generale sovietica sulla Vistola e in Prussia orientale.\nLa fine delle Panzerdivision.\nDurante la battaglia delle Ardenne e la nuova e deludente offensiva in Alsazia del 31 dicembre, Hitler e l'Alto comando avevano lanciato anche un contrattacco sul fronte orientale, cercando di sbloccare le notevoli forze accerchiate a Budapest ed impegnate in una furiosa battaglia stradale. L'\"operazione Konrad\", iniziata il 1 gennaio 1945 con sei Panzerdivision, tra cui la 3. e la 5. Panzer-Division SS \"Totenkopf\" e \"Wiking\", trasferite dal fronte della Vistola, ottenne alcuni successi e il 18 gennaio le truppe corazzate si avvicinarono fino a 25\u00a0km dalla citt\u00e0 ma infine non riuscirono a sbloccare la capitale ungherese di fronte alla violenta reazione delle forze sovietiche.\nNel frattempo, il 12 gennaio, aveva avuto inizio l'ultima grande offensiva invernale dell'Armata Rossa sul fronte della Vistola e del Narew; le riserve corazzate tedesche, molto insufficienti e mal posizionate, vennero sorprese dalla violenza dell'attacco e dovettero ripiegare precipitosamente per evitare la distruzione di fronte alle armate corazzate sovietiche, in schiacciante superiorit\u00e0 numerica ed ormai molto esperte ed efficienti.\nIl fronte sulla Vistola venne completamente travolto e i carri sovietici avanzarono rapidamente fino all'Oder, minacciando direttamente Berlino. Tre Panzerdivision rimasero tagliate fuori in Curlandia, mentre altre quattro combatterono accanitamente per settimane in Prussia orientale. A febbraio Hitler decise di organizzare una nuova serie di divisioni corazzate di rinforzo, equipaggiate per\u00f2 con solo un battaglione di panzer (54 carri armati) e pochissimi mezzi. Furono le cosiddette divisioni \"fantasma\" denominate con epiteti altisonanti legati alla tradizione militare germanica (\"Clausewitz\", \"Muncheberg\", \"Holstein\", \"Feldherrnhalle\", \"J\u00fcteborg\", \"Kurmark\", \"Schlesien\") ma quasi inutili nei combattimenti.\nA febbraio e marzo la Wehrmacht fece un ultimo tentativo di respingere l'Armata Rossa, sguarnendo il fronte occidentale, ridotto a sole quattro divisioni corazzate e meno di 500 carri, e facendo affluire sei Panzerdivision dall'ovest, tra cui le cinque divisioni Waffen-SS, reduci dalle Ardenne. In Pomerania una breve controffensiva sul fianco delle linee sovietiche sull'Oder non diede risultati, mentre l'ambiziosa controffensiva del Balaton (sferrata con dieci divisioni corazzate) dopo qualche successo venne presto bloccata dalle forze sovietiche.\nLa sconfitta era ormai inevitabile: all'ovest da marzo l'avanzata alleata divenne incontrollabile, le poche Panzerdivision ancora efficienti tentarono di ripiegare verso est, dopo aver offerto resistenza a Remagen, nella Ruhr e sulla Nahe. La Panzer-Division \"Clausewitz\", che tentava di contrattaccare le colonne alleate nell'Harz, venne distrutta nell'area di Magdeburgo, mentre i carri armati americani avanzarono fino all'Elba. In Italia i pochi carri armati disponibili (26. Panzer-Division) non poterono fermare l'avanzata alleata e vennero abbandonati a sud del Po.\nAll'est, la battaglia di Berlino vide protagoniste una serie di formazioni raccogliticce tra cui le Panzerdivision \"Muncheberg\" e \"Kurmark\"; le divisioni corazzate accerchiate in Curlandia e in Prussia si batterono coraggiosamente fino all'ultimo; le divisioni Waffen-SS ripiegarono in Austria e Baviera, dopo aver abbandonato Vienna, mentre le numerose Panzerdivision in combattimento in Slesia ed in Boemia opposero forte resistenza ai sovietici. Il 21 aprile la 20. Panzer-Division sferr\u00f2 l'ultimo attacco delle forze corazzate tedesche durante la guerra, riconquistando per breve tempo Bautzen.\nInfine, ai primi di maggio tutte le divisioni corazzate ancora efficienti, ridotte a pochissimi carri armati, si ritirarono in massa verso ovest per cercare di arrendersi alle truppe alleate e sfuggire alle forze dell'Armata Rossa contro cui avevano, per la maggior parte della guerra, aspramente combattuto."}
{"id": "2807946", "revid": "121823321", "url": "https://it.wikipedia.org/wiki?curid=2807946", "title": "Wave Gotik Treffen", "text": "Il Wave Gotik Treffen (ted. \"Raduno Wave e Gotico\") \u00e8 un festival musicale che si tiene a Lipsia, in Germania, ogni anno in occasione della Pentecoste. \u00c8 il pi\u00f9 grande festival in Europa e nel mondo dedicato alla musica \"goth\" e alla cultura \"dark\", in tutte le sue sfumature. \nIl festival dura quattro giorni, sebbene gli eventi inizino gi\u00e0 all'inizio della settimana precedente e si concludano nel marted\u00ec successivo alla Pentecoste.\nEventi.\nLe attrazioni dell'iniziativa comprendono centinaia di concerti di artisti e band di vari generi: New Wave, Synthpop, New romantic, Coldwave, Darkwave, Death rock, Psychobilly, Horror punk, Shoegaze, Ethereal wave, Martial industrial, Neofolk, Industrial, EBM, Folk e - pi\u00f9 di recente - Gothic metal e Death metal.\nAccanto alle esibizioni si svolgono eventi cinematografici, serate danzanti, \"happening\". Grande importanza riveste l'aspetto commerciale e di \"merchandising\", con tre grandi aree mercato, l'Agra, il Villaggio Pagano e il Moritzbastei, dove si trovano abiti, oggettistica, dischi, libri, \"adult toys\" e \"gadget\" legati alla cultura goth e alle sue propaggini.\nIl festival mette a disposizione dei partecipanti la possibilit\u00e0 di campeggiare presso l'Agra e una tessera per i mezzi pubblici valida per tutti i quattro giorni dell'evento. Poich\u00e9 l'et\u00e0 dei goth \u00e8 andata aumentando e molti hanno messo su famiglia, per consentire alle persone con figli qualche ora di libert\u00e0, l'organizzazione dal 2008 ha attrezzato anche un'area-asilo per i bambini.\nL'evento \u00e8 considerato uno dei principali della citt\u00e0 tedesca (famosa per i molti festival musicali legati alla sua storia, essendo Lipsia patria di musicisti come Johann Sebastian Bach, Felix Mendelssohn e Richard Wagner) e durante il suo svolgimento riempie le prime pagine dei giornali sassoni. Nel corso del 2009 il borgomastro di Lipsia ha rivisto il piano regolatore locale per venire incontro alle esigenze del festival.\nStoria.\nIl precursore del Wave Gotik Treffen \u00e8 un raduno non ufficiale che si tenne a Potsdam la notte di Valpurga del 1988, presso il Castello Belvedere. La manifestazione avvenne ancora perdurante il regime comunista della Repubblica Democratica Tedesca e alcuni dei partecipanti furono arrestati.\nIl progressivo disfacimento del regime comunista port\u00f2 alla luce del sole i raduni dark da clandestini e underground, ed essi divennero parte integrante del movimento d'opinione per la riunificazione tedesca e la fine della dittatura. In quel momento il movimento goth della Germania Orientale era conosciuto come il \"Blocco Nero\" per via degli abiti indossati dai suoi aderenti.\nNel 1992, finalmente, il primo Wave Gotik Treffen ufficiale si tenne a Lipsia in un locale chiamato Eiskeller ( \"Cella frigorifera\"), e a questo primo evento parteciparono quasi duemila persone.\nNel 2000 il festival conobbe una crisi, che port\u00f2 addirittura alla chiusura anticipata dell'evento. I problemi riguardarono la sicurezza (sebbene non si fossero verificati episodi di violenza di sorta) e l'abbandono di diverse band. Altri artisti invece decisero di eseguire ugualmente le proprie performance nonostante la chiusura del festival. L'evento sembrava condannato, tuttavia l'anno successivo il Treffen riprese con una nuova organizzazione e il patrocinio della citt\u00e0 di Lipsia, riprendendo nuovo vigore e la veste attuale. Sembra che addirittura il borgomastro di Lipsia avesse preso personalmente posizione affinch\u00e9 il festival continuasse, intervenendo economicamente per rifondere le perdite economiche delle band e dei partecipanti.\nNegli anni seguenti il Treffen si \u00e8 espanso, raggiungendo le dimensioni attuali ed allargando la propria offerta musicale ad altri generi dark \"latu sensu\" come il J-rock e il Medieval.\n\"Location\".\nIl Treffen coinvolge l'intera citt\u00e0 di Lipsia, che mette a disposizione oltre venti \"location\" differenti per le diverse iniziative del raduno. La sede principale \u00e8 l\"'Agra-Messegel\u00e4nde\", una ex area espositiva dove si teneva la principale fiera agricola della Germania Est prima della caduta del Muro di Berlino. L'\"Agra\" comprende gli uffici amministrativi dell'organizzazione, una grande sala per i concerti - dove si tengono anche le esibizioni conclusive del Treffen - un'area mercato, locali di ristorazione e un'area espositiva per mostre d'arte. Adiacente all'\"Agra\" \u00e8 il campeggio per gli avventori del Treffen che decidano di passare il raduno in tenda.\nLe altre location comprendono:\nIl Wave Gotik Treffen raduna ufficialmente fra i 20 e i 30\u00a0000 visitatori ogni anno."}
{"id": "2807947", "revid": "287204", "url": "https://it.wikipedia.org/wiki?curid=2807947", "title": "23235 Yingfan", "text": "23235 Yingfan \u00e8 un asteroide della fascia principale. Scoperto nel 2000, presenta un'orbita caratterizzata da un semiasse maggiore pari a 2,5658574\u00a0UA e da un'eccentricit\u00e0 di 0,1348092, inclinata di 2,70708\u00b0 rispetto all'eclittica."}
{"id": "2807953", "revid": "34002", "url": "https://it.wikipedia.org/wiki?curid=2807953", "title": "23238 Ocasio-Cortez", "text": "23238 Ocasio-Cortez \u00e8 un asteroide della fascia principale. Scoperto nel 2000, presenta un'orbita caratterizzata da un semiasse maggiore pari a 2,4601150\u00a0UA e da un'eccentricit\u00e0 di 0,1265348, inclinata di 6,22680\u00b0 rispetto all'eclittica.\nL'asteroide \u00e8 dedicato ad Alexandria Ocasio-Cortez, all'epoca giovane studentessa, che nel 2007 si aggiudic\u00f2 il secondo premio alla Intel International Science and Engineering Fair con un progetto di microbiologia. In seguito la Ocasio-Cortez divenne la pi\u00f9 giovane parlamentare ad essere eletta al Congresso degli Stati Uniti d'America."}
{"id": "2807956", "revid": "287204", "url": "https://it.wikipedia.org/wiki?curid=2807956", "title": "23248 Batchelor", "text": "23248 Batchelor \u00e8 un asteroide della fascia principale. Scoperto nel 2000, presenta un'orbita caratterizzata da un semiasse maggiore pari a 2,5345416\u00a0UA e da un'eccentricit\u00e0 di 0,1042696, inclinata di 9,52282\u00b0 rispetto all'eclittica."}
{"id": "2807958", "revid": "767487", "url": "https://it.wikipedia.org/wiki?curid=2807958", "title": "Need/It's Not Me", "text": "Need/It's Not Me \u00e8 il terzo singolo di Neuroticfish pubblicato nel 2003 ed estratto dall'album \"Les Chansons Neurotiques\"."}
{"id": "2807959", "revid": "287204", "url": "https://it.wikipedia.org/wiki?curid=2807959", "title": "23249 Liaoyenting", "text": "23249 Liaoyenting \u00e8 un asteroide della fascia principale. Scoperto nel 2000, presenta un'orbita caratterizzata da un semiasse maggiore pari a 2,3307920\u00a0UA e da un'eccentricit\u00e0 di 0,0503367, inclinata di 7,04432\u00b0 rispetto all'eclittica."}
{"id": "2807960", "revid": "287204", "url": "https://it.wikipedia.org/wiki?curid=2807960", "title": "23262 Thiagoolson", "text": "23262 Thiagoolson \u00e8 un asteroide della fascia principale. Scoperto nel 2000, presenta un'orbita caratterizzata da un semiasse maggiore pari a 2,4093818\u00a0UA e da un'eccentricit\u00e0 di 0,0437286, inclinata di 6,10187\u00b0 rispetto all'eclittica."}
{"id": "2807962", "revid": "1784492", "url": "https://it.wikipedia.org/wiki?curid=2807962", "title": "Fudbalski Klub Olimpic Sarajevo", "text": "Il Fudbalski Klub Olimpic Sarajevo, meglio noto come Olimpic Sarajevo, \u00e8 una societ\u00e0 calcistica bosniaca, con sede nella citt\u00e0 di Sarajevo. Trae il nome dai Giochi olimpici invernali del 1984, disputati nella capitale bosniaca. Milita nella Premijer Liga, la massima serie del campionato bosniaco di calcio.\nStoria.\nFondata nel 1993, in pieno conflitto dei Balcani, la squadra ha partecipato al suo primo campionato di massima serie nella stagione 1994-1995, quando ancora il torneo era suddiviso in gironi. L'Olimpic ottenne un buon terzo posto nel suo girone, sfiorando la qualificazione alla fase finale per l'assegnazione del titolo. Nella stagione successiva, la prima a girone unico, il 15\u00ba posto su 16 squadre signific\u00f2 retrocessione, cui segu\u00ec rapidamente anche una discesa nelle serie inferiori. L'assenza dal calcio d'\u00e9lite dur\u00f2 fino alla stagione 2007-2008, quando l'Olimpic ottenne il ritorno in \"Prva Liga FBiH\" (uno dei due gironi in cui \u00e8 suddivisa la seconda serie nazionale); da neopromossa, nel 2008-2009 vinse il suo campionato ed ottenne cos\u00ec una seconda promozione consecutiva che le permise di risalire in massima serie.\nIl 27 maggio 2015 il club vince il suo primo trofeo ufficiale grazie al successo ottenuto ai calci di rigore nella finale della coppa nazionale contro il \u0160iroki Brijeg."}
{"id": "2807963", "revid": "287204", "url": "https://it.wikipedia.org/wiki?curid=2807963", "title": "23265 von Wurden", "text": "23265 von Wurden \u00e8 un asteroide della fascia principale. Scoperto nel 2000, presenta un'orbita caratterizzata da un semiasse maggiore pari a 2,5294929\u00a0UA e da un'eccentricit\u00e0 di 0,0832588, inclinata di 2,62026\u00b0 rispetto all'eclittica."}
{"id": "2807968", "revid": "439868", "url": "https://it.wikipedia.org/wiki?curid=2807968", "title": "Bomb", "text": "Bomb \u00e8 un singolo di Neuroticfish, pubblicato nel 2004. Nel 2005 appare anche nell'album \"Gelb\" del 2005."}
{"id": "2807969", "revid": "260676", "url": "https://it.wikipedia.org/wiki?curid=2807969", "title": "Annus Horribilis (saggio)", "text": "Annus Horribilis \u00e8 un libro scritto da Giorgio Bocca, uscito il 27 gennaio 2010.\nIndice del libro.\nIl libro \u00e8 suddiviso in dodici capitoli, senza prefazioni n\u00e9 post scriptum. Ecco l'elenco dei dodici capitoli:\nContenuto.\n\"Annus Horribilis\" vuol dire, tradotto dal latino, \u201canno orribile\u201d. L'anno orribile di cui si parla nel libro \u00e8 il 2009, perch\u00e9 nel libro si parla proprio di quest'anno, del 2009. O meglio, il libro analizza da un punto di vista che potremmo definire storico, politico, sociale ed economico, quello che \u00e8 stato, appunto, l'anno 2009. Dire per\u00f2 che il libro analizza soltanto quello che \u00e8 stato il 2009 \u00e8 decisamente restrittivo, nel senso che nel libro non vengono trattati soltanto avvenimenti ed eventi del 2009. Vengono studiati ed analizzati alcuni fenomeni (come ad esempio il berlusconismo) cominciati e sviluppatisi ben prima del 2009. Ma il libro riguarda comunque il 2009 nel senso che analizza lo stato di avanzamento di tali fenomeni. Per riprendere l'esempio di prima, si pu\u00f2 dire che il libro analizza il punto in cui si \u00e8 arrivati con il berlusconismo nel 2009.\nLa causa principale per la quale, secondo l'ottantanovenne Bocca, si \u00e8 trattato di un anno orribile, pu\u00f2 decisamente essere identificata nella \"condotta\" tenuta dal governo Berlusconi, e pi\u00f9 in genere nella figura e nei comportamenti del capo del governo: Silvio Berlusconi. Buona parte del libro (per la precisione i primi sette capitoli, e in particolare i capitoli che vanno dal tre al sette) consiste infatti in una durissima critica al regime berlusconiano. La dittatura morbida non \u00e8 altro che la stessa dittatura (o quasi) dei regimi fascista, nazista e comunista, ma attuata dal governo senza che ci sia bisogno di un vero e proprio colpo di stato. E pi\u00f9 in generale senza che ci sia un momento ben preciso di instaurazione del regime, in quanto esso viene attuato nel tempo, attraverso una progressiva eliminazione delle libert\u00e0 individuali, quali ad esempio la libert\u00e0 di stampa (una breve descrizione di dittatura morbida viene fornita dallo stesso Bocca in un suo intervento alla trasmissione \"Annozero\" del 4 febbraio 2010).\nI primi due capitoli consistono invece in una sorta di parallelismo tra il nazifascismo e la societ\u00e0 odierna. O meglio, Bocca analizza aspetti della nostra societ\u00e0 che ci dovrebbero far capire quanto il fascismo e il nazismo siano gi\u00e0 tornati tra noi. A titolo esemplificativo potremmo citare degli esempi forniti dallo stesso Bocca, ossia la vicinanza di alcuni esponenti dell'attuale governo quali Gianfranco Fini, Gianni Alemanno e Ignazio La Russa a quello che \u00e8 stato il governo fascista, e le associazioni di ultras delle squadre di calcio, alcune delle quali si ispirano proprio agli ideali del fascismo. Oppure la diffamazione operata, secondo Bocca, dai giornali di cui \u00e8 proprietario Berlusconi (in un altro intervento sempre ad Annozero, questa volta del 24 settembre 2009, Bocca parla proprio di libert\u00e0 di stampa e di diffamazione, definendo \u00abomicidio\u00bb l'attacco del quotidiano della famiglia Berlusconi \"il Giornale\" nei confronti di Dino Boffo, ex direttore del quotidiano \"Avvenire\").\nNel libro si fa anche riferimento, sempre per quanto riguarda Berlusconi, al caso di Noemi Letizia e delle escort, precisamente nel capitolo sette.\nIn \"Annus Horribilis\" c'\u00e8 spazio anche per la crisi economica, tra gli eventi protagonisti del 2009, di cui Bocca parla nel capitolo otto.\nCritiche ed apprezzamenti.\nIl libro \u00e8 stato molto ben apprezzato dal giornalista Marco Travaglio, che nella trasmissione in streaming \"Passaparola\" del 15 febbraio 2010 l'ha \"segnalato\" agli ascoltatori. Travaglio ha affermato: \u00ab\"Ve lo suggerisco\" [il libro \"Annus Horribilis\", nda] \"perch\u00e9 non c'\u00e8 soltanto il Giorgio Bocca pessimista e catastrofista, ma c'\u00e8 anche un Giorgio Bocca che intravede alcuni barlumi di speranza per l'Italia\"\u00bb. Lo stesso Travaglio ha poi specificato nella stessa trasmissione come i barlumi di speranza di Giorgio Bocca ai quali Travaglio stesso si riferiva, sarebbero costituiti dal popolo viola che ha manifestato il 5 dicembre 2009 a Roma, come affermato da Giorgio Bocca nell'intervista rilasciata ancora a Marco Travaglio sul \"Fatto Quotidiano\" del 14 febbraio 2010 e successivamente riportata sul blog del \"Fatto Quotidiano\": lantefatto.it\".\nVendite.\nSecondo il blog \"passione libri\", \"Annus Horribilis\" \u00e8 presente nella classifica dei 10 libri pi\u00f9 venduti delle prime due settimane di febbraio 2010, al decimo posto di tale classifica."}
{"id": "2807970", "revid": "287204", "url": "https://it.wikipedia.org/wiki?curid=2807970", "title": "23270 Kellerman", "text": "23270 Kellerman \u00e8 un asteroide della fascia principale. Scoperto nel 2000, presenta un'orbita caratterizzata da un semiasse maggiore pari a 2,4586505\u00a0UA e da un'eccentricit\u00e0 di 0,1788802, inclinata di 3,84685\u00b0 rispetto all'eclittica."}
{"id": "2807972", "revid": "125801731", "url": "https://it.wikipedia.org/wiki?curid=2807972", "title": "Oreadi", "text": "Nella mitologia greca, le Oreadi od Orestiadi (in greco / da , \"montagna\"), erano le ninfe che vivevano sulle montagne e nelle valli. Erano figlie di Gea, avute per partenogenesi.\nLe Oreadi differivano tra loro a seconda del luogo dove vivevano: le Idee abitavano il monte Ida, le Peliadi il monte Pelio, le Ditee il monte Ditte, le Corice una grotta del Parnaso, ecc.\nLa pi\u00f9 nota delle Oreadi \u00e8 forse Eco, compagna di Pan, innamoratasi di Narciso.\nQueste ninfe erano associate ad Artemide, divinit\u00e0 che cacciava preferibilmente tra le montagne ed i precipizi."}
{"id": "2807973", "revid": "287204", "url": "https://it.wikipedia.org/wiki?curid=2807973", "title": "23271 Kellychacon", "text": "23271 Kellychacon \u00e8 un asteroide della fascia principale. Scoperto nel 2000, presenta un'orbita caratterizzata da un semiasse maggiore pari a 2,3131483\u00a0UA e da un'eccentricit\u00e0 di 0,1206367, inclinata di 6,56649\u00b0 rispetto all'eclittica."}
{"id": "2807974", "revid": "425563", "url": "https://it.wikipedia.org/wiki?curid=2807974", "title": "M. F. A. P. L.", "text": ""}
{"id": "2807975", "revid": "287204", "url": "https://it.wikipedia.org/wiki?curid=2807975", "title": "23274 Wuminchun", "text": "23274 Wuminchun \u00e8 un asteroide della fascia principale. Scoperto nel 2000, presenta un'orbita caratterizzata da un semiasse maggiore pari a 2,9919097\u00a0UA e da un'eccentricit\u00e0 di 0,0690599, inclinata di 9,19373\u00b0 rispetto all'eclittica."}
{"id": "2807976", "revid": "30088952", "url": "https://it.wikipedia.org/wiki?curid=2807976", "title": "Morbo di Kawasaki", "text": ""}
{"id": "2807977", "revid": "287204", "url": "https://it.wikipedia.org/wiki?curid=2807977", "title": "23277 Benhughes", "text": "23277 Benhughes \u00e8 un asteroide della fascia principale. Scoperto nel 2000, presenta un'orbita caratterizzata da un semiasse maggiore pari a 2,2506646\u00a0UA e da un'eccentricit\u00e0 di 0,0340507, inclinata di 7,72220\u00b0 rispetto all'eclittica."}
{"id": "2807979", "revid": "287204", "url": "https://it.wikipedia.org/wiki?curid=2807979", "title": "23279 Chenhungjen", "text": "23279 Chenhungjen \u00e8 un asteroide della fascia principale. Scoperto nel 2000, presenta un'orbita caratterizzata da un semiasse maggiore pari a 2,2699021\u00a0UA e da un'eccentricit\u00e0 di 0,1667064, inclinata di 4,03635\u00b0 rispetto all'eclittica."}
{"id": "2807980", "revid": "287204", "url": "https://it.wikipedia.org/wiki?curid=2807980", "title": "23280 Laitsaita", "text": "23280 Laitsaita \u00e8 un asteroide della fascia principale. Scoperto nel 2000, presenta un'orbita caratterizzata da un semiasse maggiore pari a 2,2420477\u00a0UA e da un'eccentricit\u00e0 di 0,1913918, inclinata di 2,94659\u00b0 rispetto all'eclittica."}
{"id": "2807981", "revid": "110157", "url": "https://it.wikipedia.org/wiki?curid=2807981", "title": "Rebel Heart (The Corrs)", "text": "Rebel Heart \u00e8 un brano musicale del gruppo di folk/rock/pop irlandese The Corrs, inserito nel loro terzo album \"In Blue\". \u00c8 un brano strumentale con una influenza celtica con violino, bodhr\u00e1n e tin whistle.\nIn particolare \u00e8 stato scritto da Sharon Corr, e infatti fu commissionato dalla miniserie della BBC \"Rebel Heart\", e poi The Corrs hanno voluto inserire il brano del disco. \u00c8 stata nominata nel 2001 ai Grammy Award come \"\"Miglior brano pop strumentale\". Come riportato nel sito ufficiale di The Corrs, Sharon ha detto:\n\"Ho scritto a Malibu al pianoforte, mentre stavamo registrando \"Talk on Corners\". \u00c8 stato parcheggiato a lungo, e poi la BBC era alla ricerca di musica per il suo grande gioco sul \"Easter Rising\" (Revoluzione di Pasqua). Il brano era una melod\u00eda molto irlandese ed era naturale aggiungere il tin whistle e qui altri strumenti tradizionali irlandesi\"\"."}
{"id": "2807982", "revid": "36426", "url": "https://it.wikipedia.org/wiki?curid=2807982", "title": "Colle della Vecchia", "text": "Il Colle della Vecchia (2.185\u00a0m s.l.m.) \u00e8 un valico alpino delle Alpi Biellesi situato tra la Provincia di Biella e la Valle d'Aosta. Collega Piedicavallo, in Valle del Cervo (BI), con Gaby e la Valle del Lys (AO). Sul colle passa il confine tra il territorio comunale di Gaby e quello di una frazione montana di Sagliano Micca (BI).\nToponimo.\nIl suo nome deriva da leggenda locale la quale narra di una fanciulla che, dopo aver avuto notizia dell'uccisione del proprio promesso sposo, si rifugi\u00f2 nei pressi del sottostante lago vivendo fino a tarda et\u00e0 in compagnia di un orso.\nStoria e descrizione.\nIl colle si apre tra la cresta che culmina a nord-ovest con la Punta Caparelle (2.409\u00a0m) e la Punta della Vecchia (2.387\u00a0m); esso fa parte del crinale che dalla Punta Tre Vescovi prosegue verso sud dividendo il Biellese dalla Valle del Lys.\nLa costruzione della mulattiera che attraversa il colle fu finanziata dal senatore Federico Rosazza e fu completata nel novembre del 1877.\nSu una paretina rocciosa nei pressi del valico un'iscrizione incisa da un provetto scalpellino della valle, Battista Rosazza Bertina, raffigura due valligiane, una della Valle del Cervo e l'altra della Valle di Gressoney, che si salutano nelle rispettive parlate locali. L'incisione ricorda anche l'anno di realizzazione della mulattiera, l'ideatore e gli esecutori dell'opera. Questa fu all'epoca di estrema importanza perch\u00e9 rendeva decisamente pi\u00f9 agevole il collegamento tra due zone montane allora fittamente abitate e con intensi legami comunitari e commerciali.\nAccesso.\nL'accesso avviene per sentiero da Gaby o da Piedicavallo, in questo secondo caso passando per il Lago della Vecchia.\nDal colle transita anche l'Alta Via delle Alpi Biellesi, un trekking con caratteristiche in parte alpinistiche."}
{"id": "2807983", "revid": "287204", "url": "https://it.wikipedia.org/wiki?curid=2807983", "title": "23281 Vijayjain", "text": "23281 Vijayjain \u00e8 un asteroide della fascia principale. Scoperto nel 2000, presenta un'orbita caratterizzata da un semiasse maggiore pari a 2,3215781\u00a0UA e da un'eccentricit\u00e0 di 0,1667156, inclinata di 5,66281\u00b0 rispetto all'eclittica."}
{"id": "2807984", "revid": "287204", "url": "https://it.wikipedia.org/wiki?curid=2807984", "title": "23283 Jinjuyi", "text": "23283 Jinjuyi \u00e8 un asteroide della fascia principale. Scoperto nel 2000, presenta un'orbita caratterizzata da un semiasse maggiore pari a 2,3959445\u00a0UA e da un'eccentricit\u00e0 di 0,0421590, inclinata di 4,60915\u00b0 rispetto all'eclittica."}
{"id": "2807985", "revid": "2216533", "url": "https://it.wikipedia.org/wiki?curid=2807985", "title": "Suite per violoncello solo di Johann Sebastian Bach", "text": "Le Suite per violoncello solo di Johann Sebastian Bach sono conosciute per essere fra le pi\u00f9 note e le pi\u00f9 virtuosistiche opere mai scritte per violoncello, e si ritiene generalmente che sia stato Pau Casals a dare loro fama. Furono scritte fra il 1717 e il 1723 presumibilmente per uno dei violoncellisti che all'epoca lavoravano alla corte di K\u00f6then, ma vi sono anche ragioni per supporre che le ultime suites siano state concepite indipendentemente, forse per strumenti diversi dal violoncello.\nStoria.\nLa nascita delle suite.\nFurono probabilmente composte nel periodo 1717\u20131723, quando Bach fu \"kapellmeister\" a K\u00f6then; l'uniformit\u00e0 e la coerenza di queste opere suggerisce che possano essere state concepite insieme o consequenzialmente, presumibilmente per uno dei violoncellisti di K\u00f6then, come Christian Bernhard Linigke o Christian Ferdinand Abel, assai pi\u00f9 noto come gambista.\n\u00c8 impossibile stabilire una esatta e precisa cronologia delle suites, non vi sono dati certi riguardo all'ordine con cui furono concepite e/o se fossero state scritte prima o dopo le Sonate e partite per violino solo. In ogni caso, gli studiosi \u2013 basandosi su un'analisi comparata degli stili di queste diverse opere \u2013 ritengono che le suites per violoncello furono scritte per prime, datandole prima del 1720, l'anno indicato sulla copertina della copia autografa di Johann Sebastian Bach delle Sonate e partite per violino solo.\nQueste opere sono particolarmente significative nella storia degli strumenti ad arco: mentre fino al tempo di Bach era consuetudine che il violoncello suonasse parti di accompagnamento e le parti pi\u00f9 melodiche nello stesso registro venivano affidate a strumenti della famiglia della viola da gamba, in queste suites, come in parti dei concerti brandeburghesi, al violoncello \u00e8 affidata una parte da solo. Si pu\u00f2 ritenere Bach un innovatore che favorisce il soppianto della viola da gamba, ma alcuni suppongono anche che sia probabile che Bach avrebbe fatto questo perch\u00e9 si trov\u00f2 in difficolt\u00e0 nel dare parti virtuosistiche alla viola da gamba. Infatti il principe Leopoldo di Anhalt-K\u00f6then, presso cui lavorava in quel momento, era un gambista e suonava le opere di Bach, ma non era un particolare virtuoso, sicch\u00e9 potrebbe essere risultato difficile dare alla viola da gamba parti complicate, quindi Bach, non avendo la possibilit\u00e0 di scrivere parti complesse per la viola da gamba, avrebbe scritto opere pi\u00f9 ambiziose per il violoncello.\nDopo Bach.\nGi\u00e0 mentre Bach \u00e8 in vita vengono copiati numerosi manoscritti delle suites, tuttavia esse non divengono mai un pezzo largamente conosciuto; la prima edizione stampata delle suites, curata da Louis Pierre Norblin, \u00e8 edita dalla casa editrice Janet et Cotelle a Parigi nel 1824. In questa edizione dell'opera si nota che la destinazione e la considerazione delle suites cambia e per molto tempo le si ritiene non danze od opere virtuosistiche ma studi, tanto che sul frontespizio della prima edizione \u00e8 scritto \"Sonates ou \u00c9tudes\".\nIl recupero da parte di Casals.\nNonostante Robert Schumann avesse scritto un accompagnamento pianistico per le suites, esse non erano largamente conosciute prima del XX secolo. Nel Novecento, divennero conosciute grazie all'opera di Pau Casals che, all'et\u00e0 di 13 anni, trov\u00f2 l'edizione delle suites a cura di Gr\u00fctzmacher durante una raccolta di beneficenza a Barcellona e inizi\u00f2 a studiarle. Tuttavia, non volle eseguirle in pubblico fino al 1925, all'et\u00e0 di 48 anni, e successivamente accett\u00f2 di inciderne la prima registrazione assoluta. La loro popolarit\u00e0 crebbe costantemente da allora e la registrazione di Casals \u00e8 ancora disponibile tutt'oggi.\nDalla seconda parte del XX secolo.\nOggi le suites costituiscono una delle pi\u00f9 grandi opere per violoncello e, dopo il recupero da parte di Casals, quasi ogni violoncellista aspira a suonarle nel miglior modo possibile, notissimi violoncellisti come Mstislav Rostropovich, Emanuel Feuermann, Pierre Fournier, Jacqueline du Pr\u00e9, Paul Tortelier, Andr\u00e9 Navarra, Yo-Yo Ma, Gregor Piatigorsky, Mischa Maisky, J\u00e1nos Starker, Anner Bijlsma, Heinrich Schiff, Pieter Wispelwey e Mario Brunello ne hanno registrato esecuzioni. Yo-Yo Ma vinse il Best Instrumental Soloist Grammy Award nel 1985 per il suo album \"Six Unaccompanied Cello Suites\" mentre Mischa Maisky ha venduto pi\u00f9 di 300.000 copie della sua registrazione delle suites, molto al di sopra delle vendite medie della musica classica. Celeberrima fu l'esecuzione improvvisata durante la caduta del Muro di Berlino di Mstislav Rostropovich che fece il giro del mondo di tutte le televisioni. Non mancano nemmeno esecuzioni in luoghi suggestivi come l'esecuzione delle suites fatta da Mario Brunello sul Fuji nel 2007, per - secondo Brunello - avvicinarsi di pi\u00f9 all'assoluto e alla perfezione. Parti delle suites inoltre furono suonate da Yo-Yo Ma per il funerale del senatore statunitense Edward Kennedy e nel settembre 2002 durante l'anniversario degli attentati dell'11 settembre 2001.\nFilologia e controversie interpretative.\nManoscritti ed edizioni critiche.\nDifferentemente dalle Sonate e partite per violino solo di Bach, per queste suites non rimangono manoscritti autografi, in tal modo \u00e8 difficile sviluppare una edizione critica; esistono per\u00f2 dei manoscritti non autografi:\nViene usata come fonte secondaria anche la prima edizione stampata delle suites, curata da Louis Pierre Norblin e edita dalla casa editrice Janet et Cotelle a Parigi nel 1824, che, secondo il suo frontespizio, sarebbe basata su un manoscritto autografo trovato da Norblin stesso e dopo la sua morte perduto. Per la quinta suite, \u00e8 possibile utilizzare come fonte la BWV 995, versione per liuto della stessa suite, pervenuta in un manoscritto autografo di Johann Sebastian Bach.\nL'analisi di tutte queste fonti secondarie, in particolare della copia manoscritta di Anna Magdalena Bach, ha permesso di ricostruire un insieme di possibili archetipi, anche se mancanti di legature di portamento e altre articolazioni. Cos\u00ec esistono diverse interpretazioni delle suites, e non una sola edizione critica accettata, e anzi sono state scritte dal 1825 sino al 2000 pi\u00f9 di 82 edizioni critiche diverse.\nIn aggiunta, il professor Martin Jarvis della \"Charles Darwin University School of Music\", a Darwin, Australia pone dubbi anche sulla paternit\u00e0 dell'opera: ritiene che Anna Magdalena Bach stessa abbia scritto le sei suites, anche se molti musicologi e musicisti, vista la difficolt\u00e0 di trovare evidenti conferme a tali ipotesi, rimangono scettici su questo.\nStrumenti.\nLe variazioni nel corso della storia dei significato attribuiti ai termini musicali rendono arduo determinare esattamente quali fossero gli strumenti \"che Bach intendeva\" che suonassero nelle suites, cosicch\u00e9 su quest'argomento vi sono numerose interpretazioni, tuttavia in genere si ritiene che di tali suite solo la sesta - scritta esplicitamente per uno strumento a cinque corde - possa essere stata scritta per strumenti diversi dal violoncello come il violoncello piccolo.\nNel passato, stando a ricostruzioni storiche, generalmente si riteneva che la sesta suite potesse essere stata scritta per la viola pomposa, che, secondo testimonianze storiche attribuite a Franz Benda, pare essere stato inventata da Bach stesso. Tuttavia gli stessi studi su questo strumento e sulla sua storia rendono pi\u00f9 inverosimile tale tesi, tanto che Mark Mervyn Smith avanza l'ipotesi che verso la fine del XVIII secolo si sia cominciato a dare il nome di viola pomposa, che fino a quel momento era stato utilizzato per uno strumento di tessitura alta, al violoncello piccolo a 5 corde.\nSi avanzano anche ipotesi pi\u00f9 originali, che per\u00f2 spesso trovano poche conferme in ambito musicologico; per esempio, Dmitry Badiarov ha ipotizzato che tutte le suites siano state scritte per violoncello da spalla o per violoncello piccolo; Sigiswald Kuijken e Ryo Terakado hanno registrato tutte le suites con un violoncello da spalla.\nInterpretazioni e prassi esecutive.\nNella musica anteriore al XIX secolo, la scrittura musicale non includeva molti dei segni di interpretazione che si ritrovano usualmente negli spartiti pi\u00f9 recenti, in relazione a una diversa ripartizione dei ruoli fra compositore ed esecutore. I brani musicali manoscritti, d'altra parte, erano spesso trasmessi direttamente dal compositore all'esecutore a cui erano destinati (quando fosse diverso dal compositore stesso) o a copisti, che spesso nel caso di Bach erano la moglie e gli allievi. A differenza delle opere a stampa, le sporadiche indicazioni per l'esecuzione che si ritrovano sui manoscritti, assumono un valore completamente diverso quando si possono ritenere scritte dal compositore, rispetto a quando si tratta di aggiunte di altri esecutori o copisti. L'assenza di manoscritti autografi dell'autore assume dunque rilevanza in questo campo.\nI violoncellisti odierni nella lettura delle suite bachiane sono chiamati a prendere autonomamente molte decisioni interpretative e talora tecniche, a cominciare dalle arcate e dalla dinamica, con esiti tutt'altro che scontati ed univoci, dato che l'originalit\u00e0 e la complessit\u00e0 di scrittura di queste opere non permettono facili confronti con altri modelli dell'epoca. Pertanto, le esecuzioni delle suites possono differire notevolmente fra loro, riflettendo in modo particolarmente evidente l'atteggiamento interpretativo e le concezioni estetico-musicali del violoncellista, e spesso la sua idea su come Bach intendesse che fossero suonate. Per questi motivi molti violoncellisti si accostano a quest'opera con molto rispetto e talvolta paura: per esempio, sia Casals sia Rostropovich si pentirono delle loro registrazioni delle suites e furono sempre riluttanti a farlo; addirittura Rostropovich in pi\u00f9 occasioni disse che per lui era stato un errore registrarle. Nel medesimo modo, alcuni strumentisti, dalla seconda parte del XX secolo in poi, fra cui J\u00e1nos Starker, Mischa Maisky, Yo-Yo Ma o Mario Brunello, hanno registrato pi\u00f9 volte le suites per violoncello, non riconoscendosi pi\u00f9 nell'interpretazione che avevano dato nella loro precedente registrazione.\nStoricamente, i modi in cui le suites vengono suonate variano seguendo alcune tendenze che si rifanno a esecuzioni storicamente importanti:\nLo sviluppo e la definizione di questi approcci esecutivi sono stati fortemente determinati dalla storia delle suites per violoncello solo: dalla prima edizione stampata, che, come spiegato nella sezione Storia, le considerava come fossero studi e la prassi esecutiva predominante riteneva che il rispetto del testo bachiano si avesse solo attraverso un'esecuzione distaccata e asettica. La nuova interpretazione delle suites di Pau Casals non fu soltanto un recupero in termini di presenza nel repertorio o di popolarit\u00e0 ma si pone in generale contrasto con questa prassi esecutiva e port\u00f2 poi le diverse prassi esecutive a ridefinirsi nell'interpretazione delle suites. Infatti, Casals pensava che poich\u00e9 Bach, come molti musicisti suoi contemporanei, supervisionava direttamente l'esecuzione delle sue opere, egli cos\u00ec lasciasse scritto poco nei manoscritti per guidare l'interpretazione dell'esecutore e pertanto l'esecutore dovesse da solo trovare il carattere nascosto dietro l'opera che Bach non aveva annotato, rigettando l'ipotesi a lui contemporanea che Bach andasse suonato privo di espressione. In realt\u00e0, successivamente la ricerca musicologica dimostr\u00f2 che entrambi questi punti di vista erano errati: i compositori del periodo barocco (Bach compreso) non avevano la possibilit\u00e0 di controllare l'esecuzione delle loro opere quando non fossero essi stessi esecutori, e che Bach, forse proprio per questo motivo, fu tra i compositori del suo periodo pi\u00f9 accurati nella precisione di scrittura e ricchezza di dettagli dei manoscritti; la mancanza di precisione in queste suites non fu probabilmente intenzione del compositore, ma dovuta in gran parte alla mancanza del manoscritto autografo. Non essendo per\u00f2 noti questi sviluppi della musicologia al suo tempo, invero Casals credeva fermamente nel suo approccio e diceva:\nDi queste suites, Casals insegnava ai suoi allievi che ognuna aveva un proprio carattere specifico dato dal preludio. Secondo lui, per ogni suite si possono rintracciare, analizzando il disegno ritmico, melodico e armonico dell'opera, alcuni caratteri specifici, fondamentali per l'interpretazione: cos\u00ec secondo l'interpretazione di Casals la prima suite risulta pervasa di ottimismo, mentre la seconda ha un carattere tragico, eroico invece per la terza, maestoso nella quarta, tempestoso e oscuro per la quinta e bucolico per la sesta.\nIn questo modo Casals diventa anche l'iniziatore di una tradizione esecutiva (considerata spesso come \"romantica\") in cui l'elemento principale \u00e8 l'intensit\u00e0 dell'espressione e si ricerca la maggior espressivit\u00e0 possibile e la bellezza dell'opera. Questo approccio adottato da Casals \u00e8 stata in gran parte mantenuto da molti esecutori successivi bench\u00e9, dopo i successivi studi di musica antica, non corrispondesse alla prassi esecutiva storica: sebbene molto suggestiva, l'interpretazione di Casals fu ed \u00e8 tuttora ampiamente criticata per le libert\u00e0 che si era preso rispetto allo spartito e alle teorie sulla prassi esecutiva bachiana, la sua registrazione fu considerata pi\u00f9 romantica che filologica, tuttavia non fu mai criticata ampiamente da un punto di vista estetico. Ciononostante, l'interpretazione di Casals \u00e8 diventata storica e la tradizione esecutiva da lui iniziata permane ancora.\nAlcune interpretazioni operate da Casals sulle suites furono successivamente supportate dalla ricerca filologica. \u00c8 un caso presente in molte danze delle suites, come lo staccato nella corrente della III suite. Sulle danze, Casals riteneva che si dovessero suonare col pi\u00f9 colore possibile; secondo lui, il naturale carattere ritmico che avrebbero in quanto danze non era da intendersi come un formalismo figurativo ma letteralmente. Questa impostazione, criticata dalla prassi esecutiva tecnicista predominante all'inizio del XX secolo, venne invece considerata corretta ed adottata dalle esecuzioni storicamente informate, come in quella di Anner Bijlsma. In ogni caso, bench\u00e9 si raffrontino nell'esecuzione di Casals degli elementi successivamente ritenuti filologici, la sua impostazione, che ricerca la maggior espressivit\u00e0 possibile, \u00e8 metodologicamente distante da un'esecuzione storicamente informata poich\u00e9 considera prioritaria l'espressivit\u00e0 delle suites rispetto all'aderenza alla filologia.\nPer contro, le esecuzioni storicamente informate si basano su una ricerca musicologica che attinge direttamente allo studio delle fonti note cercando di riprodurre le suites nella maniera in cui Bach intendeva che fossero suonate e non nella maniera considerata esteticamente migliore, secondo la prassi della musica antica. Bench\u00e9 Nikolaus Harnoncourt avesse registrato le suites nel 1965 con un violoncello piccolo cercando di applicare una lettura filologica alla musica, la principale registrazione storicamente informata viene considerata quella di Anner Bijlsma nel 1979. Bijlsma ha scritto \"Bach, The Fencing Master\", testo in cui spiega le ragioni che lo hanno portato ad adottare certe scelte nell'esecuzione in ragione dell'approccio filologico a queste opere.\nIn ogni caso, dagli ultimi decenni del XX secolo, numerosi violoncellisti spesso oscillano nelle loro esecuzioni fra tutti questi diversi approcci e in molti casi ci\u00f2 \u00e8 dovuto a una tendenza a sperimentare sempre nuove interpretazioni delle suites, sia dal punto di vista tecnico, sia espressivo, unendo sia elementi propri delle esecuzioni storicamente informate sia elementi originali e del tutto creativi, che talvolta si differenziano fondamentalmente dalle interpretazioni precedenti, come Mario Brunello che, nella sua ultima registrazione, sviluppa un colpo d'arco atto a riprodurre il suono della dulciana nel preludio della seconda suite, la quale invece secondo Casals avrebbe un carattere malinconico. Contemporaneamente altri esecutori aderiscono completamente ad una prassi esecutiva \"romantica\", scettici sulla determinatezza di un'esecuzione filologica delle suites, come Mischa Maisky.\nTuttavia, il virtuosismo e la grande mutevolezza di emozioni espresse, in relazione alle diverse interpretazioni e prassi esecutive, diedero cos\u00ec tanta popolarit\u00e0 alle suites al punto che divennero soggetto di un'ampia gamma di altre interpretazioni, non solamente o non completamente violoncellistiche, come il documentario \"Inspired by Bach\", prodotto da Sony Classical, cui ha partecipato Yo-Yo Ma e numerose trascrizioni (vedi sezione pi\u00f9 avanti). Vi sono anche performance pi\u00f9 originali, come \"La tenzone fra Messer Violoncello e Madama Viola da Gamba\", con il violoncellista Mario Brunello e il gambista Paolo Pandolfo, in cui i due immaginano un incontro immaginario fra due personaggi, la Viola da Gamba e il Violoncello, e poi suonano rispettivamente le suites e la loro trascrizione per viola da gamba.\nLe recenti scoperte sulle strutture a canone multiplo delle Suites, citate nel paragrafo seguente, influenzeranno sicuramente le prassi esecutive future, perch\u00e9 impongono un maggior rispetto del metronomo e limitano manierismi e romanticismi.\nStruttura dell'opera.\nStruttura generale.\nLe suites sono di sei movimenti con la seguente struttura:\nGli studiosi sostengono che Bach avesse concepito le suites come un unico insieme di opere, forse non con l'intenzione di essere un ciclo vero e proprio ma comunque un insieme di opere coerente, piuttosto che una serie arbitraria di brani musicali: comparate con le altre suites di Bach, le suites per violoncello risultano le pi\u00f9 simili fra loro nella struttura dei movimenti. Inoltre, variando gli schemi della suite, Bach inser\u00ec movimenti di \"intermezzo\" o \"galanterie\" a coppie - in ogni caso da eseguire alternativamente - fra la Sarabanda e la Giga di ogni suite, sviluppando in questo modo una struttura simmetrica.\nE' stata recentemente (2019-2022) messa in luce da G.P. (negli arrangiamenti) la inattesa struttura di \"doppio canone\" (o controcanone, o canone evolutivo a tre voci) di tutti i brani di queste Suites. Questa struttura a doppio canone implica che \"gli accordi finali del preludio della seconda Suite vanno sviluppati\" e mette fine a dibattiti secolari. Questa scoperta storica mette inoltre in luce poche battute e note che non rispettano questa struttura e che possono essere state oggetto di revisioni successive. Non si tratta tanto delle note palesemente mancanti della terza e della sesta Suite, quanto delle battute incoerenti della seconda Suite e di altre nelle Suites 4-5-6. Si capisce cos\u00ec perch\u00e9 la copia pi\u00f9 antica di J.P. Kellner non fosse completa: la revisione \u00e8 probabilmente opera di Anna Magdalena Bach quando ha raccolto, copiato, brillantemente completato e dato agli editori le Suites per violoncello solo.\nGli spartiti delle prime tre suites per tre violoncelli e le spiegazioni sulla struttura a doppio canone sono reperibili liberamente sul sito IMSLP tra gli arrangiamenti. L'esecuzione a tre violoncelli crea degli effetti sorprendenti e ci riporta all'immaginario compositivo di J.S. Bach, grande organista, abituato ad esecuzioni ed ascolti nelle cappelle ricche di eco.\nUna seconda scoperta fondamentale riguarda il fatto che in ogni Suite c'\u00e8 un solo brano che ha una struttura particolare e rarissima di \"canone a cinque voci\", un brano diverso per ognuna delle sei Suite: il Preludio della 4a, l'Allemanda della 1a, la Corrente della 5a, la Sarabanda della 2a, le due Bourr\u00e9es della 3a, la Giga della 6a: considerando la coppia di danze galanti si arriva a sette brani speciali che raggruppati formano una \"\" per cinque violoncelli (reperibile nel link di IMSLP sotto gli arrangiamenti). Questa scoperta implica che Bach ha composto le sei Suites come \"unicum coerente\", che sono solo sei, cio\u00e8 non ne sono andate perse e che sono tutte state composte per lo stesso strumento. E' stupefacente che le revisioni e gli studi di grandi violoncellisti, compositori e musicologi nel corso di tre secoli non abbiano minimamente osservato questa struttura monumentale di canone multiplo, della quale Bach andava particolarmente fiero (basta guardare il foglio di carta che stringe nel suo ritratto storico) perch\u00e9 richiede una capacit\u00e0 di ascolto polifonico molto virtuosistica. \nDi queste suites, Casals insegnava ai suoi allievi che ogni suite aveva un proprio carattere specifico dato dal preludio. Secondo lui per ogni suite si pu\u00f2 rintracciare analizzando il disegno ritmico, melodico e armonico dell'opera alcuni caratteri specifici, fondamentali per l'interpretazione: cos\u00ec secondo l'interpretazione di Casals la prima suite risulta pervasa di ottimismo, mentre la seconda ha un carattere tragico, eroico invece per la terza, maestoso nella quarta, tempestoso e oscuro per la quinta e bucolico per la sesta.\nSolo cinque movimenti in tutto l'insieme delle suites sono privi di accordi, consistendo di una singola linea melodica: il secondo Minuetto della I Suite, il secondo Minuetto della II suite, la seconda Bourr\u00e9e della III suite, la Giga della IV suite, e la Sarabanda della V Suite. In tutti gli altri movimenti vi sono degli accordi, prevalentemente arpeggiati: nelle suites rimane latente un carattere polifonico, ossia mediante l'uso degli arpeggi Bach realizza una forma di \"polifonia sottintesa\" (in inglese \"implied harmony\") e di \"contrappunto melodizzato\", infatti in molte parti delle suites si possono distinguere delle linee melodiche arpeggiate una sull'altra, con una voce al basso che sottolinea e sostiene la struttura armonica dell'opera.\nSuite n. 1 in Sol Maggiore, BWV 1007.\nLa maggioranza degli studenti inizia studiando questa suite, infatti generalmente si ritiene che sia pi\u00f9 semplice da suonare delle altre in relazione al tipo di preparazione tecnica richiesta. Si articola in 6 movimenti come le altre suites, il quinto movimento \u00e8 un minuetto.\nIl preludio ha un disegno ritmico-melodico in semicrome - una successione di accordi arpeggiati con nota di volta - che si mantiene inalterato per tutta la durata del pezzo e che viene trascinato dal disegno armonico. Tale disegno ritmico-melodico viene ripreso molte volte nelle restanti danze della suite e viene ripreso e sviluppato nel maestoso periodo finale del preludio; il preludio non ha dunque solo una funzione introduttiva alle danze ma contribuisce all'uniformit\u00e0 e unit\u00e0 della suite.\nAnche per questa Suite \u00e8 stata messa in luce da G.P. , negli arrangiamenti delle Suites, la struttura a doppio canone di tutti i suoi brani, dal preludio alle danze, salvo per la Gigue. La Allemande arriva ad avere la complessit\u00e0 di un canone a cinque voci. \nSuite n. 2 in re minore, BWV 1008.\nIl preludio si pu\u00f2 suddividere in due parti: la prima, pi\u00f9 lunga, con un forte tema ricorrente subito introdotto all'inizio e la seconda che consiste in un movimento che porta ad una successione di accordi in cadenza perfetta finale, dando a questo conclusione un fortissimo carattere polifonico. La successiva Allemanda contiene delle brevi cadenze, che allontanano il pezzo dagli schemi tradizionali di questa forma di danza. Eccetto il secondo Minuetto, l'intera danza ha un ritmo sostenuto e a volte incalzante, in particolare la Giga e il primo Minuetto, che contiene anche diversi passaggi di posizione e accordi, e che si contrappone al secondo minuetto. Casals classific\u00f2 questa suite come una suite dal carattere tragico, malinconico ed espressivo in ogni nota.\nNel 2019 \u00e8 stato scoperta da G.P. la forma originale a doppio canone (cio\u00e8 pensata a tre voci da Bach) di tutti i pezzi di questa Suite, dal preludio alle danze, con l'exploit della Sarabande che arriva ad avere una struttura di canone a cinque voci. Ne conseguirebbe che gli accordi del Preludio vanno sviluppati, come fatto per altro da molti violoncellisti nel corso della storia, rispettando per\u00f2 la forma a tre voci. Gli spartiti corrispondenti sono reperibili come \"\". La versione per tre violoncelli in canone, oltre alla polifonia, apporta delle dinamiche diverse ed obbliga ad un maggior rispetto del tempo. \nSuite n. 3 in Do Maggiore, BWV 1009.\nIl preludio di questa suite si caratterizza per un inizio maestoso costruito sulla scala di Do maggiore, che si sviluppa in una parte arpeggiata molto energica, che arpeggia una progressione armonica imitata. Poi il fraseggio ritorna a delle scale per risolversi in una successione di potenti e sorprendenti accordi. Cruciale \u00e8 la scelta della arcate affinch\u00e9 l'esecutore possa sottolineare al meglio la polifonia di questo brano e le diverse voci.\nLa Allemanda \u00e8 il solo movimento con un inizio anacrusico di tre semicrome, anzich\u00e9 di una sola.\nLa seconda Bourr\u00e9e, sebbene sia in do minore, ha solo due bemolli nell'armatura di chiave. Tale notazione non \u00e8 inconsueta nella musica antica e nemmeno, per le scale minori, nella musica barocca. Le Bourr\u00e9e di questa suite vengono spesso trascritte ed eseguite con altri strumenti come la tuba, l'euphonium, il trombone.\nAnche per questa Suite \u00e8 stata messa in luce da G.P. la struttura a doppio canone a tre voci di tutti i suoi brani, dal preludio alle danze, con l'exploit delle Bourr\u00e9es che arrivano ad avere una struttura di canone a cinque voci. Contrariamente a quelli della seconda Suite, gli accordi del Preludio non vanno sviluppati. La versione per tre violoncelli in canone, oltre alla polifonia, apporta delle dinamiche diverse ed obbliga ad un maggior rispetto del tempo.\nSuite n. 4 in Mi bemolle Maggiore, BWV 1010.\nLa quarta suite \u00e8 una delle suites per violoncello solo tecnicamente pi\u00f9 complesse per l'intonazione e per la presenza di numerosi allargamenti e cambi di posizione; il risultato infatti pu\u00f2 risultare pi\u00f9 scarno rispetto alle altre suites per la scarsa risonanza acustica sullo strumento, propria della tonalit\u00e0 di Mi bemolle Maggiore sul violoncello, poich\u00e9 nessuna corda del violoncello \u00e8 fra i gradi pi\u00f9 importanti (tonica, sottodominante, dominante) della scala di Mi bemolle, differentemente dalle scale delle altre suites. Mario Brunello, per ovviare a questo problema, nella sua ultima registrazione delle suites ha cambiato l'accordatura del suo strumento abbassandola di due toni (cio\u00e8 Fa- Si\u266d-Mi\u266d-La\u266d anzich\u00e9 La-Re-Sol-Do). In molte interpretazioni, la suite \u00e8 caratterizzata da un carattere tormentato,a tratti cupo e malinconico (fra cui, ad esempio, Pau Casals, Mstislav Rostropovich, Mischa Maisky). \nIl Preludio inizia con delle crome che impongono movimenti fra corde distanti fra loro che poi lasciano spazio ad una cadenza per poi ritornare al tema iniziale. Su questo preludio Pau Casals, insegnandone l'esecuzione e l'interpretazione ai suoi allievi, paragonava il suono delle crome all'effetto prodotto dai pedali di un grande organo.\nL'esecuzione in canone per cinque violoncelli del Preludio mette in risalto il capolavoro di Bach e compensa i limiti della tonalit\u00e0.\nSuite n. 5 in do minore, BWV 1011.\nQuesta suite, in do minore, ha la particolarit\u00e0 di essere stata scritta in scordatura, con la corda pi\u00f9 acuta abbassata di un tono rispetto all'accordatura convenzionale a quinte (da la a sol), ma risulta comunque possibile suonarla con l'accordatura standard, cos\u00ec molti accordi diventano pi\u00f9 complicati, ma allo stesso modo si semplificano le linee melodiche. Bach non us\u00f2 mai la scordatura se non solo in questa suite, questo non per facilitare l'esecuzione, che anzi diverrebbe in certi punti pi\u00f9 difficoltosa, ma probabilmente per aumentare la risonanza acustica delle note sullo strumento (Sol, la nota cui \u00e8 accordata la prima corda, \u00e8 infatti la dominante di do minore) e dare un carattere timbricamente pi\u00f9 scuro alla suite.\nUn manoscritto autografo di Bach della versione per liuto di questa suite esiste come BWV 995.\nPreludio.\nIl preludio inizia lentamente, esplorando i registri di tenore e basso, con uno stile di toccata, cio\u00e8 quasi un'improvvisazione sui temi che seguiranno e si sviluppa in una fuga pi\u00f9 veloce, che porta ad un finale accordale di grande effetto. La lentezza e la tonalit\u00e0 di Do minore imprime alla suite tensione che viene sottolineata dall'armonia sin dall'inizio, dove la prima frase comincia con un accordo di tonica (Do), prosegue in un moto per grado congiunto dalla dominante (Sol) ad un accordo di settima diminuita con pedale di tonica nella seconda battuta che viene fiorito e termina su un bicordo di tonica (Do-Mi\u266d). La fioritura dell'accordo di settima diminuita si muove su una linea melodica diversa da quella della prima battuta: mentre quest'ultima si conclude sulla nota centrale dell'accordo di settima diminuita, l'altra prende avvio dalla nota superiore dell'accordo, dando l'idea di essere come una voce diversa dalla prima; qui si evidenzia il carattere polifonico latente in tutte le suites. In modo analogo il preludio prosegue e continua in una fuga basata su una piccola frase musicale di tre note, alternata a frasi di risposta; il soggetto e la risposta, che vengono nelle varie entrate ripresi in registri diversi, si muovono modulando fra la tonalit\u00e0 della dominante (Sol minore) e della tonica (Do minore). Alla fine si ritorna ad un carattere accordale come quello iniziale che conclude il preludio in una serie di cadenze evitate che si compiono in una cadenza piccarda su un accordo di nona costruito sulla tonica. Secondo Casals, questo preludio deve essere suonato in modo da risultare oscuro, tempestoso: Casals, come traspare anche dalle sue interpretazioni, riteneva che questa suite dovesse essere il pi\u00f9 possibile tempestosa ed appassionata. Secondo G.P. Preludio ha la forma di canone a tre voci per la prima parte, poi deve essere sviluppato come fuga a tre violoncelli.\nSarabanda.\nDi questa suite \u00e8 molto nota la Sarabanda per la sua bellezza ed \u00e8 fra i pochi movimenti di tutte le sei suites in cui l'armonia si sviluppa solo linearmente, senza accordi. Poich\u00e9 in questa sarabanda l'armonia \u00e8 lineare, priva di accordi, ricca di appoggiature e con poche cadenze autentiche che sottolineino la tonalit\u00e0 del brano, appaiono sottolineate le dissonanze e in molte interpretazioni, come in quella di Maisky, nel complesso la sarabanda assume un carattere oscuro, a tratti indecifrabile, anche se comunque \u00e8 rintracciabile un disegno armonico compiuto, che all'inizio modula da Do minore a Mi\u266d maggiore e nel secondo episodio da Fa minore per tornare a Do minore, concludendosi in una cadenza plagale. Questa mancanza di conferme della tonalit\u00e0 insieme al suo continuo mutare aumenta l'atmosfera criptica dell'opera, che in tal senso risulta molto inusuale rispetto alla musica del tempo. Rostropovich la descrive come l'essenza del genio di Bach; Tortelier, come un'estensione del silenzio. Casals ritiene che sia una profonda espressione di dolore, come quella della Passione secondo Matteo e della Passione secondo Giovanni.\nAltri movimenti.\nLa quinta suite \u00e8 anche eccezionale per la sua Corrente e la Giga in stile francese, rispetto alla forma italiana delle altre cinque suites.\nSuite n. 6 in Re Maggiore, BWV 1012.\n\u00c8 largamente ipotizzato che la sesta suite sia stata composta per un violoncello piccolo a cinque corde, come spiegato pi\u00f9 sopra nella sezione Filologia e controversie interpretative.\nI violoncellisti che vogliono suonare questa suite su un violoncello moderno a 4 corde riescono a farlo, ma incontrano pi\u00f9 difficolt\u00e0 essendo forzati a ricorrere a posizioni pi\u00f9 alte per suonare molte delle note. Vista la difficolt\u00e0 di esecuzione e di interpretazione rappresenta un punto di arrivo nella formazione violoncellistica. I musicisti di musica antica che seguono una rigorosa pratica esecutiva storica usano un violoncello piccolo a 5 corde per questa suite, fra questi si ricorda Anner Bijlsma, Pieter Wispelwey e Jaap ter Linden.\nQuesta suite \u00e8 scritta in una forma molto pi\u00f9 libera rispetto alle altre, avendo molti passaggi virtuosistici e/o simili a cadenze. \u00c8 anche l'unica delle suites in cui vi siano parti che, in tutti i manoscritti, adottano la chiave di contralto, appunto per l'altezza delle note in essa, e infatti viene ampiamente esplorato, soprattutto nella Corrente, l'intero registro di questo strumento.\nMstislav Rostropovich chiam\u00f2 questa suite \"una sinfonia per violoncello solo\", infatti la sua tonalit\u00e0 di re maggiore evoca gioia e trionfo e d\u00e0 alla suite un carattere luminoso. Questa atmosfera raggiante e calorosa si manifesta sin dal Preludio, in cui il ritmo a terzine con due suoni ripetuti introduce ad una dimensione molto vivace e festosa rispetto alla quinta suite; tale atmosfera \u00e8 ripresa nelle Gavotte e nella Giga. La Sarabanda e in particolar modo la Allemanda invece sono di un carattere pi\u00f9 introspettivo e solitario ma manifestano una luminosa atmosfera di bellezza e purezza.\nPau Casals la descrive come la descrizione di una scena bucolica, in cui il preludio assomiglia a una grande scena di caccia.\nTrascrizioni e accompagnamenti.\nSono state fatte trascrizioni delle suites per numerosi strumenti, fra cui viola, contrabbasso, viola da gamba, mandolino, pianoforte, clavicembalo, marimba, chitarra classica, basso elettrico, ukulele, flauto dolce, corno francese, sassofono, clarinetto basso, fagotto, tromba, trombone, euphonium e tuba.\nFra i tentativi di comporre un accompagnamento pianistico alle suites si annovera un notevole lavoro da parte di Robert Schumann, mentre nel 1923 Leopold Godowsky arrangi\u00f2 le suites 2, 3 e 5 in contrappunto per pianoforte solo."}
{"id": "2807986", "revid": "287204", "url": "https://it.wikipedia.org/wiki?curid=2807986", "title": "23284 Celik", "text": "23284 Celik \u00e8 un asteroide della fascia principale. Scoperto nel 2000, presenta un'orbita caratterizzata da un semiasse maggiore pari a 2,4356560\u00a0UA e da un'eccentricit\u00e0 di 0,1646311, inclinata di 3,23067\u00b0 rispetto all'eclittica."}
{"id": "2807987", "revid": "287204", "url": "https://it.wikipedia.org/wiki?curid=2807987", "title": "23286 Parlakgul", "text": "23286 Parlakgul \u00e8 un asteroide della fascia principale. Scoperto nel 2000, presenta un'orbita caratterizzata da un semiasse maggiore pari a 2,5269266\u00a0UA e da un'eccentricit\u00e0 di 0,1776715, inclinata di 8,12194\u00b0 rispetto all'eclittica."}
{"id": "2807988", "revid": "287204", "url": "https://it.wikipedia.org/wiki?curid=2807988", "title": "23295 Brandoreavis", "text": "23295 Brandoreavis \u00e8 un asteroide della fascia principale. Scoperto nel 2000, presenta un'orbita caratterizzata da un semiasse maggiore pari a 2,3131528\u00a0UA e da un'eccentricit\u00e0 di 0,1063551, inclinata di 8,96339\u00b0 rispetto all'eclittica."}
{"id": "2807990", "revid": "287204", "url": "https://it.wikipedia.org/wiki?curid=2807990", "title": "23296 Brianreavis", "text": "23296 Brianreavis \u00e8 un asteroide della fascia principale. Scoperto nel 2001, presenta un'orbita caratterizzata da un semiasse maggiore pari a 2,2565514\u00a0UA e da un'eccentricit\u00e0 di 0,1982794, inclinata di 5,63788\u00b0 rispetto all'eclittica."}
{"id": "2807991", "revid": "1924342", "url": "https://it.wikipedia.org/wiki?curid=2807991", "title": "Snot", "text": "Gli Snot sono un gruppo musicale alternative metal statunitense formatosi a Santa Barbara nel 1995.\nLa loro musica comprende elementi di punk rock, heavy metal e funk.\nStoria del gruppo.\nPrimi anni.\nNel 1996 gli Snot firmarono un contratto con la Geffen Records e pubblicarono l'album di debutto \"Get Some\", uscito l'anno seguente e registrato assieme al primo cantante del gruppo Lynn Strait. Nonostante i giudizi positivi, l'album non riusc\u00ec a vendere in modo consistente.\nMorte di Strait, \"Strait Up\".\nIl gruppo partecip\u00f2 all'Ozzfest del 1998 e il 9 luglio dello stesso anno il cantante venne arrestato per aver compiuto atti osceni mostrandosi completamente nudo, davanti alla toilette usata come scenografia dai Limp Bizkit durante la loro esibizione. L'11 dicembre 1998, Strait perse la vita all'et\u00e0 di 30 anni a causa di un incidente automobilistico. Turbati dalla sua morte, i membri del gruppo stavano per separarsi, ma in seguito decisero, come segno di rispetto alla memoria del cantante, di proseguire il lavoro da lui iniziato, facendo interpretare i pezzi da lui scritti agli amici che Lynn aveva avuto prima di morire, dato che lui non aveva avuto la possibilit\u00e0 di registrare le parti vocali per l'album.\nUsc\u00ec cos\u00ec a fine 2000 l'album \"Strait Up\", al quale collaborarono cantanti provenienti da gruppi alternative metal, heavy metal e nu metal, tra cui Jonathan Davis (Korn), Dez Fafara (Coal Chamber, DevilDriver), Max Cavalera (Sepultura, Soulfly), Serj Tankian (System of a Down) e tanti altri. L'album riusc\u00ec a riscuotere pi\u00f9 successo del precedente, arrivando a raggiungere la posizione numero 56 di Billboard.\nScioglimento e riunione (2002-2010).\nIn seguito alla pubblicazione di \"Strait Up\", il gruppo venne sciolto. Il bassista John Fanestock e il chitarrista Sonny Mayo divennero membri degli Amen, mentre Mike Doling si un\u00ec ai Soulfly. Prima dello scioglimento del gruppo, i rimanenti membri degli Snot pubblicarono l'album dal vivo \"Alive!\", contenente registrazioni dal vivo di un concerto tenuto a maggio 1998.\nNel 2007 il gruppo si riun\u00ec per alcuni concerti assieme al cantante del gruppo alternative metal Invitro, Jeff Weber. Nel 2008 i restanti membri della formazione originale si incontrarono per discutere di una possibile riunione e a luglio 2008 annunciarono il loro ritorno pubblicando alcuni brani sul web, nei quali cantava il cantante Tommy \"Vext\" Cummings, ex Divine Heresy. La riunione fu per\u00f2 breve e qualche mese dopo Sonny Mayo e il nuovo cantante lasciarono nuovamente il gruppo, quest'ultimo sostituito da Brandon Espinoza.\nSeconda reunion (2014-presente).\nIl gruppo si riun\u00ec l'11 febbraio 2014 per un concerto al Whisky a Go Go a Hollywood. La formazione era composta da Vext, Mayo, Doling, Fahnestock e Miller. Il gruppo si esib\u00ec in altri concerti nel corso dell'anno e a ottobre 2014 Vext usc\u00ec dal gruppo, sostituito da Carl Bensley."}
{"id": "2807992", "revid": "287204", "url": "https://it.wikipedia.org/wiki?curid=2807992", "title": "23298 Loewenstein", "text": "23298 Loewenstein \u00e8 un asteroide della fascia principale. Scoperto nel 2001, presenta un'orbita caratterizzata da un semiasse maggiore pari a 2,2875834\u00a0UA e da un'eccentricit\u00e0 di 0,1624899, inclinata di 3,65721\u00b0 rispetto all'eclittica."}
{"id": "2807993", "revid": "228587", "url": "https://it.wikipedia.org/wiki?curid=2807993", "title": "Bongo (disambigua)", "text": ""}
{"id": "2807995", "revid": "287204", "url": "https://it.wikipedia.org/wiki?curid=2807995", "title": "Aiken (Carolina del Sud)", "text": "Aiken \u00e8 una citt\u00e0 degli Stati Uniti d'America, capoluogo della Contea di Aiken, nello stato della Carolina del Sud.\nStoria.\nLa citt\u00e0 fu ufficialmente fondata nel 1835 e fu cos\u00ec denominata in onore di William Aiken, fondatore di una compagnia ferroviaria a Charleston."}
{"id": "2807999", "revid": "30089439", "url": "https://it.wikipedia.org/wiki?curid=2807999", "title": "Jet2", "text": ""}
{"id": "2808001", "revid": "287204", "url": "https://it.wikipedia.org/wiki?curid=2808001", "title": "\u00c9tienne Parrocel", "text": "Biografia.\nFiglio di Ignace Jacques e di Jeanne Marie P\u00e9rier, apparteneva ad una prolifica dinastia di artisti che gener\u00f2 quattordici pittori in sei generazioni.\nFu allievo del fratello certosino Gabriel Imbert (1666-1749). e dello zio Pierre, che, dopo un periodo di studio in Francia, nel 1717 c., l'accompagn\u00f2 a Roma per approfondire le sue conoscenze di pittura assieme ai cugini Pierre Ignace e Joseph Fran\u00e7ois. \u00c9tienne rimase in Italia a Roma e per questo fu detto \"Le Romain\". Divenne membro dell'Accademia nazionale di San Luca nel 1734.\nIl suo primo mecenate fu Pierre Gu\u00e9rin de Tencin, vescovo di Embrun, che nel 1724 gli commission\u00f2 un dipinto rappresentante la cerimonia della sua investitura, andato perduto.\nA partire da quel momento, \u00c9tienne cominci\u00f2 a ricevere regolari e numerose commissioni, essendo esperto sia nella pittura ad olio che nell'affresco e divenne in particolare noto per le sue opere di tema religioso, destinate alle chiese di Roma e del suo circondario e alle chiese della Francia meridionale.\nTra i suoi dipinti a soggetto religioso citiamo: \"San Gregorio alla tavola del povero\" (1729; Roma, San Gregorio a Ponte Quattro Capi), \"Nativit\u00e0\" (1739, Roma, Basilica di Santa Maria in Trastevere), \"Trinit\u00e0\" (1739, per la cupola di Santa Maria Maddalena in Roma), due dipinti per gli altari della cattedrale di Carpentras (1744; \"Santi Agostino e Bernardo\" in situ e \"Santi Giuseppe e Domenico\" andato perduto) e \"L'incredulit\u00e0 di San Tommaso\" (1758; Spoleto, Pinacoteca comunale), il quadro per l'altare maggiore della chiesa di Santa Maria in Monticelli e quello per l'altare maggiore della chiesa di San Luigi di Francia, rappresentante l'apoteosi di Santa Giovanna di Valois, fondatrice dell'ordine delle Annunziate. Nicolaus Billy esegu\u00ec un'incisione da quest'ultimo dipinto.\nOltre a soggetti di tema religioso, esegu\u00ec anche ritratti come quello di Pierre Gu\u00e9rin de Tencin, inciso da Johann Georg Wille e quelli dei cardinali Spinola, di Polignac, Aldrovandi e Corsini.\nNel 1746 dipinse un affresco allegorico avente come soggetti la letteratura e la filologia rappresentate da Apollo e da Mercurio per la libreria del cardinale Neri Corsini nel Palazzo Corsini a Roma.\nSecondo il Pilkington e il de Boni, \u00c9tienne nacque intorno al 1720 e fu anche un incisore: esegu\u00ec acqueforti dai suoi stessi disegni, in particolare un baccanale e anche \"Il trionfo di Mardocheo\" da De Troy e \"Il trionfo di bacco e di Arianna\" da Subleyras. Invece, secondo il Parrocel (pag.83) e il Grove Dictionary of Art, \u00c9tienne nacque nel 1696 e non esegu\u00ec mai incisioni."}
{"id": "2808005", "revid": "124808", "url": "https://it.wikipedia.org/wiki?curid=2808005", "title": "Il Bang", "text": ""}
{"id": "2808007", "revid": "22356", "url": "https://it.wikipedia.org/wiki?curid=2808007", "title": "Torvosauridi", "text": ""}
{"id": "2808010", "revid": "110157", "url": "https://it.wikipedia.org/wiki?curid=2808010", "title": "Teatro Franco Parenti", "text": "Il Teatro Franco Parenti \u00e8 un teatro di Milano.\nIl salone Pier Lombardo.\nNel 1972 Franco Parenti e Andr\u00e9e Ruth Shammah, con Giovanni Testori, Dante Isella e Gian Maurizio Fercioni, fondano il Salone Pier Lombardo, che diventa immediatamente un punto di riferimento di vitalit\u00e0 artistica e culturale per Milano, caratterizzandosi per un'idea di teatro proiettata sia verso le novit\u00e0 italiane e straniere, sia verso la rilettura dei classici in chiave contemporanea e che comprende un'intensa e diversificata attivit\u00e0 di manifestazioni culturali, concerti, rassegne cinematografiche, conferenze, festival, presentazioni di novit\u00e0 editoriali. Ben presto gli spettacoli del Pier Lombardo trovano circuitazione in tutta Italia, contribuendo a creare dei veri e propri \u2018eventi\u2019 di carattere nazionale.\nSpettacoli come la \"Trilogia di Testori\" (\"Ambleto-Macbetto-Edipus\"), \"Il malato immaginario\", \"Il misantropo di Moli\u00e8re\", \"I promessi sposi alla prova\" di Giovanni Testori, interpretati da Franco Parenti e tutti con la regia di Andr\u00e9e Ruth Shammah, fanno ormai parte della storia del teatro italiano.\nAltri spettacoli come \"La doppia incostanza\" di Pierre Carlet de Chamblain de Marivaux, \"Il maggiore Barbara\" di George Bernard Shaw, \"La palla al piede\" di Georges Feydeau, \"Il bosco di notte\" di Gaetano Sansone, \"Timone d'Atene\" di Shakespeare, si sono imposti anche per una concezione dello spazio scenico, proiettato verso una forma di \u2018teatro aperto\u2019, che ha caratterizzato le scelte di Andr\u00e9e Ruth Shammah.\nNel 1989, con la scomparsa di Franco Parenti, Andr\u00e9e Ruth Shammah assume interamente la direzione del teatro che, in onore del grande attore, prende il nome di Teatro Franco Parenti.\nIl Teatro Franco Parenti e la poetica di Andr\u00e9e Ruth Shammah.\nIl primo segno forte della personalit\u00e0 registica di Andr\u00e9e Ruth Shammah \u00e8 rappresentato dai temi della favola, della leggenda, del sogno e dell'incanto incarnati in felici spettacoli come \"Peter Pan\", \"Cavalieri di Re Arthur\" (1989 e 1990), protagonista Flavio Bonacci; \"Pentesilea\" (1991) di Heinrich von Kleist con Rosa Di Lucia; \"Ondine\" di Jean Giraudoux con Isabella Ferrari, che debutta nel 1994 ai giardini della Villa Reale (o Belgiojoso Bonaparte); \"La vita, il sogno\" di Franco Loi (1996).\nLa seconda caratteristica che accompagna il percorso della regista fino ad oggi \u00e8 rappresentata dalla ricerca del teatro fuori dal teatro. Nel 1992 sotto il titolo Vivi Milano fuori dal teatro, sei spettacoli vengono rappresentati in altrettanti luoghi attinenti ai contenuti dei testi, dalla Taverna Morigi al Centro Ittico, dall'Universit\u00e0 Statale ai circoli di dopolavoro. Un secondo progetto port\u00f2 la regista a collaborare con Rosa Di Lucia in tre spettacoli negli atelier degli artisti milanesi e in due memorabili rappresentazioni dei racconti di Dino Buzzati, \"Il delitto di Rina Fort\", a casa dello scrittore e \"Il deserto dei Tartari\", al Corriere della Sera. \nDopo l'esperienza di \"Ondine\" a Villa Palestro, per altri spazi inediti all'aperto ha rimesso in scena: al Castello Sforzesco, nei Fossati, \"Cavalieri di Re Arthur\", con il titolo \"La cerca del Graal\" (1998 e successivi) e, nei Cortili, \"La vita, il sogno\" (2001 e 2004). Questa capacit\u00e0 di concepire gli spettacoli in funzione degli spazi l'ha portata a fare rivivere la storia di alcuni luoghi milanesi attraverso il teatro con percorsi di suggestione poetica: dentro il complesso di Brera, dentro la Milano romana intorno a San Maurizio e nei chiostri del Filarete all'Universit\u00e0 Statale. Non vanno dimenticate inoltre le manifestazioni al Palazzo della Ragione: \"Progetto Blu\", (2005) sulla contemporaneit\u00e0 di Milano e \"Celebrato o tradito. Cosa resta del vero Pasolini?\" (2006)\nNel rispetto della tradizione legata alla parola, ha firmato spettacoli dedicati a Milano e alla milanesit\u00e0, negli anni dal 1992 al 1997, nel passato e nelle contraddizioni del presente con autori quali Giovanni Testori (\"La Maria Brasca\"), Luigi Santucci (\"Noblesse oblige\"), Emilio Tadini (\"La tempesta\" e \"La deposizione\"), Franco Loi (\"La vita, il sogno\"), interpretati, fra gli altri, da Adriana Asti, Gianrico Tedeschi, Piero Mazzarella, Anna Galiena, Anna Nogara. Il teatro d'autore, in circa un decennio di frenetica creativit\u00e0 dal 1996, si ritrova nella produzione di spettacoli memorabili. Con una sensibilit\u00e0 contemporanea, Andr\u00e9e Ruth Shammah restituisce umanit\u00e0, emozione e universalit\u00e0 a testi come \"Io, l'erede\" di Eduardo De Filippo, uno dei maggiori successi da lei firmati che, nell'interpretazione di Geppy Gleijeses, gira per anni in tourn\u00e9e nazionale. Un Eduardo nuovo, spogliato del napoletano, che unisce leggerezza e paradosso. Torner\u00e0 a Eduardo nel 2000 con l'irresistibile \"Pericolosamente amicizia\". Nel 1997 debuttano \"L'amante\" di Harold Pinter con Anna Galiena e Luca De Filippo, ripreso per altre due edizioni, e un \"Re Lear\" dal trasgressivo finale nella traduzione di Emilio Tadini con Piero Mazzarella. Nel 1998 viene presentato al Festival Olimpici del Teatro Olimpico di Vicenza \"Eracle\" di Euripide con Franco Branciaroli. Del 1999 e del 2002 sono due Goldoni dal segno innovativo, \"Sior Todero Brontolon\" con Gianrico Tedeschi e \"La locandiera\" con una compagnia di attori giovani. Una ricerca pi\u00f9 interiore segnata dall'ambiguit\u00e0, viene sviluppata in due successivi spettacoli \"L'hotel dei due mondi\" (2000) di \u00c9ric-Emmanuel Schmitt con Ugo Gregoretti, Marco Messeri, Luciana Savignano, Corrado Tedeschi e \"La terza moglie di Mayer\" (2001) di Dacia Maraini con Ivana Monti e Cochi Ponzoni.\nLa ricerca di un repertorio.\nAccanto alle produzioni firmate da Andr\u00e9e Ruth Shammah, il Teatro Franco Parenti ha prodotto alcuni preziosi spettacoli che sono diventati di culto entrando in un repertorio replicato per numerose stagioni: \"La bruttina stagionata\" dal romanzo di Carmen Covito con Gabriella Franchini e la regia di Franca Valeri (1994); \"Il riformatore del mondo\" di Thomas Bernhard con Gianrico Tedeschi, regia di Piero Maccarinelli (1997); \"L'uomo dal fiore in bocca\" di Pirandello con Corrado Tedeschi, regia di Marco Rampoldi (1999); oltre mille repliche per \"Mi voleva Strehler\" di Umberto Simonetta con Maurizio Micheli. Dal 2004, significativo l'apporto di Mario Morini con \"I creditori di Strindberg\" e il trittico beckettiano interpretati da Milena Vukotic, raffinato quello di Eros Pagni con il teatro di Achille Campanile. Paolo Graziosi \u00e8 stato interprete e regista di Ionesco, Beckett, Bernhard e un legame duraturo si \u00e8 instaurato con Roberto Trifir\u00f2 che oltre ad essere protagonista di numerosi spettacoli di Andr\u00e9e Ruth Shammah ha seguito dal 1997 un percorso personale con testi di Dostoevskij, Schnitzler, Cechov, Pirandello, Beckett.\nIl bisogno di trasformarsi.\nLa necessit\u00e0 di ristrutturare la sede storica di via Pier Lombardo, segnata dal passare del tempo, \u00e8 colta da Andr\u00e9e Ruth Shammah come occasione per una pi\u00f9 ampia trasformazione di rinnovamento dei modi di produrre e di rapportarsi con il pubblico, assicurando un futuro al teatro. Nel 1996 viene costituita la Fondazione Pier Lombardo, primo esempio in Italia di sinergia fra pubblico e privato nel settore culturale, che riunisce le migliori energie milanesi, istituzioni, aziende, privati cittadini con lo scopo di salvare il teatro dallo sfratto, ristrutturare e rinnovare la sede di via Pier Lombardo, garantire la continuit\u00e0 di uno spazio vitale per la citt\u00e0. Per questo scopo, il teatro si impegna in una ricerca di fondi che ha i suoi momenti pi\u00f9 alti nell'organizzazione, nell'area della Piscina Caimi, confinante con il teatro, di alcune serate spettacolari che hanno visto la partecipazione di migliaia di cittadini, nel 2002, Milano, le acque dell'incontro per i festeggiamenti di Sant'Ambrogio, nel 2003 Festa della Primavera, che univano l'approfondimento colto all'evento spettacolare con fontane danzanti e giochi di luce di grande effetto e poesia, per l'occasione \u00e8 stato prodotto \"Le sacre du Printemps\" con Luciana Savignano. \nLa chiusura di via Pier Lombardo per l'inizio dei lavori \u00e8 segnata da \"Vari\u00e9t\u00e9\", (maggio 2004) uno struggente e stupefacente viaggio \u201cdentro al teatro\u201d lungo percorsi nascosti, ricordi e fantasie mai realizzate che Andr\u00e9e Ruth Shammah ambienta in un teatro gi\u00e0 parzialmente demolito, dando vita a fantasmi e spiritelli.\nDentro la contemporaneit\u00e0, il teatro della citt\u00e0.\nDal 2004 al 2007, durante gli anni di chiusura della sede storica, il teatro dimostra una grande vitalit\u00e0 in tutta la citt\u00e0 contribuendo in particolare alla riqualificazione delle zone periferiche e dimenticate. Risale alla fine del 2004 l'apertura della sede temporanea in via Cadolini angolo via Tertulliano, dove per tre stagioni, si succedono interpreti come Luciana Savignano, Adriana Asti, Giorgio Albertazzi, Gianrico Tedeschi, Licia Maglietta, Franco Branciaroli, Maurizio Micheli, Piera Degli Esposti, Compagnia Scimone Sframeli, Maria Paiato, Paolo Graziosi, Claire Dowie. Ma l'attenzione alle zone periferiche non si ferma l\u00ec. Nel 2005 nasce Il teatro sotto casa che da esperimento si trasforma in un successo straordinario dimostrando quanta voglia hanno i milanesi di vivere il teatro di qualit\u00e0 anche fuori dal centro. Realizzate in stretta collaborazione con i Consigli di Zona e le parrocchie, le tourn\u00e9e nelle nove zone di Milano, vengono riproposte con il tutto esaurito per tre edizioni con interpreti come Luciana Savignano, Gianrico Tedeschi, Maurizio Micheli. Sempre nel 2005, con il Comune di Milano e CityLife, il Teatro Franco Parenti presenta Il Tendone CityLife portando in zona Bonola oltre cinquanta giornate di teatro, musica, danza, cinema, filosofia, incontri, corsi.\nQuesta ricerca \u00e8 accompagnata da un'identica tensione verso una nuova teatralit\u00e0. Il bisogno di chiarire a se stessi e al pubblico il percorso in atto si manifesta nel comporre i progetti sotto un titolo unificante e significativo, incrociando teatro, riflessione, incontri. \"L'emozione della complessit\u00e0\" (2006) comprende spettacoli di grande impatto emotivo in cui Andr\u00e9e Ruth Shammah mette in scena storie umane estreme ed esemplari di autori contemporanei per capire il nostro presente: \"Quale droga fa per me\" di Kay Hensel con Anna Galiena, al Piccolo Teatro, \"Le cose sottili nell'aria\" di Massimo Sgorbani, con Ivana Monti e Mario Sala, \"Sto diventando un uomo\" di Claire Dowie con Sara Bertel\u00e0 e \"Dove ci porta questo treno blu e veloce\", sempre di Sgorbani con Sabrina Colle. Completano il progetto altri spettacoli fra i quali la messa in scena di Claire Dowie di \"Sto diventando un uomo\" e una conversazione di Giorgio Albertazzi su temi kafkiani. Nella sede temporanea di via Cadolini e in altri luoghi come i locali giovanili, trovano spazio proiezioni, incontri, approfondimenti sui nuovi fermenti della contemporaneit\u00e0 rivolti a un ampio spettro di pubblico, dalla casalinghe agli studenti.\nLa cultura ebraica.\nNel corso delle stagioni la cultura ebraica ha avuto grande spazio: per due edizioni, negli anni '80, si \u00e8 svolto il Festival Internazionale di Cultura Ebraica con il \"Pesach\" del Living Theatre, il \"Dybbuk\" di Bruce Mayers, gli spettacoli di Guido Ceronetti, \"Dalla sabbia dal tempo\" con Moni Ovadia, nel 2002 viene prodotto \"La Bibbia ha quasi sempre ragione\" con Gioele Dix, pi\u00f9 volte replicato. Nel 2007 il confronto dell'uomo con l'assoluto \u00e8 indagato teatralmente con il progetto di livello internazionale \"Corpo a corpo\" per il quale viene prodotto \"La leggenda del santo bevitore\" di Joseph Roth, regia di Andr\u00e9e Ruth Shammah, successo ripreso per pi\u00f9 anni con un grandissimo Piero Mazzarella. Integrano il progetto \"Yossl Rakover si rivolge a Dio\" e \"Kaddish per un bambino mai nato\" di Kert\u00e9sz con Ruggero Cara e le lezioni del maestro di ermeneutica biblica Haim Baharier che riempirono il Teatro Dal Verme, replicate negli anni successivi. Merita di essere ricordata un'intera giornata di riflessione, \"Fermare il pericolo con la forza della parola\", al Teatro Dal Verme, gremito, nel 2007.\nLa musica e il teatro musicale.\nDa sempre Andr\u00e9e Ruth Shammah ha dedicato attenzione alla musica e al teatro musicale a partire dalle regie di \"Vari\u00e9t\u00e9\" di Mauricio Kagel ed \"Elisir d'amore\" di Donizetti in scena alla Scala nel 1981 e nel 1988 e con i concerti di Laura Alvini. Con la Societ\u00e0 dell'Opera Buffa il Teatro Franco Parenti produce dal 1996 alcuni incantevoli spettacoli quali \"Falstaff\" con la regia di Beni Montresor, \"La cecchina\" e \"Il Barbiere di Siviglia\" di Paisiello, con la regia Andr\u00e9e Ruth Shammah, piccolo capolavoro di freschezza ed eleganza, rappresentato oltre che in sede, anche al Teatro Fraschini di Pavia e al Teatro degli Arcimboldi. L'attenzione alle eccellenze musicali si \u00e8 espressa con la rassegna \"Stranieri tra tutti i popoli del mondo\" a cura di Gianni Morelenbaum che ha visto sul palco dell'Auditorium di Milano: Ute Lemper, The Manhattan Transfer, Uri Caine Ensemble, Dave Douglas, Lee Konitz, Steve Swallow, Jack Dejohnette, Diamanda Gal\u00e1s. Nel novembre 2007, la sede rinnovata di via Pier Lombardo apre con un concerto di David Krakauer, fra i pi\u00f9 celebrati clarinettisti della scena contemporanea che si esibisce con effetti spettacolari assieme a DJ SoCalled. Il concerto inaugura il progetto \"Quando la musica afferra la vita e scava il cielo\" del quale fanno parte il concerto de Les Yeux Noirs al Teatro Dal Verme e \"Nothing but music\" con Giora Feidman, il re del klezmer con il suo spettacolo-biografia. Con il Festival MiTo vengono prodotti spettacoli di teatro musicale nel 2008 e 2009.\nRiflessione e dibattito.\nDal 1973 sono stati presentati centinaia di appuntamenti culturali ai quali hanno partecipato, fra gli altri, Cesare Musatti, Antonio Zichichi, Nicola Abbagnano, Emanuele Severino, Franco Ferrarotti, Gianni Vattimo, Umberto Eco, Alberto Arbasino, Jacques Le Goff, Heiner M\u00fcller, Dacia Maraini, Enzo Siciliano, ricordiamo alcuni titoli di quegli anni: \"M.A.F.I.A.\", \"Processo alla cultura\", \"Religione e potere\". Vengono presentate negli anni 90 Le serate del Pier Lombardo, organizzate con Guido Vergani in collaborazione con Repubblica, in memoria di Milly, Padre David Maria Turoldo, Gianni Brera, Franco Fortini, e poi con il Corriere della Sera, \"Dentro le parole, libert\u00e0, solidariet\u00e0, progresso\", dedicate a personaggi come Carlo Emilio Gadda, Dino Buzzati, Valentino Bompiani, serate con scrittori come Manuel V\u00e1zquez Montalb\u00e1n intervistato da Gianni Min\u00e0, incontri con personaggi \"Gorbaciov a Milano\" con Michail Gorbaciov intervistato da Enzo Biagi, Demetrio Volcic, Giulietto Chiesa, memorabili serate a tema dove il teatro incontra la parola, come quelle su internet con Giorgio Strehler, Grande party per Alberto Arbasino, le serate dedicate a Ottiero Ottieri con Umberto Eco, Carlo Cecchi, Cesare Garboli, o sulla cultura di destra e cultura di sinistra. Numerosi sono stati i cicli di incontri e lezioni come \"Viaggio nei capolavori della pittura\" con Emilio Tadini o \"Miti e religioni\".\nDal 2005 le grandi manifestazioni culturali ricevono nuovo impulso con la Pier Lombardo Culture diretta da Sergio Scalpelli che firma i cicli \"I luned\u00ec filosofici\" a cura di Federico Ferrari e \"La parola ai classici\" che, presentati in teatri sempre pi\u00f9 capienti per soddisfare la richiesta del pubblico, passano dal Conservatorio per essere ospitati per due stagioni al Teatro Dal Verme. Numeri da concerti rock per Tacito, Lucrezio, Cicerone, Ovidio letti da Franco Graziosi, Ottavia Piccolo, Maddalena Crippa, Franca Nuti, Carlo Rivolta e commentati da Sergio Romano, Edoardo Sanguineti, Luciano Canfora, Giovanni Reale o per i filosofi Umberto Galimberti, Giulio Giorello, Piergiorgio Odifreddi, Remo Bodei, Massimo Cacciari. Nella Basilica di Sant'Ambrogio si svolge Svolte d'epoca, incontri con Massimo Cacciari e versione scenica di Carlo Rivolta.\nTeatro e danza.\nDalla Pier Lombardo Danza, che ha prodotto spettacoli con Luciana Savignano e coreografie di Susanna Beltrami come \"La lupa\", \"Tango di luna\", \"Jules e Jim\", \"Il mio nome\u2026 Carmen\", nasce nel 2006 l'Accademia Pier Lombardo, Dipartimento Danza, prossima alla sede di via Cadolini, diretta da Susanna Beltrami che conferma la vocazione multidisciplinare a fondere danza e teatro.\nLa sede rinnovata. Contaminazioni fra linguaggi. La drammaturgia italiana..\nLa sede storica del Teatro Franco Parenti in via Pier Lombardo ha riaperto dal 2008 completamente rinnovata dalla ristrutturazione di Michele De Lucchi con la direzione artistica di Andr\u00e9e Ruth Shammah e con interventi scenografici di Gian Maurizio Fercioni. Un luogo unico a Milano in cui la tecnologia si fonde con la sapienza artigianale e con materiali naturali per creare un ambiente di grande respiro e, nello stesso tempo, a misura d'uomo, dove la luce entra attraverso grandi finestre e accentua l'apertura all'esterno, alla citt\u00e0, alla vita. Oltre 5.400 metri quadrati, distribuiti su tre livelli organizzano otto differenti spazi, tra cui una sala da 500 posti e due sale da 150 posti, che possono essere utilizzati simultaneamente. Il nuovo progetto ha recuperato l'impianto spaziale e funzionale del Quartiere Vasari del 1933 e accoglie il pubblico e lo spettacolo in ogni sua parte, con attivit\u00e0 che si intrecciano, si interpellano e stimolano a vicenda. Un luogo di spettacolo, lavoro, incontro e sperimentazione all'altezza dei grandi centri di creazione internazionali. \nPer conseguire questo obbiettivo la regista sperimenta col pubblico una serie di iniziative mirate a una nuova teatralit\u00e0. L'improvvisazione e la sorpresa sono le chiavi spettacolari dei \"Percorsi nell'incompiuto\" e del \"Cantiere delle idee\", destinati a far conoscere agli spettatori i nuovi spazi ma anche i nuovi modi di produrre e comunicare. La parola d'ordine \u00e8: \u201cNuova vita al teatro. Noi ci proviamo. Metteteci alla prova\u201d. Una serie di gesti augurali, aperta da Amos Oz che lascia un suo scritto dove mette in relazione il sogno, la parola e l'azione, al quale seguono Guido Ceronetti, Carlo Cecchi, Giora Feidman, consacrano la riapertura della sede di via Pier Lombardo. \nIl ritorno a una programmazione regolare porta in teatro spettacoli prestigiosi interpretati da Piero Mazzarella, Marco Baliani, Nicoletta Braschi, Gianrico Tedeschi, Franco Branciaroli, Geppy Gleijeses, Massimo De Francovich, Carlo Cecchi, Silvio Orlando, Umberto Orsini, Anna Maria Guarnieri e Luciano Virgilio con i quali Andr\u00e9e Ruth Shammah mette in scena nel 2009 \"Antonio e Cleopatra alle corse\" di Roberto Cavosi, un gioco di coppia tragicomico e insolito che ha entusiasmato critica e pubblico. La regista si impegna in tre altri progetti di spettacolo inconsueti: \"La forma dell'incompiuto\" che unisce due cose apparentemente inconciliabili, il pensiero filosofico e la corporeit\u00e0 della danza in un insolito dialogo fra due giganti della scena, Giorgio Albertazzi e Luciana Savignano; \"Al mercato\" che riprende le grandi azioni all'aperto sperimentate al Castello Sforzesco per portare in teatro un quadro di armonia universale sollecitato dai temi dell'ambiente e dell'alimentazione propri di Expo 2015; \"Ondine\" che nella sua forma itinerante con delicatezza e ironia trasforma il teatro in bosco, castello, corte, notte stellata.\nL'investimento nel futuro rappresentato dalla nuova configurazione del teatro ha portato Andr\u00e9e Ruth Shammah a prendersi cura delle nuove generazioni con progetti finalizzati a sostenere i nuovi talenti, i fermenti creativi pi\u00f9 originali in particolare attraverso laboratori, studi e workshop.\nLa programmazione di alto livello artistico e culturale non si limita ai soli spettacoli, ma spazia alla musica, alla danza, al cinema, agli incontri culturali, alle contaminazioni fra le arti e mira a comunicare con il pubblico, inteso come interlocutore attivo e non spettatore passivo in un rapporto vivo e informale. Il teatro s'interroga sulla sua identit\u00e0, apre il cantiere alla citt\u00e0 e il palcoscenico al pubblico, offre una politica di prezzi accessibile, ottiene il riconoscimento di istituzioni pubbliche e di privati. Nelle due ultime stagioni, nel segno della continuit\u00e0, Andr\u00e9e Ruth Shammah ha avuto a cuore il tema della lingua non tradotta, non tradita, celebrata in due ampie programmazioni. Nel 2008 \u00e8 la volta di \"Racconto italiano\", non solo rappresentazioni di spettacoli, ma anche incontri con giovani scrittori, storie di cinema, discussioni al caf\u00e8 philosophique, conversazioni sull'attualit\u00e0, senza confini tra palcoscenico e platea. Tra gli autori e gli interpreti Eleonora Danco, Renato Sarti, Davide Enia, Maria Paiato, Carlina Torta e un focus su Massimo Sgorbani: sei spettacoli di un unico autore in sei spazi di un unico teatro. Nel 2009 sotto il titolo \"Italiana\" per la prima volta tutti insieme undici autori e una lingua, la nostra. Torna lo spettacolo di Cavosi e la regista presenta una produzione impegnativa, \"Lul\u00f9\" di Carlo Bertolazzi, che proietta fino a noi un antico sogno d'amore utilizzando tecnologie video e il coinvolgimento critico del pubblico. Tra gli altri autori e interpreti del progetto, Gadda, Fabrizio Gifuni, Camilleri e Pirandello, Erri De Luca, Filippo Timi, Susanna Tamaro, Mascia Musy, Silone, Michele Placido, Giuseppe Patroni Griffi, Vladimir Luxuria, Guido Morselli.\nOltre ai progetti speciali, l'interesse e l'impegno verso la drammaturgia italiana contemporanea continua. Tra gli autori prodotti e ospitati negli ultimi anni troviamo infatti Lucia Calamaro, Stefano Massini, Antonio Tarantino, Vitaliano Trevisan"}
{"id": "2808018", "revid": "767487", "url": "https://it.wikipedia.org/wiki?curid=2808018", "title": "Il segreto della felicit\u00e0 (film 1920)", "text": "Il segreto della felicit\u00e0 (\"Pollyanna\") \u00e8 un film muto del 1920 diretto da Paul Powell.\nIl film \u00e8 tratto dal lavoro teatrale di Catherine Chisholm Cushing, ispirato al romanzo \"Pollyanna\" di Eleanor H. Porter.\nEleanor H. Porter aveva creato nel 1913 il personaggio di questa giovanissima eroina, una ragazzina che supera le difficolt\u00e0 della vita aiutata dal suo inguaribile ottimismo, e l'aveva resa protagonista di una serie di libri per ragazzi di grande successo. Lo versione teatrale di Catherine Chisholm Cushing era andato in scena per la prima volta all'Hudson Theatre di Broadway il 18 settembre 1916 chiudendo in dicembre dopo ben 112 rappresentazioni. Protagonista sulla scena ne era stata la giovane attrice Patricia Collinge, celebrata da pubblico e critica per questa sua interpretazione.\nEleanor H. Porter era morta a 52 anni, proprio nel 1920, l'anno in cui il suo personaggio prendeva vita per la prima volta anche sullo schermo per merito di Mary Pickford.\nMary Pickford aveva allora 27 anni, era da poco divorziata dal marito alcolizzato, l'attore Owen Moore, e sul punto di risposarsi una seconda volta con Douglas Fairbanks. Secondo quelle che allora erano le consolidate convenzioni teatrali e cinematografiche, era tuttavia comune che parti protagoniste di adolescente virginale fossero affidate, sullo schermo come gi\u00e0 in teatro, a giovani attrici d'esperienza. Mary Pickford non era nuova a ruoli di bambina, anzi in essi si era specializzata con una lunga serie di film di successo, da \"Una povera bimba molto ricca\" (1917), a \"Rebecca of Sunnybrook Farm\" (1917), \"The Little Princess\" (1917), e \"Pap\u00e0 Gambalunga\" (1919). Anche qui l'attrice veste con molta disinvoltura i panni dell'adolescente dai lunghi capelli biondi a boccoli, a fianco di \"reali\" attori bambini come Howard Ralston o Joan Marsh. Pickford ancora si cimenter\u00e0 con successo in ruoli di bambino/a negli anni a venire, in \"Little Lord Fauntleroy\" (1921) e \"Little Annie Rooney\" (1925), fino a \"Sparrows\" (1926).\nDella storia di Pollyanna esiste un celebre remake cinematografico, \"Il segreto di Pollyanna\" (1960), prodotto dalla Disney e interpretato da Hayley Mills, oltre a tre versioni televisive (1963, 1982, 2003).\nTrama.\nRimasta orfana dopo la morte del padre, Pollyanna va a stare da sua zia Polly. Nella tristanzuola cittadina del New England dove si trover\u00e0 a vivere, Pollyanna sfogger\u00e0 un inguaribile ottimismo, il suo grande \"segreto\". Conquister\u00e0 gli abitanti del luogo con le sue buone azioni, coinvolgendoli anche nella ricerca di una casa per Jimmie Bean, un orfano. Ma sua zia Polly, rimasta amareggiata ancora dopo anni a causa di un'infelice storia d'amore con il medico del paese, resta sempre rigida e severa.\nUn giorno, per\u00f2, Pollyanna, per salvare un bambino, va a finire sotto una macchina, restando paralizzata. La zia, finalmente, si rende conto di quanto importante sia diventata per lei la nipote. Viene a sapere che l'unico medico che pu\u00f2 riuscire ad operare felicemente Pollyanna restituendole l'uso delle gambe \u00e8 Chilton, il suo vecchio innamorato. Inghiottendo il proprio orgoglio, Polly si reca da lui per chiedergli di fare il miracolo. Chilton ci riesce e Pollyanna pu\u00f2 finalmente camminare di nuovo. Tutta la citt\u00e0 le fa festa mentre Jimmie Bean finalmente le dichiara il suo amore.\nProduzione.\nIl film fu girato in California, ad Alabama Hills, Lone Pine e a South Pasadena nel settembre del 1919; prodotto dalla Mary Pickford Company con un budget stimato di 300.000 dollari (il film ne avrebbe incassato 1.160.962).\nFu il primo film prodotto da Mary Pickford per la compagnia che aveva contribuito a fondare.\nDistribuzione.\n\u00c8 uscito negli Stati Uniti il 18 gennaio 1920, distribuito dalla United Artists. Gli incassi (in tutto il mondo) risultarono di 1.160.962 dollari.\nDate di uscita.\nIMDb\nAlias\nDVD.\nPollyanna DVD - Silent Era"}
{"id": "2808026", "revid": "767487", "url": "https://it.wikipedia.org/wiki?curid=2808026", "title": "Tomacelli", "text": "La famiglia Tomacelli \u00e8 un'importante casata principesca \u201cnapoletana\u201d. Nei suoi ranghi annovera Papa Bonifacio IX (Pietro Tomacelli eletto nel 1389).\nI Tomacelli possedevano numerosi feudi tra cui Afragola, Nocera, Roccarainola e Baiano. Per un breve periodo furono anche conti di Sora.\nAltri rappresentanti notevoli della famiglia sono:\nNel 1352, il re Luigi di Taranto e la regina Giovanna I d\u2019Angi\u00f2 insignirono la casata dell'appena costituito Ordine del Nodo."}
{"id": "2808038", "revid": "339392", "url": "https://it.wikipedia.org/wiki?curid=2808038", "title": "Corbaccio (opera)", "text": ""}
{"id": "2808039", "revid": "1861950", "url": "https://it.wikipedia.org/wiki?curid=2808039", "title": "Sverigeflyg", "text": "La Sverigeflyg AB, conosciuta anche come Sverigeflyg, era una compagnia compagnia aerea regionale svedese che operava in ambito nazionale e internazionale. \"Sverigeflyg AB\" \u00e8 il nome una holding, Sverigeflyg termin\u00f2 tutte le operazioni di volo il 29 febbraio 2016: dal giorno successivo infatti, verr\u00e0 inglobata insieme a Malm\u00f6 Aviation in una nuova compagnia aerea, denominata BRA Braathens Regional Airlines.\nFlotta.\nLa Sverigeflyg operava unicamente con una flotta di aeromobili turboelica:"}
{"id": "2808041", "revid": "300067", "url": "https://it.wikipedia.org/wiki?curid=2808041", "title": "Pete Lisicky", "text": ""}
{"id": "2808045", "revid": "287204", "url": "https://it.wikipedia.org/wiki?curid=2808045", "title": "Pavel Bosak", "text": ""}
{"id": "2808047", "revid": "287204", "url": "https://it.wikipedia.org/wiki?curid=2808047", "title": "Jakub Houska", "text": ""}
{"id": "2808049", "revid": "300067", "url": "https://it.wikipedia.org/wiki?curid=2808049", "title": "GLAAD Media Awards 2006", "text": "La 17\u00aa edizione dei GLAAD Media Awards si \u00e8 tenuta nel 2006. Le cerimonie di premiazione hanno avuto luogo al Marriot Marquis di New York il 27 marzo, al Kodak Theatre di Los Angeles l'8 aprile e al San Francisco Marriot di San Francisco il 10 giugno."}
{"id": "2808053", "revid": "287204", "url": "https://it.wikipedia.org/wiki?curid=2808053", "title": "Lukas Kraus", "text": ""}
{"id": "2808055", "revid": "287204", "url": "https://it.wikipedia.org/wiki?curid=2808055", "title": "David Jelinek", "text": ""}
{"id": "2808062", "revid": "287204", "url": "https://it.wikipedia.org/wiki?curid=2808062", "title": "Pavel Englicky", "text": ""}
{"id": "2808067", "revid": "287204", "url": "https://it.wikipedia.org/wiki?curid=2808067", "title": "David Steffel", "text": ""}
{"id": "2808071", "revid": "287204", "url": "https://it.wikipedia.org/wiki?curid=2808071", "title": "Stepan Vrubl", "text": ""}
{"id": "2808073", "revid": "729019", "url": "https://it.wikipedia.org/wiki?curid=2808073", "title": "Biathlon ai XXI Giochi olimpici invernali - 7,5 km sprint femminile", "text": "La gara dei 7,5\u00a0km sprint femminile nel biathlon ai XXI Giochi olimpici invernali si disput\u00f2 nella giornata del 13 febbraio nella localit\u00e0 di Whistler sul comprensorio sciistico del Whistler Olympic Park.\nCampionessa olimpica uscente era la francese Florence Baverel-Robert, che conquist\u00f2 l'oro nella precedente edizione di sopravanzando nell'ordine la svedese Anna Carin Olofsson e l'ucraina Lilija Efremova; detentrice del titolo iridato di Pyeongchang 2009 era la tedesca Kati Wilhelm.\nLa slovacca Anastasija Kuz'mina vinse la medaglia d'oro, la tedesca Magdalena Neuner quella d'argento e la francese Marie Dorin quella di bronzo.\nIl 18 dicembre 2017 il Comitato Olimpico Internazionale accert\u00f2 una violazione delle normative antidoping compiuta da Teja Gregorin in occasione delle Olimpiadi di Vancouver, annullando di conseguenza i risultati ottenuti dalla sciatrice slovena.\nRisultati.\nData: Sabato 13 febbraio 2010 \nOra locale: 13:00 \nPista: Whistler Olympic Park \nLegenda:"}
{"id": "2808074", "revid": "110157", "url": "https://it.wikipedia.org/wiki?curid=2808074", "title": "You're Not the Only One", "text": "You're Not the Only One \u00e8 un brano musicale cantato da Nick Kamen, scritto dallo stesso artista con Andersen e Guirey e pubblicato nel 1992 su vinile a 45 giri come singolo tratto dall'album \"Whatever, Whenever\".\nIl disco contiene sul retro il brano \"I'll Find Another Way\"."}
{"id": "2808075", "revid": "124808", "url": "https://it.wikipedia.org/wiki?curid=2808075", "title": "Kamen Rider BLACK", "text": ""}
{"id": "2808077", "revid": "1543377", "url": "https://it.wikipedia.org/wiki?curid=2808077", "title": "New Australia", "text": "New Australia o Nueva Australia fu una colonia utopica socialista fondata in Paraguay dal \"New Australia Movement\", un gruppo guidato dal giornalista britannico emigrato in Australia William Lane.\nStoria.\nLa colonia fu fondata ufficialmente il 28 settembre 1893 da 238 persone, comprese donne e bambini.\nLa \"New Australia Co-operative Settlement Association\", conosciuta pi\u00f9 semplicemente come \"New Australia Movement\", fu fondata nel 1892 da William Lane in seguito al fallito sciopero dei tosatori di pecore avvenuto l'anno precedente. Precedentemente Lane era stato una figura di spicco del sindacalismo australiano ed aveva fondato a Brisbane un giornale, il \"Worker\", finanziato dall\"'Australian Labour Federation\".\nLa scelta del posto in cui fondare la colonia cadde sul Paraguay, che all'epoca concedeva ampie agevolazioni ai lavoratori provenienti dall'estero, tanto che nello stesso periodo anche dalla Germania giunsero numerosi coloni a fondare nuove comunit\u00e0. Lane riusc\u00ec a reclutare alcune centinaia di persone; le prime 220 partirono da Sydney il 16 luglio 1893 a bordo della nave \"Royal Tar\". Sbarcati a Montevideo l'11 settembre raggiunsero alla fine del mese il luogo loro assegnato dal presidente del Paraguay, dove fondarono la loro colonia.\nIl secondo contingente, composto da 250 persone, part\u00ec dal porto di Adelaide il 31 dicembre dello stesso anno. Al loro arrivo nella colonia si trovarono per\u00f2 subito di fronte a numerosi problemi: le divisioni intestine e le trasgressioni alle rigide regole imposte da Lane (che prevedevano tra l'altro il divieto assoluto di bere alcoolici o di fraternizzare con la popolazione locale) avevano gi\u00e0 portato al collasso la comunit\u00e0.\nIl 7 luglio 1894 Lane, alla guida di 63 persone rimastegli fedeli, abbandon\u00f2 la colonia per fondare 72 km pi\u00f9 a sud una nuova comunit\u00e0 chiamata Cosme; anche questa esperienza fall\u00ec, la colonia non raggiunse mai l'autosufficienza e il giornalista britannico lasci\u00f2 definitivamente il Paraguay il 1\u00ba agosto 1899.\nMolti di coloro che avevano preso parte all'esperienza tornarono in Australia o emigrarono in Gran Bretagna; alcuni rimasero in Paraguay, dove oggi si contano circa 2.000 discendenti dai coloni australiani.\nColonia Nueva Australia \u00e8 ora una frazione (\"compa\u00f1ia\") del distretto di Nueva Londres, nel Dipartimento di Caaguaz\u00fa, localit\u00e0 anch'essa fondata dai discendenti dei coloni australiani."}
{"id": "2808078", "revid": "443105", "url": "https://it.wikipedia.org/wiki?curid=2808078", "title": "Nueva Australia", "text": ""}
{"id": "2808080", "revid": "125419750", "url": "https://it.wikipedia.org/wiki?curid=2808080", "title": "Porto di Napoli", "text": "Il porto di Napoli \u00e8 uno dei pi\u00f9 importanti porti d'Europa; occupa l'insenatura naturale pi\u00f9 a nord del Golfo di Napoli e si estende per circa , dal centro della citt\u00e0 verso la sua parte orientale.\nNel 2015 si \u00e8 attestato al 12\u00ba posto tra i porti europei pi\u00f9 trafficati per numero di passeggeri, mentre i dati del 2017 lo collocano al 35\u00ba posto mondiale per le crociere turistiche.\nNel 2019 lo scalo portuale si conferma terzo in Italia (dopo Civitavecchia e Venezia) per traffico crocieristico, contando circa 1,4 milioni di passeggeri con 475 toccate nave.\nStoria.\nLa fondazione di Napoli e del suo porto \u00e8 da collocarsi nell'ambito della colonizzazione greca. Dopo la fondazione, nel terzo quarto dell'VIII secolo a.C., della colonia greca di Parth\u00e8nope sull'Acropoli di Pizzofalcone da parte dei Cumani, alla fine del VI secolo a.C. sempre questi ultimi diedero spazio ad una \"citt\u00e0 nuova\", Neapolis, tutta rivolta verso la valle del Sarno. Il massimo sviluppo del porto in et\u00e0 greca, si verific\u00f2 alla met\u00e0 del V secolo a.C. periodo in cui, grazie all'influenza ateniese, divenne uno dei pi\u00f9 importanti del Mediterraneo, producendo uno sviluppo urbanistico che rimase immutato sino alla met\u00e0 del I secolo a.C.\nIn et\u00e0 romana \u00e8 certificata la presenza di un grande bacino ben protetto che occupava l'area di piazza Municipio. Non a caso sono state ritrovate cinque imbarcazioni nonch\u00e9 l'antica banchina portuale durante gli scavi per la realizzazione della stazione Municipio della metropolitana.\nUn documento del 1018 ha permesso l'individuazione di due porti: il primo, il \"portus Vulpulum\", corrispondente grossomodo al porto romano, il secondo, di pi\u00f9 ridotte dimensioni, contiguo al primo e chiamato \"portus de Arcina\", occupava l'area di Portosalvo e arrivava fino all'attuale piazza Bovio.\nSotto la dominazione normanna, il porto conobbe un periodo di grande splendore, al punto che Napoli entr\u00f2 in connessione con l'alleanza delle citt\u00e0 anseatiche. Per Napoli e per il suo porto, il periodo normanno fu contrassegnato da enormi successi tanto in campo marittimo quanto nei traffici.\nDurante il regno di Federico II i pisani stanziarono un proprio punto commerciale in citt\u00e0, presso il portus Vulpulum, il quale fu da allora chiamato Porto dei Pisani e divenne fulcro fondamentale per i loro commerci. Alla comunit\u00e0 fu concessa l'antica chiesa di San Pietro ad Vulpulum (o San Pietro a Fusariello, odierna chiesa di San Giacomo degli Italiani). Ancora oggi la loro presenza \u00e8 testimoniata dalla via Loggia dei Pisani, a pochissimi passi dalla chiesa di San Giacomo.\nMa fu con l'avvento degli Angioini, nella seconda met\u00e0 del XIII secolo, in particolare sotto il regno di Carlo I d'Angi\u00f2, che il porto si ampli\u00f2, si arricch\u00ec di nuovi edifici parallelamente allo sviluppo della citt\u00e0, ormai fra le pi\u00f9 grandi e popolose d'Europa. Suo figlio Carlo II fece realizzare tra il 1302 e il 1307 il nuovo molo presso il Castel nuovo, detto \"angioino\" o \"grande\".\nLa fortificazione del porto e la costruzione di magazzini, di depositi e di fabbriche continu\u00f2 sotto la dominazione aragonese (XV secolo) e nel periodo del vicereame spagnolo.\nAlfonso I di Napoli fece realizzare un braccio al molo grande diretto verso est, il cosiddetto \"braccio alfonsino\"; promosse inoltre la ricostruzione della torre di San Vincenzo. Nel 1487 Ferrante d'Aragona incaric\u00f2 Luca Bengiamo di costruire un faro, quello che sar\u00e0 conosciuto come la \"lanterna del Molo\". Tuttavia il faro fu danneggiato nel 1495 negli scontri tra aragonesi e francesi e ricostruito sotto Federico I di Napoli. Nel 1624 un incendio distrusse la lanterna e il vicer\u00e9 duca d'Alba la fece ricostruire. La ricostruzione del faro, durata dal 1625 al 1626, \u00e8 attribuita a Pietro De Marino. Il duca d'Alba nel 1625 fece costruire anche un fortino di difesa al termine del braccio orientale del molo.\nIl vicer\u00e9 conte di Olivares affid\u00f2 nel 1596 a Domenico Fontana il progetto di ampliamento e sistemazione del porto, ma i lavori furono interrotti improvvisamente e si pot\u00e9 soltanto unire alla terraferma l'isolotto dove sorgeva la torre di San Vincenzo, costruita sotto Carlo d'Angi\u00f2 come baluardo difensivo del castel Nuovo.\nSotto il Regno dei Borbone (XVIII secolo) il porto si afferma come uno dei pi\u00f9 attrezzati e forti a livello europeo. Carlo III promosse un secondo prolungamento del molo grande. I lavori, durati dal 1740 al 1743 su progetto di Giovanni Bompiede, portarono alla realizzazione del molo San Gennaro, perch\u00e9 su di esso tra il 1742 al 1743 vi fu eretto un secondo fortino di difesa dedicato al Patrono di Napoli che sostitu\u00ec quello fatto erigere dal duca d'Alba. Inoltre si stabil\u00ec la creazione di un bacino mercantile protetto, ad est del molo grande, e riparato tramite l'estensione di un molo presso il porto piccolo. Questo molo verr\u00e0 chiamato dell'Immacolatella per via del palazzo costruitovi sopra, destinato ad ospitare la Deputazione della Salute, che presentava sulla sommit\u00e0 una statua dell'Immacolata. Nel 1742 infine fu demolita la torre di San Vincenzo, da tempo in stato di abbandono e ormai obsoleta riguardo alle tecniche difensive.\nL'Arsenale, realizzato presso la spiaggia di Santa Lucia a partire dal 1577 entro il 1583, diviene un grande cantiere navale e nel 1818, add\u00ec 27 settembre, la \u201cReal Ferdinando I\u201d, la prima nave a vapore del Mediterraneo, venne varata. Nel 1836 Ferdinando II decret\u00f2 l'allestimento di un porto militare ad ovest del molo grande, a destra della darsena. Per proteggerlo meglio si stabil\u00ec la costruzione del molo San Vincenzo, continuando l'operazione di Domenico Fontana nel XVI secolo. I lavori, affidati inizialmente al colonnello del genio militare Domenico Cuciniello e all'architetto Stefano Gasse, furono diretti poi dal capitano Clemente Fonseca e durarono da 1841 al 1847. Nel 1843 la lanterna fu elevata in altezza e potenziata in luminosit\u00e0. Il 5 agosto 1852, presso il nuovo molo San Vincenzo, fu inaugurato il secondo bacino di raddobbo in muratura d'Italia dopo quella di Genova.\nL'Unit\u00e0 d'Italia invece segn\u00f2 negativamente la storia del porto, che vide diminuire i suoi traffici e ridurre le sue attivit\u00e0 sebbene a partire dagli anni 1880 siano stati realizzati i vari moli ampliando il porto verso est (su progetto dell'ingegnere Domenico Zainy), il collegamento ferroviario con la stazione nonch\u00e9 i magazzini del cosiddetto \"deposito franco\", costruiti tra il 1878 e il 1887 allargando il molo San Gennaro. Fu ulteriormente prolungato il molo San Vincenzo. Si promosse l'elettrificazione del porto, affidandola nel 1897 alla Societ\u00e0 Generale d'Illuminazione, tramite la costruzione di una centrale elettrica presso la calata Porta di Massa. Fu realizzata tra il 1894 e il 1899 anche la prima stazione marittima, sul ponte trapezoidale (detto anche molo dell'Immacolatella Nuova o molo Pisacane), su progetto dell'ingegnere del Genio civile Luca Cortese.\nIl declino dur\u00f2 sino ai primi del XX secolo, quando, grazie all'impegno profuso da Francesco Saverio Nitti e dall'Ammiraglio Augusto Witting, avviene finalmente la ripresa. Nel 1911 nacque il cantiere navale \"Bacini e Scali Napoletani\" oggi denominato Cantieri del Mediterraneo.\nIl Fascismo punt\u00f2 su Napoli come porto di collegamento con i possedimenti coloniali, dotandola di nuove infrastrutture e di nuovi edifici come la nuova Stazione Marittima, progettata nel 1932 e completata nel 1936 dall'architetto Cesare Bazzani, che prese il posto dell'antico molo grande e dei suoi prolungamenti verso oriente. Per i lavori furono abbattuti tra il 1932 e il 1933 i magazzini del deposito franco e la \"lanterna del molo\", protagonista di moltissime vedute della citt\u00e0.\nDal 1935 al 1939 si provvide a eliminare il porto piccolo (il Mandracchio) tramite insabbiamento. Il porto piccolo derivava dall'antico porto di Arcina.\nAttivit\u00e0 principali.\nPur avendo negli ultimi dieci anni un andamento poco costante, negli ultimi due anni il dato \u00e8 sempre stato in crescita, raggiungendo i 6.226.078 di passeggeri transitati nel 2010.\nIl traffico merci, invece, \u00e8 stato per lo stesso anno, di circa 22 milioni di tonnellate con il traffico roll-on/roll-off transitato di poco pi\u00f9 di 6 milioni di tonnellate.\nLa maggior parte dei traffici si svolgono nei due moli pi\u00f9 importanti e centrali: il Molo Angioino, destinato all'approdo delle navi da crociera, con la famosa Stazione Marittima (la pi\u00f9 vasta del globo con i suoi 12\u00a0km\u00b2 di superficie e i 10 approdi per navi di grande e medio tonnellaggio) e il Molo Beverello, dove attraccano i traghetti e gli aliscafi che collegano Napoli con le isole del Golfo (Capri, Ischia, Procida).\nDati sul traffico merci.\nI dati relativi al traffico merci riguardano solo l'anno 2011:\nOrganizzazione.\nL'area complessiva si estende per oltre 200000 m2 (20\u00a0km in lunghezza) ed \u00e8 adibita ad uso multifunzionale (passeggeri, al cabotaggio, alla cantieristica, all'attivit\u00e0 commerciale nelle sue componenti di traffico merci, petrolifero, container, traffico crocieristico, industria delle riparazioni navali, traffico commerciale e diportismo) per un totale di 14 moli (La Pietra, Molo Angioino, Molo Beverello, Molosiglio, Calata di Porta di Massa, Mergellina, Darsena Acton, Duca degli Abruzzi, Calata Marinella, molo San Vincenzo, Darsena di Levante, molo Vittorio Emanuele e Pietrarsa). La gestione ed il coordinamento delle attivit\u00e0 con gli altri organi organizzativi (Comitato portuale, della Commissione Consultiva e del Collegio dei revisori dei conti) sono svolte dall'authority portuale, tra cui anche il porto di Castellammare di Stabia che, con i propri 1060 m2, rappresenta il principale settore cantieristico. Il traffico croceristico, invece, negli ultimi anni ha registrato a Napoli un incremento del 230% per un totale di 1.200.000 passeggeri. Oltre agli introiti dalle crociere, il porto di Napoli ha visto un incremento anche nel settore dei trasporti locali (Metr\u00f2 del Mare) per un totale di quasi sei milioni di passeggeri nel 2010. Notevole anche l'attivit\u00e0 congressuale grazie alle cinque sale nella Stazione marittima che complessivamente nel 2010 hanno ospitato circa 45 eventi la cui organizzazione \u00e8 affidata alla societ\u00e0 Terminal Napoli Spa. Eccetto le 110 unit\u00e0 occupate presso l'autorit\u00e0 portuale, complessivamente l'indotto portuale impegna circa 160 societ\u00e0 per un totale di oltre 1500 posti di lavoro.\nArea turistica: Molo Beverello e Molo Angioino.\nEssendo il porto situato di fronte al centro cittadino, molti luoghi di interesse storico ed artistico sono abbastanza vicini e raggiungibili a piedi: il castello Maschio Angioino, Palazzo Reale, Piazza del Plebiscito con la Basilica, la Galleria Umberto I, le vie dello shopping come Via Toledo, Via Chiaia, Via Morelli, Via Filangieri arrivando fin in Piazza dei Martiri e Via Calabritto, il Municipio (Palazzo San Giacomo), il centro degli affari con gran parte degli uffici e molti alberghi cittadini, l'Universit\u00e0, ecc. \u00c8 inoltre assai vicina la fermata della Funicolare di Piazzetta Augusteo, che consente di arrivare in pochi minuti al Vomero.\nIl Museo dell'emigrazione, nato nel 2005 ed in parte posseduto dalla Regione, ha sede all'Immacolatella Vecchia (ex capitaneria di Porto) \u00e8 in attesa di riapertura.\nArea commerciale.\nL'area dispone di trenta banchine e calate, con una lunghezza variabile dai 110 ai 400 mt. La recente riorganizzazione logistica ha permesso il collegamento con i principali snodi autostradali (A1 e A3) e ferroviari (Circumvesuviana, Napoli-Salerno, Linea 2).\nPolo crocieristico.\nLa forte vocazione turistica della citt\u00e0 e dell'intera regione hanno fatto s\u00ec che numerose compagnie di crociera italiane e straniere investissero sul capoluogo campano, includendo Napoli in numerosi itinerari crocieristici del Mediterraneo. La citt\u00e0 \u00e8 cos\u00ec diventata un crocevia degli itinerari di crociera tra il Mediterraneo occidentale e quello orientale. Infatti, le previsioni future sul traffico crocieristico sono in forte crescita. Le compagnie pi\u00f9 presenti nel porto sono senza dubbio: MSC Crociere, Costa Crociere, Royal Caribbean, AIDA Cruises, Norwegian Cruise Lines, Celebrity Cruises, Viking Cruises e Holland America Line.\nProspettive sul porto di Napoli.\n\u00c8 attualmente in costruzione un collegamento metropolitano che, insieme alla pedonalizzazione della intera area, con la creazione di sottopassi per le auto, permetter\u00e0 un accesso pi\u00f9 rapido di quello attuale. \u00c8 inoltre presente nell'area di fronte il Molo Beverello la stazione Municipio della metropolitana di Napoli.\nVerr\u00e0 completata l'uscita Porto della stazione Municipio della linea 1."}
{"id": "2808082", "revid": "94978710", "url": "https://it.wikipedia.org/wiki?curid=2808082", "title": "Mill Hill", "text": "Mill Hill \u00e8 una zona di Londra, nel quartiere di Barnet. Fino al 1965 era ricompresa nella contea di Middlesex.\nMill Hill \u00e8 menzionata per la prima volta dalle fonti nel 1547, con il nome di Myllehill (letteralmente \"collina del mulino\").\nVi hanno sede le case madri della Societ\u00e0 Missionaria di San Giuseppe di Mill Hill, fondata nel 1866 dal futuro cardinale Herbert Vaughan per le missioni nelle colonie britanniche, delle Suore Francescane Missionarie di San Giuseppe, fondato da Alice Ingham come ramo femminile del precedente istituto, e delle Suore Francescane di Mill Hill, comunit\u00e0 gi\u00e0 anglicana passata al cattolicesimo per l'influenza di Vaughan."}
{"id": "2808084", "revid": "599013", "url": "https://it.wikipedia.org/wiki?curid=2808084", "title": "Edmondo Lorenzini", "text": "Carriera.\nTerzino o libero, \u00e8 cresciuto nelle giovanili della Virtus Spoleto, approdando in Serie B nel 1958 alla , con cui disputa due campionati cadetti.\nNel 1960 viene acquistato dal Bologna. Dopo una stagione senza presenze in prima squadra riesce ad ottenere 12 presenze come rincalzo difensivo. Le presenze aumentano fino a 18 nell'annata 1962-1963, chiusa dai rossoblu al quarto posto in cui si alterna nel ruolo di terzino con Capra, Furlanis e Pavinato, mentre nella stagione successiva, quella del settimo scudetto dei felsinei il suo contributo \u00e8 limitato a due presenze.\nA fine stagione viene quindi ceduto al Brescia, con cui conquista la vittoria del campionato di 1964-1965, ma non segue i lombardi in massima serie, restando in B con la maglia del . Dopo tre stagioni fra i cadetti coi calabresi nell'autunno 1968 scende in Serie D per militare nel . In Campania, dove viene utilizzato in prevalenza come libero, ottiene una doppia promozione dalla Serie D alla Serie B, disputando il campionato cadetto stagione 1971-1972, concluso con la retrocessione. Disputa col Sorrento anche la stagione successiva in Serie C per poi abbandonare il calcio ad alto livello.\nIn carriera ha totalizzato complessivamente 32 presenze in Serie A, realizzando la rete del successo esterno del Bologna contro il della stagione 1962-1963."}
{"id": "2808092", "revid": "104458", "url": "https://it.wikipedia.org/wiki?curid=2808092", "title": "NHL All-Star Game", "text": ""}
{"id": "2808096", "revid": "31886", "url": "https://it.wikipedia.org/wiki?curid=2808096", "title": "Rupert Wainwright", "text": "Biografia.\nRegista dei video musicali di MC Hammer, \"U Can't Touch This\" e \"Please Hammer Don't Hurt 'Em\" (per cui si aggiudica un Grammy Awards), Rupert Wainwright ottiene una certa visibilit\u00e0 nel 1991 con , film tv sulla vita di John Dillinger.\nNel 1994 dirige il film \"Ho trovato un milione di dollari\" con Brian Bonsall e Miguel Ferrer.\nNel 1994 realizza \"HIstory teaser\" per Michael Jackson.\nNel 1999 \"Stigmate\", ottiene una nomina ai Saturn Awards come migliore film horror. Del 2005 \u00e8 invece \"The Fog - Nebbia assassina\" che nel 2009 si classifica secondo il Rotten Tomatoes al 66\u00ba posto tra i cento film pi\u00f9 brutti del terzo millennio. \nAttore nel lontano 1984 in \"Another Country - La scelta\", nel 2009 \u00e8 fra i registi della serie televisiva \"Fear Itself\"."}
{"id": "2808099", "revid": "767487", "url": "https://it.wikipedia.org/wiki?curid=2808099", "title": "Patrick Koller", "text": ""}
{"id": "2808103", "revid": "599013", "url": "https://it.wikipedia.org/wiki?curid=2808103", "title": "Maxime Jaquier", "text": ""}
{"id": "2808110", "revid": "300067", "url": "https://it.wikipedia.org/wiki?curid=2808110", "title": "Alain Thinet", "text": ""}
{"id": "2808111", "revid": "1226", "url": "https://it.wikipedia.org/wiki?curid=2808111", "title": "Enterprise E", "text": ""}
{"id": "2808113", "revid": "4175", "url": "https://it.wikipedia.org/wiki?curid=2808113", "title": "London Scottish F.C.", "text": ""}
{"id": "2808115", "revid": "180559", "url": "https://it.wikipedia.org/wiki?curid=2808115", "title": "Dan Fitzgerald (cestista)", "text": ""}
{"id": "2808117", "revid": "1226", "url": "https://it.wikipedia.org/wiki?curid=2808117", "title": "Collettore Bussard", "text": ""}
{"id": "2808120", "revid": "775372", "url": "https://it.wikipedia.org/wiki?curid=2808120", "title": "Crimini di guerra tedeschi nella prima guerra mondiale", "text": "I crimini di guerra tedeschi nella prima guerra mondiale comprendono le azioni contrarie al diritto bellico commesse dalle forze armate della Germania Imperiale durante il primo conflitto mondiale.\nStupro del Belgio.\nSecondo il piano Schlieffen, l'esercito tedesco aveva bisogno di una rapida vittoria contro la Francia ad occidente (come nel 1870 e ancora nel 1940), prima di affrontare l'Impero Russo in oriente. Il prezzo di questo fu un attacco al neutrale Belgio. A causa dei timori dei Belgi \"Francs-tireurs\", oltre 6.000 civili belgi furono uccisi, a volte in grandi gruppi con la mitragliatrice, in un breve periodo durante la met\u00e0 del mese di agosto 1914 che divent\u00f2 famoso come il \"Ratto del Belgio\". In alcuni casi, interi villaggi furono distrutti, come Lovanio che fu bruciata e 248 dei suoi cittadini furono uccisi dai soldati tedeschi.\nQuesto fatto fu, in parte, propaganda di guerra dei paesi nemici della Germania. Ma a riprova dei crimini di guerra compiuti dai tedeschi nel 1914 ci sono gli stessi belgi che subirono le violenze di cui si resero responsabili i soldati del Kaiser, incendiando, saccheggiando, uccidendo e stuprando. A Vis\u00e8 i morti civili furono 38, ad Aarschot 156, ad Andenne 211, a Lovanio 248, a Tamines 383, a Dinant le vittime furono addirittura 674, la pi\u00f9 anziana una donna di 88 anni, la pi\u00f9 piccola una neonata di tre settimane, morta tra le braccia della madre. La citt\u00e0 di Termonde, dove pi\u00f9 fiera fu la resistenza belga, venne data alle fiamme, i morti civili furono centinaia. Nella storia del Belgio queste citt\u00e0 sono ricordate ancora oggi come \"Les sept villes martyrs:\" le sette citt\u00e0 martiri (https://www.rtbf.be/culture/arts/detail_les-7-villes-martyres-belges-commemoreront-la-premiere-guerre-mondiale-du-27-6-au-21-9?id=8279755; http://viaggioalfronte.corriere.it/2014/08/05/il-primato-di-vise/) .\nIl conteggio finale delle violenze tedesche in Belgio durante la Prima Guerra Mondiale fu di oltre 6000 civili belgi uccisi tra uomini, donne e bambini.\nGuerra sottomarina senza restrizioni.\nLa guerra sottomarina indiscriminata venne istituita nel 1915 in risposta al blocco britannico della Germania nel Mare del Nord. Alcune regole, che sono state codificate nell'ambito della convenzione dell'Aia del 1907, come quelle necessarie per mettere in guardia gli obiettivi prima dell'attacco e dare il tempo all'equipaggio di salire a bordo di scialuppe di salvataggio, furono ignorate e le navi mercantili vennero affondate senza distinzione di nazionalit\u00e0, di carico, o di destinazione. In seguito al naufragio del \"RMS Lusitania\" il 7 maggio 1915 e alle successive proteste pubbliche in vari paesi neutrali, compresi gli Stati Uniti, la pratica fu ritirata.\nA seguito della indecisa battaglia dello Jutland, l'ammiraglio Reinhard Scheer, il comandante in capo della Hochseeflotte tedesca fece pressione sul Kaiser Guglielmo II per ripristinare la guerra sottomarina senza restrizioni, nel tentativo di spezzare la volont\u00e0 del popolo britannico di continuare la guerra. Ci\u00f2 ha avuto la conseguenza non voluta di portare gli Stati Uniti nel conflitto."}
{"id": "2808131", "revid": "322321", "url": "https://it.wikipedia.org/wiki?curid=2808131", "title": "Pellegrinaggio Macerata - Loreto", "text": ""}
{"id": "2808141", "revid": "74801", "url": "https://it.wikipedia.org/wiki?curid=2808141", "title": "Dillon (Carolina del Sud)", "text": "Dillon \u00e8 una citt\u00e0 degli Stati Uniti d'America, capoluogo della Contea di Dillon, nello stato della Carolina del Sud."}
{"id": "2808142", "revid": "547034", "url": "https://it.wikipedia.org/wiki?curid=2808142", "title": "Clinton (Carolina del Sud)", "text": "Clinton \u00e8 una citt\u00e0 degli Stati Uniti d'America, nella Contea di Laurens, nello stato della Carolina del Sud. La popolazione consta di 8 490 persone in base al censimento del 2010. Fa parte dell'Area Metropolitana Greenville\u2013Mauldin\u2013Easley. Clinton ospita anche il Presbyterian College."}
{"id": "2808143", "revid": "123080165", "url": "https://it.wikipedia.org/wiki?curid=2808143", "title": "Giornale italiano di cardiologia", "text": "Il Giornale italiano di cardiologia \u00e8 una rivista di medicina organo ufficiale della Federazione italiana di cardiologia e della Societ\u00e0 italiana di chirurgia cardiaca. La rivista \u00e8 pubblicata mensilmente in lingua italiana, \u00e8 peer-reviewed ed indicizzata in PubMed-Medline. \u00c8 affiancato dal \"Journal of cardiovascular medicine\" (gi\u00e0 \"Italian Heart Journal\"), organo ufficiale della Federazione italiana di cardiologia, pubblicato in lingua inglese."}
{"id": "2808145", "revid": "123080363", "url": "https://it.wikipedia.org/wiki?curid=2808145", "title": "Journal of cardiovascular medicine", "text": "Il Journal of cardiovascular medicine (gi\u00e0 \"Italian Heart Journal\") \u00e8 una rivista di medicina organo ufficiale della Federazione Italiana di Cardiologia.\nStoria editoriale.\nNato nel 2006, in sostituzione dell\"'Italian Heart Journal\", \u00e8 pubblicato mensilmente, in lingua inglese dalla casa editrice Lippincott Williams &amp; Wilkins. La rivista \u00e8 peer-reviewed ed indicizzata in Index Medicus/PubMed-Medline. \u00c8 affiancato dal Giornale Italiano di Cardiologia, organo ufficiale della Federazione Italiana di Cardiologia, pubblicato in lingua italiana."}
{"id": "2808146", "revid": "30092833", "url": "https://it.wikipedia.org/wiki?curid=2808146", "title": "Italian Heart Journal", "text": ""}
{"id": "2808148", "revid": "113251388", "url": "https://it.wikipedia.org/wiki?curid=2808148", "title": "Cane da pastore di Oropa", "text": "Il cane da pastore di Oropa, detto anche cane da pastore biellese o pi\u00f9 semplicemente cane di Oropa, \u00e8 entrato dal 2016 a far parte a pieno titolo delle 16 razze canine italiane riconosciute dall\u2019Ente Nazionale Cinofilia Italiana ed andr\u00e0 ad aggiungersi alle oltre 400 razze canine esistenti al mondo ufficialmente riconosciute. Viene utilizzato come cane da pastore in Piemonte nei territori del Biellese per la conduzione del gregge.\nSi tratta di cani di taglia media, dotati di notevole atletismo e resistenza alla fatica, che li rende adatti al lavoro su terreni montani come quelli della zona geografica d'origine. \nCaratterialmente molto reattivi, li accomuna ad altre razze di pastori italiani (ad es. il pastore bergamasco) la tendenza ad usare la forza fisica (urti e talvolta morsi pi\u00f9 o meno leggeri) verso gli ovini del gregge.\nIl mantello \u00e8 generalmente di colore grigio maculato (blue merle), a volte con focature, tricolore e grigio pezzato, nero, fulvo o fulvo carbonato. Molti cani nascono brachiuri, con la coda mozzata alla nascita.\nCome molte variet\u00e0 locali, la razza \u00e8 stata preservata dalla selezione tradizionalmente operata dagli stessi pastori che li utilizzano per il lavoro; con la graduale riduzione dell'attivit\u00e0 pastorale si \u00e8 rischiata l'estinzione. Attualmente \u00e8 in corso un progetto di recupero e valorizzazione, promosso da una associazione locale (\"Amici cane d'Oropa\") di cui fanno parte anche rappresentanti delle associazioni di categoria degli allevatori e medici veterinari dell'ASL di zona, con il patrocinio della Provincia di Biella. Il protocollo operativo del progetto \u00e8 stato redatto da Luigi Guidobono Cavalchini e da Stefano Marelli della Facolt\u00e0 di Medicina veterinaria dell'Universit\u00e0 degli Studi di Milano."}
{"id": "2808149", "revid": "1718925", "url": "https://it.wikipedia.org/wiki?curid=2808149", "title": "Segugio maremmano", "text": "Il segugio maremmano o segugio maremmano da cinghiale \u00e8 una razza canina proveniente dalla Maremma (Toscana), dove viene impiegato per la caccia al cinghiale e altri mammiferi. Il cane, di aspetto molto variabile, \u00e8 stato selezionato non in base all'aspetto, ma solamente in base alla sua forza e abilit\u00e0 come cacciatore.\nI maschi sono alti dai 49\u00a0cm. ai 55\u00a0cm. e le femmine dai 48\u00a0cm. ai 54\u00a0cm. Il peso \u00e8 compreso tra i18\u00a0kg ed i 25\u00a0kg. Il mantello \u00e8 liscio, oppure ruvido, e si trova in colore nero, fulvo, oppure tigrato. Presenta 2 varianti di pelo: a pelo raso, a pelo forte.\nNel 2009, 6.600 esemplari sono stati registrati come fondatori della razza, che si piazza al terzo posto per numero di esemplari tra le varie razze canine presenti in Italia. Visto il numero di esemplari fondatori, ed i criteri usati per la selezione, questa razza possiede grande variabilit\u00e0 genetica, che si spera, possa contribuire a ridurre l'incidenza di malattie ereditarie..\nLa razza \u00e8 stata riconosciuta dall'ENCI con delibera n \u00b0 192/03/SB del 07/07/2003; possibile un prossimo riconoscimento della FCI."}
{"id": "2808152", "revid": "1573940", "url": "https://it.wikipedia.org/wiki?curid=2808152", "title": "Borf Anbar", "text": "Borf Anb\u0101r (farsi \u0628\u0631\u0641\u200c\u0627\u0646\u0628\u0627\u0631) \u00e8 una citt\u00e0 dello shahrest\u0101n di Fereydunshahr, circoscrizione Centrale, nella Provincia di Esfahan. "}
{"id": "2808154", "revid": "287204", "url": "https://it.wikipedia.org/wiki?curid=2808154", "title": "23306 Adamfields", "text": "23306 Adamfields \u00e8 un asteroide della fascia principale. Scoperto nel 2001, presenta un'orbita caratterizzata da un semiasse maggiore pari a 2,3432268\u00a0UA e da un'eccentricit\u00e0 di 0,1214695, inclinata di 6,79817\u00b0 rispetto all'eclittica."}
{"id": "2808155", "revid": "287204", "url": "https://it.wikipedia.org/wiki?curid=2808155", "title": "23307 Alexramek", "text": "23307 Alexramek \u00e8 un asteroide della fascia principale. Scoperto nel 2001, presenta un'orbita caratterizzata da un semiasse maggiore pari a 2,3039077\u00a0UA e da un'eccentricit\u00e0 di 0,1240371, inclinata di 7,23221\u00b0 rispetto all'eclittica."}
{"id": "2808156", "revid": "640389", "url": "https://it.wikipedia.org/wiki?curid=2808156", "title": "ICC World Twenty20 2010", "text": "L'ICC World Twenty20 2010 \u00e8 stata la terza edizione del campionato del mondo di cricket in versione Twenty20. Si \u00e8 disputato nelle Indie Occidentali Britanniche tra il 30 aprile e il 16 maggio 2010. Dodici squadre hanno preso parte alla manifestazione, tra queste i dieci \"full members\" dell'International Cricket Council con l'aggiunta di due squadre qualificate.\nCampione.\nInghilterra(1\u00ba titolo)"}
{"id": "2808157", "revid": "110157", "url": "https://it.wikipedia.org/wiki?curid=2808157", "title": "Lippincott Williams &amp; Wilkins", "text": "Lippincott Williams &amp; Wilkins (LWW) \u00e8 una casa editrice statunitense che si occupa di pubblicazioni mediche.\nFondata nel 1792 a Philadelphia, attualmente fa parte del gruppo Wolters Kluwer."}
{"id": "2808158", "revid": "287204", "url": "https://it.wikipedia.org/wiki?curid=2808158", "title": "23308 Niyomsatian", "text": "23308 Niyomsatian \u00e8 un asteroide della fascia principale. Scoperto nel 2001, presenta un'orbita caratterizzata da un semiasse maggiore pari a 2,5682245\u00a0UA e da un'eccentricit\u00e0 di 0,0690473, inclinata di 3,98318\u00b0 rispetto all'eclittica."}
{"id": "2808159", "revid": "287204", "url": "https://it.wikipedia.org/wiki?curid=2808159", "title": "23310 Siriwon", "text": "23310 Siriwon \u00e8 un asteroide della fascia principale. Scoperto nel 2001, presenta un'orbita caratterizzata da un semiasse maggiore pari a 2,2602444\u00a0UA e da un'eccentricit\u00e0 di 0,0830627, inclinata di 4,87766\u00b0 rispetto all'eclittica."}
{"id": "2808160", "revid": "287204", "url": "https://it.wikipedia.org/wiki?curid=2808160", "title": "23313 Supokaivanich", "text": "23313 Supokaivanich \u00e8 un asteroide della fascia principale. Scoperto nel 2001, presenta un'orbita caratterizzata da un semiasse maggiore pari a 2,2438324\u00a0UA e da un'eccentricit\u00e0 di 0,1684138, inclinata di 5,62917\u00b0 rispetto all'eclittica."}
{"id": "2808161", "revid": "287204", "url": "https://it.wikipedia.org/wiki?curid=2808161", "title": "23315 Navinbrian", "text": "23315 Navinbrian \u00e8 un asteroide della fascia principale. Scoperto nel 2001, presenta un'orbita caratterizzata da un semiasse maggiore pari a 3,0571240\u00a0UA e da un'eccentricit\u00e0 di 0,0959645, inclinata di 8,10402\u00b0 rispetto all'eclittica."}
{"id": "2808162", "revid": "287204", "url": "https://it.wikipedia.org/wiki?curid=2808162", "title": "23322 Duyingsewa", "text": "23322 Duyingsewa \u00e8 un asteroide della fascia principale. Scoperto nel 2001, presenta un'orbita caratterizzata da un semiasse maggiore pari a 2,6129353\u00a0UA e da un'eccentricit\u00e0 di 0,1883347, inclinata di 3,97231\u00b0 rispetto all'eclittica."}
{"id": "2808165", "revid": "287204", "url": "https://it.wikipedia.org/wiki?curid=2808165", "title": "23323 Anand", "text": "23323 Anand \u00e8 un asteroide della fascia principale. Scoperto nel 2001, presenta un'orbita caratterizzata da un semiasse maggiore pari a 3,0412856\u00a0UA e da un'eccentricit\u00e0 di 0,0546999, inclinata di 2,87647\u00b0 rispetto all'eclittica."}
{"id": "2808166", "revid": "287204", "url": "https://it.wikipedia.org/wiki?curid=2808166", "title": "23324 Kwak", "text": "23324 Kwak \u00e8 un asteroide della fascia principale. Scoperto nel 2001, presenta un'orbita caratterizzata da un semiasse maggiore pari a 2,5890972\u00a0UA e da un'eccentricit\u00e0 di 0,1887830, inclinata di 3,61502\u00b0 rispetto all'eclittica."}
