{"id": "2780073", "revid": "729019", "url": "https://it.wikipedia.org/wiki?curid=2780073", "title": "Furto della succlavia", "text": "Con il termine furto della succlavia si intende una situazione di alterazione emodinamica in seguito ad ostruzione dell'arteria succlavia a monte dell'origine dell'arteria vertebrale che provoca una caduta pressoria non solo nella stessa succlavia, ma anche nella vertebrale. Dato che il flusso sanguigno segue dei gradienti di pressione, questa situazione determina uno scorrimento retrogrado del sangue che torna indietro dal poligono di Willis, e quindi dal circolo cerebrale, verso la vertebrale e poi verso la succlavia al di l\u00e0 della stenosi.\nIl furto della succlavia viene esacerbato dall'attivit\u00e0 fisica dell'arto interessato poich\u00e9 il flusso sanguigno aumenta in tale situazione.\nSegni e Sintomi.\nLa situazione patologica si manifesta clinicamente in modo variabile, pu\u00f2 essere asintomatica o provocare TIA, sincope, vertigini, disturbi del visus.\nMeccanismo patologico.\nIl furto della succlavia si verifica quando il breve percorso a bassa resistenza lungo l'arteria succlavia diventa un percorso ad alta resistenza (a causa della stenosi) e il sangue evita il restringimento attraverso le arterie che alimentano il cervello (arteria vertebrale sinistra e destra, arteria carotide interna sinistra e destra). Il flusso sanguigno dal cervello all'arto superiore \u00e8 considerato \"rubato\" in quanto \u00e8 un volume sanguigno di cui il cervello poteva fare a meno, ma per via della particolare ridondanza della circolazione sanguigna il flusso sanguigno \u00e8 incanalato verso queste arterie a pi\u00f9 bassa resistenza rispetto all'arteria succlavia.\nNormalmente, il sangue scorre dall' aorta all'arteria succlavia, e poi parte di quel sangue esce dall'arteria vertebrale per irrorare il cervello.\nNel fenomeno del furto della succlavia una quantit\u00e0 ridotta di sangue scorre attraverso l'arteria succlavia prossimale. Di conseguenza, il sangue viaggia su uno degli altri vasi sanguigni verso il cervello (arterie vertebrali o le carotidi), raggiunge l'arteria basilare, il circolo di Willis e,attraverso l'arteria vertebrale controlaterale , arriva fino alla succlavia (con stenosi prossimale) e scorre verso l'arteria succlavia distale (che fornisce l'arto superiore e la spalla).\nCome nel furto vertebrale-succlavia, pu\u00f2 verificarsi anche il furto coronarico-succlavia in pazienti che hanno ricevuto un innesto di bypass dell'arteria coronaria utilizzando l'arteria toracica interna (ITA), nota anche come arteria mammaria interna."}
{"id": "2780075", "revid": "1788047", "url": "https://it.wikipedia.org/wiki?curid=2780075", "title": "Australian Open 1972 - Singolare maschile", "text": "Ken Rosewall ha battuto in finale Malcolm Anderson 7-6 6-3 7-5.\nTeste di serie.\nTutte le teste di serie hanno ricevuto un bye per il 2\u00ba turno."}
{"id": "2780079", "revid": "104458", "url": "https://it.wikipedia.org/wiki?curid=2780079", "title": "Air Canada Silver Broom", "text": ""}
{"id": "2780083", "revid": "104458", "url": "https://it.wikipedia.org/wiki?curid=2780083", "title": "Campionato mondiale di curling femminile", "text": ""}
{"id": "2780084", "revid": "155634", "url": "https://it.wikipedia.org/wiki?curid=2780084", "title": "Australian Open 1971 - Singolare maschile", "text": "Ken Rosewall ha battuto in finale Arthur Ashe 6-1 7-5 6-3."}
{"id": "2780085", "revid": "104458", "url": "https://it.wikipedia.org/wiki?curid=2780085", "title": "Campionato mondiale junior di curling femminile", "text": ""}
{"id": "2780086", "revid": "767487", "url": "https://it.wikipedia.org/wiki?curid=2780086", "title": "Ronnie Vannucci", "text": "Biografia.\nNato a Las Vegas, Ronnie inizia giovanissimo a suonare la batteria. Avr\u00e0 molte influenze musicali differenti e far\u00e0 parte anche di un gruppo. All'universit\u00e0 studia percussioni classiche, per mantenersi fa diversi lavori. Nel 2002 si unisce alla band dei The Killers.\nProgetto solista.\nDurante il periodo di pausa dei The Killers (da febbraio 2010 a maggio 2011), Ronnie si \u00e8 dedicato alla realizzazione di un album da solista, intitolato Big Talk. L'uscita dell'album \u00e8 stata annunciata per l'11 luglio, ma sono gi\u00e0 stati pubblicati due singoli. Inoltre Ronnie ha annunciato che terr\u00e0 dei concerti nei quali presenter\u00e0 le canzoni del suo nuovo album."}
{"id": "2780087", "revid": "104458", "url": "https://it.wikipedia.org/wiki?curid=2780087", "title": "Festival Olimpico della Giovent\u00f9 Europea", "text": ""}
{"id": "2780090", "revid": "155634", "url": "https://it.wikipedia.org/wiki?curid=2780090", "title": "Australian Open 1970 - Singolare maschile", "text": "Arthur Ashe ha battuto in finale Dick Crealy 6-4 9-7 6-2.\nTeste di serie.\nTutte le teste di serie hanno ricevuto un bye per il 2\u00ba turno."}
{"id": "2780092", "revid": "287204", "url": "https://it.wikipedia.org/wiki?curid=2780092", "title": "Yokohama Flugels", "text": ""}
{"id": "2780094", "revid": "339392", "url": "https://it.wikipedia.org/wiki?curid=2780094", "title": "Kyoto Sanga F.C.", "text": ""}
{"id": "2780095", "revid": "399", "url": "https://it.wikipedia.org/wiki?curid=2780095", "title": "Ronnie Vannucci Jr", "text": ""}
{"id": "2780102", "revid": "767487", "url": "https://it.wikipedia.org/wiki?curid=2780102", "title": "Dave Keuning", "text": "Biografia.\nDave \u00e8 nato a Pella, in Iowa, una cittadina di origini olandesi. Inizia a suonare la chitarra a 14 anni ed entra a fare parte di diversi complessi musicali. Dopo aver finito il college si trasferisce a Las Vegas, dove cerca di formare una band, attraverso annunci su giornali specializzati, mentre lavora in diversi negozi. Incontrer\u00e0 una ragazza con cui former\u00e0 una prima band, che gli dar\u00e0 un figlio. Sempre grazie ad un annuncio su un giornale incontrer\u00e0 Brandon Flowers."}
{"id": "2780105", "revid": "767487", "url": "https://it.wikipedia.org/wiki?curid=2780105", "title": "Mark Stoermer", "text": "Biografia.\nMark Stoermer \u00e8 nato in Texas il 28 giugno del 1977 da padre australiano con origini olandesi e madre americana. Si trasferirono a Las Vegas quando aveva tre anni e si \u00e8 diplomato alla Chaparral High School nel 1995. Successivamente si iscrive alla Las Vegas University, dove studia filosofia e musica. Ha fatto parte di varie band sin dai tempi delle superiori, dove suonava la tromba in un gruppo jazz. All'universit\u00e0 suonava nella banda musicale. Finiti gli studi si allontana dal jazz influenzato da musicisti rock come Nirvana, Beatles, Who, Pink Floyd, Joy Division e da band rap quali Public Enemy e N.W.A. e comincia a suonare la chitarra elettrica, facendo parte di varie band di Las Vegas come Habit Rouge e The Negative Ponies. \u00c8 stato mentre suonava con The Negative Ponies che incontra Brandon Flowers e Dave Keuning che si esibivano con una band embrione de The Killers. Diventa fan della loro musica, presenziando a diversi loro concerti. Nel settembre del 2002, data la sua notevole abilit\u00e0 anche al basso elettrico, gli fu offerta l'opportunit\u00e0 di diventare il bassista ufficiale dei The Killers; accett\u00f2, cambiando cos\u00ec strumento di predilezione, ed \u00e8 andato a completare la band con Ronnie Vannucci Jr alla batteria.\nNell'autunno del 2014 ha suonato in tour con gli Smashing Pumpkins.\n\u00c8 noto per il suo particolare stile bassistico, udibile in brani come \"\"Jenny Was a Friend of Mine\"\", \"\"On Top\"\", \"\"'Somebody Told Me'\"\", \"\"Move Away\"\", \"\"'Shadowplay'\"\", \"\"Joy Ride\"\" ed altri, ottenuto anche grazie ad effetti di distorsione. Egli predilige l'uso del plettro, per rendere il basso uno strumento melodico e percussivo allo stesso tempo. Suona solitamente un Fender Jazz Bass vintage e possiede anche un Fender Precision Bass e un Rickenbacker 4001 Bass. Tra le sue maggiori influenze cita, inoltre, Noel Redding, John Entwistle, Paul McCartney, Adam Clayton, Peter Hook e Simon Gallup.\nAltri progetti.\nAnother Life (2012).\nIl 24 gennaio 2012 pubblica il suo primo album da solista, \"Another Life\", in cui oltre al basso suona la chitarra e canta.\nDark Arts (2016).\nIl 5 agosto 2016 viene pubblicato il suo secondo album da solista, \"Dark Arts\", nella realizzazione del quale \u00e8 stato profondamente influenzato dalla musica elettronica."}
{"id": "2780111", "revid": "729019", "url": "https://it.wikipedia.org/wiki?curid=2780111", "title": "Ubertino da Carrara", "text": "Biografia.\nNacque a Padova intorno all'inizio del XIV secolo da Bonifacio e Fina dei Fieschi. In giovent\u00f9 venne soprannominato \"Ubertinello\", o \"Ubertino Novello\" per distinguerlo dallo zio Ubertino, suo omonimo e fratello del padre.\nL'assassinio di Guglielmo Dente.\nNell'agosto del 1319 venne inviato dal padre Iacopino a Bologna per chiedere aiuto ai signori locali, per contrastare l'assedio di Padova da parte delle milizie scaligere ed estensi, guidate rispettivamente da Cangrande della Scala e Obizzo d'Este con il fratello Rinaldo. L'aiuto non fu ottenuto, e quindi chiesero e ottennero l'aiuto dal vicario di Treviso Enrico II di Gorizia e da Federico I d'Asburgo.\nIl 17 luglio 1325, Ubertino insieme al suo amico Tartaro da Lendinara assassinarono Guglielmo Dente con il pretesto di questioni amorose. In realt\u00e0 l'uccisione del Dente era dovuta alla lotta tra le famiglia dei Carraresi e quella dei Dente per il predominio sulla citt\u00e0 di Padova. Ubertino e il Lendinara furono costretti all'esilio a Chioggia da parte del podest\u00e0 padovano Puglione dei Beccadelli. Dure furono le ripercussioni per la sua famiglia, vennero infatti attaccate le loro propriet\u00e0 su iniziativa del fratello del Dente, Paolo, con l'abate di Santa Giustina Gualpertino Mussato e lo stesso podest\u00e0. Il 24 settembre, i due, tornati dall'esilio, invasero e saccheggiarono la citt\u00e0 con le loro milizie, distrussero tutti i documenti a carico del Carrarese e uccisero il Beccadelli, con la moglie e i figli. Ubertino install\u00f2 nel ruolo di podest\u00e0 il condottiero Corrado dei Bocchi. I Dente i loro sostenitori furono cacciati e i Carraresi poterono acquisire il loro dominio sulla citt\u00e0.\nSignore di Padova.\nIl 26 marzo 1338, succedette al cugino Marsilio a governatore della citt\u00e0. Ubertino inizi\u00f2 una politica espansionistica. Sempre nel 1338, venne assediata Monselice e il giorno del 19 agosto, riusc\u00ec a conquistarla. Ottenne poi dagli Scaligeri il dominio su Treviso, che poi cedette alla Repubblica di Venezia, mentre invece ottenne i comuni di Bassano del Grappa e Castelbaldo.\nLa sua carica venne riconosciuta nel 1339, in seguito al trattato di Venezia concluso tra la Repubblica di Venezia, la Repubblica di Firenze e gli Scaligeri. Nello stesso anno ricevette la nomina dal papa Benedetto XII a vicario della Santa Sede.\nIl 24 marzo 1340, ottenne il castello di Camposampiero.\nIl 9 aprile 1340, stipul\u00f2 un'alleanza con gli Estensi, i Pepoli e Firenze a Lendinara, contrastata per\u00f2 dall'alleanza tra Luchino Visconti, Ludovico Gonzaga e Mastino della Scala. Ma la sua forte ostilit\u00e0 e invidia nei confronti degli Scaligeri, lo port\u00f2 a tentare la conquista di Vicenza, ma fu bloccato dalle truppe viscontee. Si alle\u00f2 poi con i Visconti, i Gonzaga e Azzo da Correggio, per tentare la conquista di Parma.\nNel 1342, appoggi\u00f2 Pisa nella guerra contro Firenze con l'invio di truppe e si alle\u00f2 con la Repubblica di Genova, i Gonzaga, i Visconti e i Correggio. Sostenne anche i ghibellini della Toscana e dell'Emilia-Romagna.\nNel maggio 1343, venne raggiunta la pace con Mastino della Scala.\nPolitica interna.\nDurante i suoi cinque anni di potere, Ubertino lavor\u00f2 molto per migliorare Padova internamente. Fin dal 1339 avvi\u00f2 una serie di riforme.\nMolte furono le opere architettoniche: nel 1343, complet\u00f2 il muro iniziato dal cugino Marsilio e realizz\u00f2 un nuovo palazzo. L'anno seguente, sulla torre dello stesso palazzo fece montare un orologio a 24 ore. Poi fece ripavimentare la strada che porta da Padova a Camposampiero, cos\u00ec come fece sistemare tante altre strade. Altra opera molto importante fu quella di aver arginato i fiumi per evitare le inondazioni e l'erosione, e poi fece scavare il canale da Este a Montagnana.\nIn ambito economico, lavor\u00f2 al potenziamento dell'industria e del commercio. Fece creare delle industrie tessili laniere a Ognissanti e Torricelle e industrie cartiere a Battaglia Terme. Inoltre per sfamare il suo popolo fece importare frumento dalla Svevia a costi molto bassi.\nLa sua azione di governo si mosse anche in ambito culturale, favorendo lo studio collaborando con l'Universit\u00e0 di Padova.\nLa morte e la successione.\nLa salute di Ubertino si aggrav\u00f2, e per questo nomin\u00f2 successore alla guida della citt\u00e0 un suo lontano parente, Marsilietto Papafava da Carrara. Mor\u00ec il 29 marzo 1345. Fu sepolto nella chiesa di Sant'Agostino di Padova e, quando questa fu demolita nel 1820, il monumento funebre fu trasferito nella chiesa degli Eremitani, dove si trova tuttora. Il monumento \u00e8 da molti attribuito a Andriolo de Santi.\nDiscendenza.\nUbertino ebbe due matrimoni, il primo con Giacomina da Correggio (o Jacopina), figlia di Simone, che venne annullato nel 1340; il secondo nel 1340 con Anna Malatesta, figlia di Malatestino Novello. Da entrambe le unioni non ebbe eredi.\nEbbe anche una figlia naturale, Gentile."}
{"id": "2780115", "revid": "767487", "url": "https://it.wikipedia.org/wiki?curid=2780115", "title": "Prostacicline", "text": "Le prostacicline (PGI2) sono lipidi facenti parte della categoria degli eicosanoidi, in particolare della classe delle prostaglandine, che si trovano prevalentemente nella parete dei vasi. Hanno effetti opposti a quelli dei trombossani A2, inibiscono l'aggregazione piastrinica e agiscono come vasodilatatori."}
{"id": "2780129", "revid": "149587", "url": "https://it.wikipedia.org/wiki?curid=2780129", "title": "Campionato italiano di pallamano 2007-08", "text": ""}
{"id": "2780130", "revid": "149587", "url": "https://it.wikipedia.org/wiki?curid=2780130", "title": "Campionato italiano di pallamano 2006-07", "text": ""}
{"id": "2780134", "revid": "712828", "url": "https://it.wikipedia.org/wiki?curid=2780134", "title": "Michiru Saotome", "text": ""}
{"id": "2780137", "revid": "48279", "url": "https://it.wikipedia.org/wiki?curid=2780137", "title": "Coppa Italia (pallamano maschile)", "text": "La Coppa Italia di pallamano maschile \u00e8 una competizione di pallamano per club maschili fondata nel 1974.\nEssa si svolge a cadenza annuale e generalmente si affrontano i club partecipanti al torneo di primo livello del campionato italiano di pallamano maschile.\nA tutto il 2022 si sono svolte trentasette edizioni della coppa. Con sei titoli, la Pallamano Trieste e la Pallamano Conversano 1973 sono le squadre che detengono il record di successi in questa competizione; alle loro spalle sege il SSV Bozen Loacker con cinque.\nL'attuale squadra campione in carica \u00e8 l'Handball Sassari, alla sua prima vittoria, che ha sconfitto in finale il campione uscente Conversano."}
{"id": "2780138", "revid": "1543377", "url": "https://it.wikipedia.org/wiki?curid=2780138", "title": "Whataya Want from Me", "text": "Whataya Want From Me \u00e8 il secondo singolo del cantante statunitense Adam Lambert, secondo classificato all'ottava edizione di \"American Idol\", estratto dal suo album di debutto \"For Your Entertainment\".\nLa canzone \u00e8 stata scritta da Pink (cantante), Max Martin e Shellback ed \u00e8 stata registrata da P!nk per il suo quinto album in studio, \"Funhouse\", ma esclusa dalla tracklist finale.\nNel novembre 2009, in concomitanza con la pubblicazione del suo primo album, il singolo \u00e8 stato messo a disposizione per il download legale. In seguito Lambert ha intrapreso un tour promozionale dove ha eseguito il singolo in molti programmi televisivi statunitensi.\n\"Whataya Want From Me\" \u00e8 il primo singolo di Lambert ad essere trasmesso dalle radio italiane. Il singolo viene trasmesso dal 19 gennaio 2010 da RTL 102.5.\nIl brano \u00e8 stato inoltre nominato nella 53\u00aa edizione dei Grammy Awards nella categoria Best Male Pop Vocal Performance insieme ad artisti quali: Michael Jackson, Bruno Mars (vincitore del premio), Michael Bubl\u00e9 e John Mayer\nVideo.\nIl videoclip del singolo \u00e8 stato diretto da Diane Martel e girato il 20 dicembre 2009. Presentato in anteprima su VH1 il 15 gennaio 2010, il video mostra Lambert nel suo appartamento, mentre si rivolge alla persona dietro la videocamera. Successivamente, appaiono varie immagini del cantante e la sua band, che si alternano con altre che mostrano lui nella sua macchina, circondato da fotografi. Il video mostra chiaramente Adam Lambert in uno stato confusionale, in cui cerca di trovare una risposta alla fatidica domanda: cosa vuoi da me?"}
{"id": "2780141", "revid": "767487", "url": "https://it.wikipedia.org/wiki?curid=2780141", "title": "Noi due senza domani", "text": "Noi due senza domani (\"Le train\") \u00e8 un film del 1973 diretto da Pierre Granier-Deferre.\nIl film \u00e8 una coproduzione italo-francese il cui soggetto \u00e8 tratto dal romanzo \"Il treno (Le Train)\" di Georges Simenon. Tutto il film \u00e8 intramezzato da immagini di repertorio originali della seconda guerra mondiale.\nTrama.\nSeconda Guerra Mondiale. Nella Francia del maggio 1940, ai confini col Belgio, interi paesi si mobilitano per fuggire di fronte all'avanzata dell'esercito nazista. Tra le persone in fuga c'\u00e8 Julien, un tecnico radio riformato per miopia, con la moglie e una bambina. Decidono di abbandonare la casa, portando con s\u00e8 poche valigie. Giunti alla stazione, vengono avvertiti che uomini e donne viaggiano separati. Saliti sul treno, la moglie incinta, con una gravidanza difficile, \u00e8 fatta accomodare con la figlia in prima classe, mentre lui deve accontentarsi di un posto in coda, sull'ultimo vagone merci.\nIl treno, partito da Sedan e diretto verso ovest, tra inconvenienti di tutti i tipi, raccoglie ovunque persone in fuga. Tra queste, Anna, giovane e sola che finisce nel vagone con Julien. Lui dapprima \u00e8 colpito dalla bellezza di lei, poi all'attrazione si somma la curiosit\u00e0, per una donna sola, discreta e silenziosa, che ha anche bisogno di protezione tra persone rozze e sbandati, dei quali il treno \u00e8 pieno. Lei \u00e8 un'ebrea tedesca e come tale perseguitata; non ha pi\u00f9 notizie del marito deportato da ormai due anni ed \u00e8 cosciente che dai campi di concentramento non se ne esce vivi.\nQuando il treno si divide in due, l'uomo viene separato dalla moglie, circostanza che favorisce la gi\u00e0 forte unione sentimentale che \u00e8 nata con l'occasionale compagna di viaggio. Tra pericoli e contrattempi che prolungano la forzata convivenza, si scatena cos\u00ec nei due una grandissima passione.\nArrivati a La Rochelle il viaggio \u00e8 finito, e mentre i tedeschi si insediano anche l\u00ec, Julien aiuta Anna facendola passare per sua moglie. Subito dopo scopre che la sua vera moglie \u00e8 in citt\u00e0, in ospedale, dove ha appena partorito, e si precipita a trovarla. Anna, cos\u00ec come era apparsa nella sua vita, scompare.\nTre anni pi\u00f9 tardi Julien conduce una vita serena con la sua famiglia, quando viene chiamato dalla polizia tedesca. Interrogato, gli viene chiesto di riconoscere la foto di una donna ebrea componente della resistenza e che ha da tempo assunto le generalit\u00e0 di sua moglie. Ovviamente si tratta di Anna e Julien nega di averla mai vista, salvaguardandosi da ogni possibile complicit\u00e0. Quando poi viene chiamato a confrontarsi di persona con Anna, fingere indifferenza non \u00e8 cosa facile. L'uomo nega di nuovo, ma quando \u00e8 gi\u00e0 sulla porta torna indietro e, dando una carezza ad Anna, compromette irrimediabilmente la sua posizione nei confronti del regime d'occupazione."}
{"id": "2780147", "revid": "287204", "url": "https://it.wikipedia.org/wiki?curid=2780147", "title": "Contea di Yilan", "text": "La contea di Yilan \u00e8 una contea di Taiwan situata a nordest dell'isola. \nIl nome della contea deriva da una parola della Lingua kavalan, parlata appunto dal popolo Kavalan di aborigeni taiwanesi, residente nell'area della contea sin dall'antichit\u00e0.\nAmministrazione.\nNella contea di Yilan vi sono una capitale (\u7e23\u8f44\u5e02), tre citt\u00e0 urbane (\u93ae) ed otto citt\u00e0 rurali (\u9109)."}
{"id": "2780156", "revid": "933835", "url": "https://it.wikipedia.org/wiki?curid=2780156", "title": "Chiesa di Santa Maria de' Centurelli", "text": "La chiesa di Santa Maria de' Centurelli (o Santa Maria dei Cintorelli) \u00e8 un monumento nazionale che si trova nel comune di Caporciano, in provincia dell'Aquila.\nStoria.\nLa chiesa si trova nella biforcazione del tratturo L'Aquila-Foggia con il tratturo Centurelle-Montesecco, rendendola una struttura strategica nel periodo in cui la transumanza aveva un ruolo fondamentale nell'economia del meridione d'Italia.\nLa chiesa attuale fu edificata sui resti della chiesa di Santa Maria in Coronula dei Frati della Cintura, risalente all'anno mille. Il nome della chiesa sub\u00ec nel tempo molte variazioni, tra le quali Coronella, Centorella, Scientorella, Scientorelli, Centorellis, Incerulae e Cintorelli. La dicitura corretta attuale \u00e8 quella di Centurelli.\nSecondo la tradizione, la costruzione dell'attuale chiesa fu iniziata a seguito di un miracolo avvenuto nel 1502, per essere completata nel 1561. Nella met\u00e0 del Cinquecento, la giurisdizione vescovile e parrocchiale su Caporciano era esercitata dalla Congregazione dei Celestini, che nel 1560 stipul\u00f2 una convenzione con i Deputati della fabbrica di San Pietro in Roma per le rendite e le elemosine della chiesa, venendo autorizzata ad apporre gli stemmi dell'ordine sulla facciata, sul portale d'ingresso e sull'altare maggiore.\nCon il decadere dell'importanza della transumanza sul finire dell'Ottocento, anche la chiesa si avvi\u00f2 ad un progressivo degrado, tanto che nel 1877, in occasione dell'ultima visita pastorale di monsignor Luigi Filippi, la chiesa risultava gi\u00e0 in abbandono e fu poi interdetta al culto una prima volta il 25 luglio 1905 e poi definitivamente il 19 aprile 1935.\nAttualmente la chiesa \u00e8 di propriet\u00e0 del Comune di Caporciano.\nEsterno.\nLa chiesa presenta una facciata estremamente semplice in stile rinascimentale, con delle lesene che sorreggono una cornice che ne separa il portale dal rosone. Il portale fu realizzato nel 1558, come testimoniato da un'iscrizione presente su di esso, ed \u00e8 caratterizzato da lesene che sorreggono un architrave sormontato modanato da una lunetta.\nIl fianco sinistro \u00e8 molto semplice, terminando con la cappella del transetto presentando con un portale simile a quello della facciata.\nAnche sul fianco destro \u00e8 presente la cappella del transetto, con un secondo portale simile a quello del fianco sinistro, ma alla cappella \u00e8 poi connesso un porticato caratterizzato da grossi pilastri squadrati che sorreggono archi a tutto sesto, presumibilmente sfruttato come rifugio dai pastori che transitavano sul tratturo.\nNella parte alta di ciascun fianco della chiesa sono presenti tre monofore che danno luce all'interno.\nL'abside \u00e8 a forma poligonale, anche qui con una monofora per illuminare l'interno.\nInterno.\nLa pianta della chiesa \u00e8 a croce latina, con un'unica navata e due cappelle laterali a formare i bracci del transetto.\nL'altare in stile barocco \u00e8 incorniciato da un grande arco trionfale."}
{"id": "2780159", "revid": "1573940", "url": "https://it.wikipedia.org/wiki?curid=2780159", "title": "Fiume Dongshan", "text": "Il Dongshan (cinese tradizionale \u51ac\u5c71\u6cb3; pinyin: D\u014dngsh\u0101n H\u00e9; Wade-Giles: T\u016bng-sh\u0101n H\u00e9) \u00e8 fiume di Taiwan, che scorre per 24 km a nordest dell'isola, nella Contea di Yilan."}
{"id": "2780165", "revid": "404449", "url": "https://it.wikipedia.org/wiki?curid=2780165", "title": "Biotopo del Monte Calvo", "text": ""}
{"id": "2780166", "revid": "1437722", "url": "https://it.wikipedia.org/wiki?curid=2780166", "title": "L'olimpiade (singolo)", "text": "L'olimpiade \u00e8 un singolo del cantautore italiano Tiziano Ferro, pubblicato il 26 ottobre 2001 come secondo estratto dal primo album in studio \"Rosso relativo\".\nDescrizione.\nIl brano viene programmato dalle radio italiane per diversi mesi, raggiungendo i vertici delle playlist, anche se il singolo non viene mai pubblicato in Italia. Soltanto in Svizzera \"L'olimpiade\" esce nel formato CD.\nLa canzone viene tradotta in lingua spagnola con il titolo \"La olimpiada\". Il brano \u00e8 stato inoltre riarrangiato in chiave swing ed inserito nell'edizione speciale del quinto album in studio \"L'amore \u00e8 una cosa semplice\" del 2011.\nVideo musicale.\nIl video de \"L'olimpiade\" \u00e8 ambientato per tutta la sua durata davanti all'ingresso di un locale, apparentemente situato in un quartiere periferico statunitense. Tiziano, all'interno del video, partecipa sia attivamente come cantante e ballerino, ma anche da spettatore passivo, dato che osserver\u00e0 la propria esibizione dall'interno di una macchina scura. Specialmente nelle scene iniziali del videoclip, si vedranno passanti di varie etnie in situazioni diverse, ripresi sia a figura intera che in primo piano. A questi personaggi si alternano sequenze di Tiziano Ferro che esegue la sua coreografia con due o pi\u00f9 ballerini alle spalle. Verso la fine, Tiziano sollever\u00e0 una candela per ricordare la cantante R&amp;B statunitense Aaliyah, di cui indossa una maglia scura con il suo nome stampato in bianco, scomparsa qualche mese prima dell'uscita del singolo.\nIl videoclip de \"L'olimpiade\" viene inserito nell'edizione \"Special Fan\" della raccolta \"TZN - The Best of Tiziano Ferro\" del 2014."}
{"id": "2780169", "revid": "767487", "url": "https://it.wikipedia.org/wiki?curid=2780169", "title": "Taiping", "text": "Il Monte Taiping, o Taipingshan (cinese tradizionale: \u592a\u5e73\u5c71; Pinyin: T\u00e0ip\u00edngsh\u0101n), \u00e8 una montagna taiwanese situata a Datong, nella Contea di Yilan nel nord dell'isola di Taiwan.\nGeografia.\nIl monte include una delle tre aree di Taiwan a maggior densit\u00e0 di vegetazione, in quanto vi \u00e8 stata ricreata l'originale foresta. Situato a 1.950m (6.397 piedi) sul livello del mare, il Taipingshan \u00e8 un luogo ricchissimo di risorse naturali ed ecologiche."}
{"id": "2780171", "revid": "1714743", "url": "https://it.wikipedia.org/wiki?curid=2780171", "title": "Giuseppe Grimaldi", "text": "Biografia.\nGiuseppe Maria Girolamo Grimaldi di Monaco nacque a Parigi il 10 settembre 1763, figlio del principe Onorato III di Monaco e della principessa Maria Caterina Brignole.\nIl 6 aprile 1782 spos\u00f2 Fran\u00e7oise de Choiseul e, a differenza di altri Grimaldi, il suo matrimonio fu felice, anche se l'incombenza e poi lo svolgersi dei drammatici eventi della Rivoluzione Francese turbarono l'amore della coppia. Giuseppe infatti fu tra i partecipi della rivolta controrivoluzionaria scoppiata in Vandea per merito dei realisti contro i repubblicani e mentre egli si trovava impegnato negli scontri, sua moglie venne arrestata e condotta alla ghigliottina il 26 luglio 1794, nel pieno del periodo del Terrore. Il principe Giuseppe, dichiarato nemico pubblico della Rivoluzione, venne forzato all'esilio in Gran Bretagna.\nAl termine del periodo buio della rivoluzione, egli torn\u00f2 in Francia sul finire del 1795 dal momento che, alla morte del padre, egli si era preso l'incarico di amministrare i beni della famiglia assieme al fratello maggiore Onorato IV, il quale era formalmente stato nominato principe regnante di Monaco anche se il principato continuava a rimanere occupato dalle forze francesi. Ad ogni modo stava facendosi strada in Francia la figura di Napoleone Bonaparte quale giovane ufficiale e, mentre il principe Onorato (futuro Onorato V) era intento a combattere nelle schiere di Gioacchino Murat al servizio del Generale Bonaparte, Giuseppe curava gli affari della casata dei Grimaldi in Francia.\nPer poter mantenere la famiglia, il principe Giuseppe venne costretto a prendere molte decisioni non facili, come ad esempio quella di vendere gran parte delle abitazioni che la famiglia possedeva in Parigi per coprire i debiti. I beni della famiglia a Valmont ed a Thorigny vennero messi all'asta e i Grimaldi si guadagnarono la fama di speculatori disonesti. Ad ogni modo anche l'impero bonapartista ebbe termine e il principe Giuseppe utilizz\u00f2 i propri legami con i realisti per porre nuovamente in primo piano la propria famiglia sullo scenario politico europeo, ottenendo da Luigi XVIII attraverso il primo ministro Talleyrand, la garanzia dell'indipendenza del principato e la sua restituzione nel governo ai Grimaldi. Quando la salute di Onorato IV peggior\u00f2, il principe Giuseppe persuase il fratello ad abdicare ai propri titoli francesi in favore del figlio ed a concedere a lui il governatorato di Monaco come reggente in sua vece.\nOvviamente questo fatto scaten\u00f2 l'opposizione del giovane principe Onorato che era intenzionato a far valere i propri diritti sul principato come legittimo erede del padre. Quando Giuseppe giunse a Monaco egli trov\u00f2 moltissimi problemi per\u00f2 ad aspettarlo, dal momento che l'occupazione francese e la rivoluzione avevano lasciato l'economia monegasca allo sbaraglio e la popolazione aveva iniziato a rifiutarsi di pagare le tasse. Nel gennaio del 1815, il principe Giuseppe fece ritorno a Parigi nel tentativo di trovare altro denaro per tentare di salvare le casse del principato ed il nipote prese perci\u00f2 l'occasione di prendere personalmente la reggenza di Monaco, atto che venne approvato dal padre Onorato IV.\nGiuseppe mor\u00ec a Parigi il 28 giugno 1816."}
{"id": "2780172", "revid": "436907", "url": "https://it.wikipedia.org/wiki?curid=2780172", "title": "Bruci la citt\u00e0", "text": "Bruci la citt\u00e0 \u00e8 un singolo della cantante italiana toscana Irene Grandi, pubblicato il 20 aprile 2007 come primo estratto dalla raccolta \"Irenegrandi.hits\".\nDescrizione.\n\"Bruci la citt\u00e0\" \u00e8 stato scritto in collaborazione con Francesco Bianconi dei Baustelle ed ha partecipato all'edizione 2007 del Festivalbar, aggiudicandosi il \"Premio radio\". L'arrangiamento \u00e8 curato da Nicol\u00f2 Fragile, che ha firmato anche il remix.\nIl brano \u00e8 stato scartato dalla commissione artistica per partecipare al Festival di Sanremo 2007; successivamente la commissione stessa ha per\u00f2 ripetutamente smentito di aver ricevuto il nastro con il brano.\n\u00c8 stato frequentemente trasmesso in radio, raggiungendo la vetta della classifica airplay italiana.\nVideo musicale.\nIl videoclip mostra la cantante passare dal mondo reale, a quello virtuale di \"Second Life\". Il video quindi alterna sequenze in cui la versione virtuale della cantante si aggira per le strade di una citt\u00e0 creata con il famoso social network."}
{"id": "2780180", "revid": "1318658", "url": "https://it.wikipedia.org/wiki?curid=2780180", "title": "Oluce", "text": "Oluce \u00e8 un'azienda d'italiana di arredamento specializzata elementi d'illuminazione.\nStoria.\nL'azienda viene fondata nel 1945 da Giuseppe Ostuni. Nel 1951 Oluce partecipa alla IX Triennale di Milano, presentando, nella sezione dell'illuminazione, un luminator disegnato da Franco Buzzi. Nella seconda edizione del Compasso d'Oro del 1955 vennero selezionate due lampade di Tito Agnoli (il modello da terra 363 e uno modello per libreria). Nel 1954, l'apparecchio 255/387 (detto \"Agnoli\") segna la fine dell'epoca dei paralumi e l'inizio dell'adozione delle lampade da terra.\nAlla fine del decennio, Gianni e Joe Colombo progettano la lampada da tavolo \"Acrilica\", presente nel catalogo Oluce dal 1962 e medaglia d'oro alla XIII Triennale di Milano.\nNel 1963, Marco Zanuso disegna per Oluce la lampada da tavolo modello 275, messa in produzione dal 1965. Nel 1964/66, dal vetro stampato detto \"Lente di Fresnel\", nasce, con Joe Colombo, la famiglia di lampade stagne da esterno \"Fresnel2. Seguir\u00e0, nel 1965, il gruppo \"Spider\" che vince il primo Compasso d'Oro per la Oluce e, nel 1972, \u00e8 esposto a New York nella mostra \"Italy: the New Domestic Landscape\".\nNel 1967 Colombo con il modello \"Coup\u00e9\", conservato al MoMa, propone uno stelo curvo di notevoli dimensioni a sorreggere una calotta semicilindrica. La Coup\u00e9 vince, nel 1968, l'International Design Award dell'American Institute of Interior Designers di Chicago.\nNel 1970 ad un anno dalla scomparsa di Joe Colombo, nasce la \"Lampada alogena\", entrata in produzione nel 1972, prima alogena per interni ad apparire sul mercato. Intanto, la propriet\u00e0 di Oluce passa alla famiglia Verderi; Vico Magistretti \u00e8 art director e principale designer della societ\u00e0.\nNegli anni '90, desiner sono Hannes Wettstein, che realizza il modello \"Soir\u00e9e\", Riccardo Dalisi con i modelli \"Sister\" e \"Zefiro\", e Marco Romanelli (con cui collaborano Sebastian Bergne, Hans Peter Weidmann, Laudani &amp; Romanelli). Nel 1997 la lampada \"Estela\" \u00e8 il primo oggetto in produzione industriale dei fratelli Fernando e Humberto Campana. Nel 2000 con la serie \"Nuvola\" inizia a collaborare con Oluce Toni Cordero di cui \"Nuvola\" sar\u00e0 l'ultimo progetto.\nNel 2001 sassi in bianco vetro di Murano e canne in perspex trasparente (disegnate da Laudani&amp;Romanelli e da Ferdi Giardini) rappresentano lo stand Oluce ad Euroluce. Il gruppo di progettisti include l'americano Tim Power, lo scandinavo Harri Koskinen e l'italiano Carlo Colombo. Ferdi Giardini disegna la lampada \"Nerolia\", Francesco Rota \"Ibiza\", Laudani&amp;Romanelli \"Cand-led\", Harri Koskinen \"Lamppu\". Segue poi, con \"Sorane\" prima e quindi con \"Switch\", Oki Sato (Nendo).\nPremi Compasso d'oro.\nL'azienda ha vinto due volte il Premio Compasso d'oro:"}
{"id": "2780185", "revid": "1954184", "url": "https://it.wikipedia.org/wiki?curid=2780185", "title": "Iliochori", "text": "Iliochori () \u00e8 un paese dell'Epiro. Il paese in passato era conosciuto come Dobrinovo (\u039d\u03c4\u03bf\u03bc\u03c0\u03c1\u03af\u03bd\u03bf\u03b2\u03bf). Si trova precisamente nella Zagoria che in greco vuol dire Dietro le montagne, adatto per passaggiate all'aria aperta ed escursioni a piedi, visita alle cascate in localit\u00e0 \"Balta Stringa\" a 2\u00a0km dal paese.\nStoria.\nNon \u00e8 facile risalire all'origine del paese di Iliochori, dal alcune testimonianze sembra che il paese si trovava in localit\u00e0 Rascian\u00e0. A causa della scarsita di acqua potabile, gli abitanti ricostruirono il paese dove si trova attualmente.\nNel 1943, i tedeschi arrivarono a Iliochori e bruciarono gran parte delle case del paese. Un altro battaglione di tedeschi ripass\u00f2 per il paese di Iliochori senza danneggiarlo. Alcuni degli abitanti si trasferiscono alle zone di maggior coltivazione come la Thessalia, la Macedonia, ecc.\nCollegamenti esterni.\nMedia"}
{"id": "2780189", "revid": "92689", "url": "https://it.wikipedia.org/wiki?curid=2780189", "title": "Orto dei Semplici Elbano", "text": "L'Orto dei Semplici Elbano si trova a Rio nell'Elba, frazione del comune di Rio sull'Isola d'Elba, nel cuore del Parco Nazionale Arcipelago Toscano.\nSituato in un terreno di circa un ettaro nei pressi dell'Eremo di Santa Caterina, \u00e8 nato nel 1997 come luogo di studio delle biodiversit\u00e0 delle piante ospiti dell'Isola d'Elba e delle altre isole dell'arcipelago toscano. All'interno dell'area vari cartelli esplicativi danno informazioni sulle specie raccolte, le loro particolarit\u00e0 e gli usi popolari, sviluppatisi in migliaia di anni, per l'utilizzo in medicina e per l'alimentazione delle popolazioni isolane.\nSorto dall'iniziativa dello scrittore e fotografo Hans Georg Berger e promosso da Gabriella Corsi e Fabio Garbari dell'Universit\u00e0 di Pisa, l'Orto \u00e8 in continua evoluzione, infatti ricercatori e docenti del Dipartimento di Scienze Botaniche dell'Universit\u00e0 di Pisa continuano a collaborare alla raccolta delle piante endemiche dell'arcipelago. Gli spazi che lo accolgono sono stati progettati dagli architetti Roberto Gabetti, Aimaro Isola e Guido Drocco.\nCollegamenti esterni.\n\"L'orto dei Semplici Elbano\", su www.isoladelba.toscana.it"}
{"id": "2780194", "revid": "666668", "url": "https://it.wikipedia.org/wiki?curid=2780194", "title": "Gambia", "text": "Il Gambia (: ), ufficialmente la Repubblica del Gambia o Repubblica della Gambia (in inglese: \"Republic of The Gambia\"), \u00e8 uno Stato dell'Africa occidentale. \u00c8 completamente circondato dal Senegal, a eccezione del punto in cui il fiume Gambia sfocia nell'Oceano Atlantico. Il Gambia \u00e8 uno dei pi\u00f9 piccoli Stati del continente. Nel 1965 ottenne l'indipendenza dall'Impero britannico. La sua capitale \u00e8 Banjul, ma i maggiori agglomerati urbani sono Serekunda e Brikama.\nStoria.\nIl Gambia ha le sue radici storiche, come molte altre nazioni dell'Africa occidentale, nel commercio degli schiavi. Era infatti questa la ragione che spinse prima i portoghesi, e poi gli inglesi, ad avere una colonia sul fiume Gambia. Dall'indipendenza, ottenuta nel 1965, il Gambia ha goduto di una relativa stabilit\u00e0 politica, ad eccezione del periodo di governo militare dopo il colpo di stato del 1994 che ha visto come presidente Yahya Jammeh.\nGrazie alla terra fertile, l'economia del paese \u00e8 basata sull'agricoltura, ma hanno rilevanza anche la pesca e il turismo. Circa un terzo della popolazione vive al di sotto della soglia di povert\u00e0 internazionale di 1,25 dollari al giorno. \nLe prime testimonianze scritte sul Gambia sono ad opera dei commercianti arabi e risalgono al IX e X secolo. Nel corso del X secolo, mercanti e studiosi musulmani stabilirono comunit\u00e0 in diversi centri commerciali dell'Africa occidentale. Entrambi i gruppi stabilirono rotte commerciali trans-sahariane, portando ad un grande commercio di schiavi, oro, avorio (esportazioni) e manufatti (le importazioni).\nIl sito archeologico pi\u00f9 importante \u00e8 costituito dai cerchi megalitici del Senegambia, condivisi con il confinante Senegal e descritti dall'UNESCO come \"la pi\u00f9 grande concentrazione di circoli megalitici del mondo\".\nNei secoli XI e XII i sovrani dei vari regni (i pi\u00f9 importanti erano il Takrur, una monarchia a sud del fiume Senegal, l'antico Ghana e il Gao) si convertirono all'Islam e scelsero come funzionari i musulmani che sapevano leggere e scrivere in lingua araba. All'inizio del XIV secolo la maggior parte di ci\u00f2 che viene chiamato Gambia faceva parte dell'Impero Mali. I portoghesi raggiunsero questa zona dal mare verso la met\u00e0 del XV secolo e vi stabilirono una base per il commercio internazionale.\nNel 1588 il pretendente al trono portoghese, Ant\u00f3nio, Priore di Crato, vendette i diritti di commercio sul fiume Gambia a mercanti inglesi. Lettere patenti dalla regina Elisabetta I confermano la concessione. Nel 1618, re Giacomo I d'Inghilterra concesse una Carta ad una societ\u00e0 inglese per il commercio con il Gambia e la Costa d'Oro (in seguito Ghana). Tra il 1651 e il 1661 alcune zone del Gambia furono acquistate dal principe Jacob Kettler e passarono quindi sotto il dominio della Curlandia. Il Gambia ha ottenuto l'indipendenza dal Regno Unito il 18 febbraio 1965 ed \u00e8 stato membro del Commonwealth britannico fino al 2 ottobre 2013, quando l'allora presidente Yahya Jammeh ritir\u00f2 il paese dall'organizzazione.\nIn seguito alle elezioni del 1\u00ba dicembre 2016, la commissione elettorale ha dichiarato vincitore delle presidenziali Adama Barrow. Jammeh, al potere da 22 anni, ha prima dichiarato di ritirarsi dopo la sconfitta elettorale, per poi dichiarare nulli i risultati e richiedere una seconda votazione, innescando una crisi costituzionale e causando un'invasione da parte di una coalizione a guida ECOWAS. Il 20 gennaio 2017 Jammeh ha annunciato il suo ritiro e avrebbe lasciato il paese.\nIl 14 febbraio 2017 il Gambia ha iniziato le procedure per la riammissione nel Commonwealth e ha formalmente presentato la domanda di riunione al Segretario Generale Patricia Scotland il 22 gennaio 2018. Boris Johnson, primo Segretario di Stato per gli affari esteri e del Commonwealth a visitare il Gambia dall'indipendenza del 1965, ha annunciato che il governo britannico dava il suo benestare al ritorno del Gambia nel Commonwealth.\nGeografia.\nMorfologia.\nIl Gambia \u00e8 il pi\u00f9 piccolo paese dell'Africa continentale e culturalmente pu\u00f2 essere considerato una enclave anglofona all'interno del Senegal francofono, ma non pu\u00f2 essere definito una enclave in senso stretto, poich\u00e9 il breve tratto di costa atlantica impedisce al Senegal di circondarne integralmente il territorio. Di forma stretta ed allungata, il Gambia ricalca il corso del fiume omonimo. La superficie del paese \u00e8 pari a 11.295\u00a0km\u00b2, con un'ampiezza massima del territorio dello Stato (in senso latitudinale) non superiore ai 48 km. Si trova tra le latitudini 13 \u00b0 e 14 \u00b0 N e longitudine 13 \u00b0 e 17 \u00b0 W. Circa 1.300\u00a0km\u00b2 di superficie del Gambia \u00e8 coperta da acqua. In termini comparativi il Gambia ha una superficie totale che \u00e8 leggermente inferiore a quella del Trentino-Alto Adige e di poco superiore a quella dell'Abruzzo. Il lato occidentale del paese affaccia sull'oceano Atlantico settentrionale con 80 km di costa.\nI suoi attuali confini furono definiti nel 1889, con un accordo tra il Regno Unito e Francia. Durante i negoziati a Parigi, i francesi inizialmente riconobbero ai britannici circa 320 km del fiume Gambia da controllare. Tuttavia, a partire dal posizionamento dei marcatori di confine nel 1891, ci vollero quasi quindici anni per determinare i confini definitivi del Gambia. La serie risultante di linee rette e archi sancirono il controllo britannico su un'area ampia circa 16 km a nord ed a sud del fiume Gambia.\nIdrografia.\nLo stato \u00e8 bagnato dall'oceano Atlantico ad ovest, dove sfocia il solo fiume da cui \u00e8 attraversato: il Gambia, che nasce nel massiccio del Fouta-Djallon (Guinea).\nClima.\nIl clima del Gambia \u00e8 tropicale. Durante il periodo da giugno a novembre, c'\u00e8 un periodo di tempo caldo e una stagione molto piovosa. Da novembre fino a maggio si ha una stagione secca, caratterizzata da temperature fresche. Il clima in Gambia \u00e8 analogo a quello del vicino Senegal, del Mali meridionale e della parte settentrionale del Benin.\nPopolazione.\nDemografia.\nStando al censimento del 1993, il 63% dei gambiani vive in villaggi rurali, sebbene risulti consistente il flusso di giovani che si trasferiscono nella capitale in cerca di un'istruzione o di un lavoro. Il nuovo censimento del 2003 ha dimostrato come la distanza percentuale tra la popolazione rurale e quella urbana stia diminuendo (questo, comunque, anche a causa del fatto che diverse aree, ormai inurbate, sono state dichiarate urbane).\nNonostante l'emigrazione verso la citt\u00e0, i progetti di sviluppo e la modernizzazione del paese stiano determinando una occidentalizzazione degli stili di vita e dei valori, rimangono comunque forti nella vita quotidiana gli aspetti legati alla tradizione (quali, per esempio, il concetto di famiglia allargata e gli abiti e le cerimonie locali).\nIl 40% della popolazione ha meno di 14 anni e il 60% meno di 25.\nEtnie.\nIl paese \u00e8 abitato da una grande variet\u00e0 di gruppi etnici. I contrasti intertribali sono comunque rari, con ogni gruppo che cerca di conservare la propria lingua e le proprie tradizioni.\nIl gruppo etnico pi\u00f9 consistente \u00e8 rappresentato dai mandingo (34% della popolazione), seguono i fula (24,1%), i wolof (14,8%), i jola (10,8%), i Sarakoll\u00e9 (8,2%), i serere (3,1%), i manjago (1,9%), i bambara (1,3%) e gli aku (0,9%). Nel paese risiedono infine circa stranieri, fra cui europei e libanesi.\nReligioni.\nL'Islam \u00e8 praticato da pi\u00f9 del 90% della popolazione, il resto sono cristiani di varie denominazioni. Nel paese vige una grande tolleranza fra le due religioni, le cui festivit\u00e0 principali sono riconosciute ufficialmente. I rapporti sono i seguenti: musulmani 94%, cristiani 4%, animisti 1%. \nLingue.\nCome molti paesi dell'Africa subsahariana, in Gambia si parlano molte lingue africane: alcune sono confinate in zone pi\u00f9 o meno limitate, altre lingue sono diffuse e svolgono il ruolo di lingue franche. I dati disponibili indicano come lingue pi\u00f9 diffuse il mandinko (38,3%), il wolof (17,9%), il fulo (14%) e altre 15 lingue, ognuna inferiore al 10% dei parlanti.\nEx colonia britannica, il Gambia adotta l'inglese come lingua ufficiale. Il paese \u00e8 per\u00f2 uscito dal Commonwealth delle nazioni nel 2013, e nel 2014 l'allora dittatore Yahya Jammeh ha ufficialmente ordinato l'eliminazione dell'inglese e l'adozione dell'arabo come lingua ufficiale tanto negli organismi statali quanto nell'intero ciclo dell'istruzione pubblica.\nTuttavia la scelta dell'arabo contrastava in parte con la ragione ufficiale per cui l'allora presidente gambiano, Yahya Jammeh, aveva eliminato l'inglese come lingua ufficiale:\nInfatti l'arabo non \u00e8 la lingua madre di nessuna delle etnie gambiane. Questa poteva quindi essere considerata come una mossa dai forti risvolti politici:\nOrdinamento dello Stato.\nPotere esecutivo\nSecondo la costituzione del 1997 il presidente \u00e8 il capo dello stato, il capo del governo, il comandante in capo delle forze armate e ha il ruolo di ministro della difesa.\nIl presidente nomina il suo vice e i ministri e con loro forma il gabinetto di governo che detiene il potere esecutivo.\nIl presidente inoltre nomina 5 membri del parlamento, i giudici delle corti superiori, i governatori delle regioni, i capi distretto (detti \"Seyfo\"), il presidente e i membri della Public Service Commission, il difensore civico e il capo e i membri della commissione elettorale.\nIl presidente \u00e8 eletto a maggioranza dai cittadini ogni 5 anni. La costituzione non prevede un limite al numero dei mandati.\nPotere legislativo\nLe leggi vanno votate in parlamento ma richiedono l'approvazione del presidente che ha il diritto di veto e pu\u00f2 rimandarle indietro al parlamento.\nIl parlamento, chiamato National Assembly, \u00e8 a camera singola e conta 58 seggi di cui 5 nominati dal presidente e 53 eletti.\nPotere giudiziario\nCi sono diverse basi legali per l'amministrazione della giustizia: la legislazione ufficiale (costituzione e leggi promulgate), le sentenze rilevanti (regime di Common Law), la consuetudine e la legge islamica (Sharia).\nLa legge islamica \u00e8 usata nelle corti islamiche (corti dei Cadi) e nei tribunali di distretto nelle questioni familiari (matrimoni, divorzi, eredit\u00e0) relativi a cittadini di fede musulmana. La consuetudine gioca un ruolo importante nelle udienze dei consigli di villaggio e nelle questioni tra clan o relative a dispute territoriali.\nLa divisione in corti segue questo schema:\nSuddivisione amministrativa.\nIl Gambia \u00e8 suddiviso in regioni, Local Government Area (LGA), distretti, municipalit\u00e0, citt\u00e0 e villaggi.\nCi sono 5 regioni (chiamate divisioni dal 1944 al 2007 e province in precedenza) e in un distretto citt\u00e0 (la capitale, Banjul).\nNel 2002 con il \"Local Government Act\" il paese \u00e8 stato diviso in 8 \"Local Government Area\". Queste hanno in genere il nome della citt\u00e0 pi\u00f9 grande (Banjul, Kanifing, Brikama, Mansakonko, Kerewan, Kuntaur, Janjanbureh, Basse).\nCi pu\u00f2 essere confusione perch\u00e9 nel linguaggio colloquiale e talvolta anche in quello formale i residenti si riferiscono alle stesse con un ampio ventaglio di termini come regioni, divisioni, aree, aree amministrative. Pu\u00f2 capitare di sentire ancora il termine coloniale \"provincia\" o termini precoloniali come \"Fuladu\" (Terra dei Fula) o i nomi di vecchi regni come \"Kombo\" e \"Foni\". Le 8 Local Government Area sono divise a loro volta in distretti. Il modo in cui sono divisi \u00e8 cambiato nel tempo. Da 37 si \u00e8 passati a 39 nel 2007 e a 43 nel 2013.\nIstituzioni.\nOrdinamento scolastico\nIl sistema scolastico del Gambia \u00e8 basato su quello inglese. Esistono asili statali, privati e islamici, ma ufficialmente l'istruzione inizia a 7 anni e comprende 9 anni di istruzione di base (6 di scuola primaria e 3 di scuola media), seguiti da 3 anni di scuola secondaria o in alternativa di formazione professionale.\nSecondo l'articolo 30 della costituzione, l'istruzione di base deve essere \"libera, obbligatoria e accessibile a tutti\", ma nella pratica il governo non \u00e8 riuscito a renderla gratuita fino al 2013 per la scuola primaria, al 2014 per la scuola media e al 2015 per la scuola secondaria.\nUfficialmente la lingua dell'istruzione \u00e8 l'inglese, ma nella pratica spesso si usa la lingua locale, soprattutto nella scuola primaria.\nIn parallelo al sistema scolastico laico statale esiste anche un sistema scolastico islamico. Nel paese esistono oltre 300 \"madrasa\", nelle quali oltre alle normali materie scolastiche vengono insegnati i valori islamici e le \"sure\" del Corano a memoria. Le statistiche riportano che nel 2014 approssimativamente il 15% dei bambini ha completato i cicli scolastici obbligatori nelle madrasa.\nLa scuola secondaria pu\u00f2 essere continuata in una delle 4 universit\u00e0 del paese (la University of The Gambia, il Gambia Technical Training Institute, il Management Development Institute a Serekunda e il Gambia College a Brikama).\nSistema sanitario\nIl sistema sanitario \u00e8 decentralizzato e organizzato su 3 livelli:\nIn aggiunta alle strutture statali esistono 55 centri gestiti da ONG.\nLa maggior parte delle strutture si trova nelle aree urbane e ci\u00f2 significa che l'accesso alla sanit\u00e0 nelle aree rurali non \u00e8 garantito; inoltre al 2015 tre (Low River, North Bank West e Upper River) delle otto regioni sono ancora prive di ospedali. In generale tutte le strutture lamentano carenza di personale qualificato, strumentazione medica e approvvigionamento di materiale e medicinali. Nel 2013 le strutture statali contavano appena 213 medici (1,1 ogni 10.000 abitanti).\nLa medicina tradizionale costituisce spesso il primo punto di contatto per una parte significativa dei cittadini, in quanto i guaritori sono molto diffusi sul territorio, pi\u00f9 accessibili nelle aree rurali e accettano pagamenti in natura o dilazionati nel tempo, venendo incontro alle necessit\u00e0 dei pazienti pi\u00f9 poveri.\nForze armate\nIl Gambia si serve delle \"Gambia Armed Forces\" - costituite da esercito, marina, aviazione e guardia nazionale - per difendersi dalle minacce esterne e della \"National Intelligence Agency\" per difendersi da quelle interne. Entrambe fanno capo al presidente (che \u00e8 anche ministro della difesa). L'ordine interno \u00e8 invece mantenuto dalla \"Gambia Police Force\", che fa capo al ministro dell'interno.\nNel territorio sono inoltre presenti diverse organizzazioni paramilitari (Junglers, Black Boys, Green Boys) riconducibili all'ex-presidente Jammeh.\nDiverse organizzazioni internazionali hanno denunciato gravi, numerose e sistematiche violazioni dei diritti umani perpetrate dalle forze armate.\nPolitica.\nDawda Jawara.\nIl Gambia ha raggiunto l'indipendenza il 18 febbraio 1965 con il nome di \"The Gambia\" come reame del Commowealth con la regina Elisabetta come capo di stato e Dawda Jawara, sostenuto dal Partito Progressista Popolare, come primo ministro a guidare un sistema parlamentare multipartitico.\nIn seguito ad un referendum nel 1970, la costituzione \u00e8 stata cambiata e il Gambia \u00e8 diventato una repubblica presidenziale.\nNel 1981 Jawara ha dovuto sventare un sanguinoso tentativo di colpo di Stato con l'aiuto di truppe senegalesi.\nYahya Jammeh.\nNell'estate del 1994, un colpo di Stato ha portato al potere Yahya Jammeh, comandante militare dell\"'Armed Forces Provisional Ruling Council\" (AFPRC), che ha prima sospeso e revocato la costituzione del 1970 e che poi \u00e8 stato confermato presidente alle elezioni del 1996 alla guida del partito Alleanza Patriottica per il Riorientamento e la Costruzione.\nIl 16 gennaio 1997 \u00e8 entrata in vigore una nuova costituzione che ha rinforzato notevolmente i poteri del Presidente, indebolendo il sistema dei pesi e contrappesi.\nJammeh \u00e8 stato riconfermato alle elezioni presidenziali del 2001, del 2006 e del 2011.\nJammeh ha decretato l'uscita del Gambia dal Commonwealth nel 2013, la trasformazione in Repubblica islamica nel 2015 e l'uscita dalla Corte penale internazionale nel 2016.\nAdama Barrow.\nAlle elezioni presidenziali del dicembre 2016 Adama Barrow ha vinto a sorpresa. Jammeh ha accettato inizialmente la sconfitta, per poi contestare il risultato delle urne, dichiarare lo stato di emergenza e far cadere il paese in una crisi istituzionale.\nLe proteste internazionali, settimane di negoziazioni e l'intervento delle truppe dell'ECOWAS, legittimato da una risoluzione del Consiglio di Sicurezza dell'ONU, hanno posto fine alla crisi senza spargimenti di sangue.\nIl 21 gennaio 2017 Jammeh \u00e8 stato mandato in esilio in Guinea Equatoriale e cinque giorni dopo Adama Barrow \u00e8 tornato in Gambia.\nNelle sue prime dichiarazioni ha espresso la volont\u00e0 di rientrare nel Commonwealth e nella Corte penale internazionale e ha decretato che il Gambia non era pi\u00f9 una repubblica islamica.\nEconomia.\nIl Gambia \u00e8 uno dei paesi pi\u00f9 poveri e meno sviluppati al mondo. Il Programma delle Nazioni Unite per lo sviluppo lo ha piazzato al 173\u00ba posto su 188 paesi.\nIn ordine di importanza i maggiori settori dell'economia sono: l'agricoltura di sussistenza; la coltivazione, la lavorazione e l'esportazione di arachidi; il turismo; le rimesse di denaro di cittadini emigrati all'estero; l'industria; il re-export attraverso il porto del paese; gli aiuti finanziari esteri.\nCirca tre quarti della popolazione lavora nell'agricoltura. Questa \u00e8 rimasta essenzialmente invariata e consiste in colture di sorgo e granoturco per met\u00e0 delle aree coltivate, di arachidi per un altro quarto e il resto per piccole colture di sussistenza. I raccolti coprono solo met\u00e0 del fabbisogno alimentare del paese. Paradossalmente le terre coltivate sono solo met\u00e0 di quelle disponibili con l'altra met\u00e0 che non viene sfruttata. L'allevamento e la pesca giocano un importante ruolo nello sfamare la popolazione ma contribuiscono molto poco al PIL. Un terzo della popolazione non ha un fabbisogno alimentare garantito. Secondo l'Organizzazione mondiale della sanit\u00e0 tra il 2014 e il 2016 oltre 200.000 persone hanno dovuto fare affidamento sugli aiuti umanitari.\nIl turismo costituisce circa il 20% del PIL. \u00c8 concentrato sulle spiagge lungo la costa atlantica. A causa dell'epidemia di ebola del 2014 e della crisi politica del 2017 il flusso di turisti \u00e8 calato del 60%.\nNell'ambito del settore industriale, il ridotto sistema manifatturiero \u00e8 costituito principalmente da industrie per la trasformazione dei prodotti agricoli.\nIn termini di esportazioni negli ultimi anni Cina e India hanno in gran parte rimpiazzato i paesi europei (in particolare Francia e Regno Unito) come principali mercati di destinazione.\nFino al 2011 il re-export di beni verso gli altri stati dell'Africa occidentale contribuiva per circa un terzo del PIL ma il Gambia \u00e8 stato costretto a rivedere le sue politiche commerciali a causa delle pressioni dell'ECOWATER. Da allora gli introiti del re-export sono crollati. Nonostante tutto lo scambio di merci continua ad avvenire di contrabbando lungo il confine con il Senegal grazie alla carenza di controlli.\nIl Gambia \u00e8 anche un centro fondamentale del traffico di droga tra l'America latina e l'Europa e del traffico di diamanti dalla Liberia.\nIl paese dipende dagli aiuti finanziari esteri che secondo l'UNCTAD nel 2013 hanno costituito il 13% del PIL.\nAmbiente.\nLungo circa 300 km, ma largo mediamente soltanto 35 km, il Gambia \u00e8 interamente circondato dal Senegal, con la sola eccezione degli 80 km di costa atlantica. Con una superficie di appena 11.295 km\u00b2, \u00e8 lo stato pi\u00f9 piccolo dell'Africa (la met\u00e0 del Galles, o meno del doppio del Delaware), e il territorio \u00e8 interamente dominato dal Fiume Gambia. Il paese \u00e8 talmente pianeggiante che il Fiume Gambia perde meno di 10 m di quota su un percorso di oltre 450 km fra il confine orientale e Banjul, la capitale, situata alla foce del fiume.\nLa vegetazione \u00e8 determinata in gran parte dalla vicinanza alla costa e dalla presenza del Fiume Gambia, sulle cui rive crescono boschi di mangrovie nelle zone saline e fitte foreste a volta pi\u00f9 a monte. Il Gambia si trova nel Sahel meridionale, motivo per cui, nelle zone pi\u00f9 distanti dal fiume, la vegetazione \u00e8 formata essenzialmente da praterie aride e da savana aperta, con pochi alberi sparsi.\nIl Gambia non richiama i turisti con grandi mammiferi, sebbene talvolta nei parchi nazionali si possano avvistare facoceri, varie specie di antilope, scimmie, ippopotami e coccodrilli. Se il paese non pu\u00f2 vantare imponenti elefanti o rinoceronti, in fatto di volatili batte la maggior parte delle altre destinazioni. Sono state registrate oltre 560 specie, tra cui molti uccelli migratori che utilizzano la costa come rotta di passaggio tra l'Europa e i tropici. Di particolare interesse per gli ornitologi sono i guardiani dei coccodrilli, i gruccioni coda di rondine, i gruccioni dalla gola rossa, le ghiandaie dell'Abissinia, i beccaccini e le civette di Pel. Localit\u00e0 ideali per il birdwatching sono tutte le aree protette dei parchi nazionali, ma anche zone di impatto pi\u00f9 modesto, come i giardini degli alberghi di Kololi, Gonjur e Kartong, i bacini delle acque di scolo di Kotu e gli acquitrini di Banjul. Nell'entroterra, Georgetown e Basse Santa Su offrono buone possibilit\u00e0 di osservazione.\nIl Gambia ha sei parchi e riserve nazionali, che coprono il 3,7% del territorio nazionale. Sono tutti aperti al pubblico, fatta eccezione per il Gambia River National Park. La Abuko Nature Reserve \u00e8 un tratto di foresta a volta, mentre il Kiang West National Park protegge diversi habitat naturali, tra cui mangrovie, paludi e foreste. La Baobolong Wetland Reserve si estende a nord del Fiume Gambia, mentre il Niumi National Park e la Tanji River Bird Reserve si trovano sulla costa e comprendono dune sabbiose, lagune, boschi e macchia costiera. Sono inoltre stati istituiti diversi parchi forestali per assicurare una fonte rinnovabile di legname. Il Bijilo Forest Park \u00e8 particolarmente conosciuto, soprattutto come riserva naturale e come localit\u00e0 adatta al birdwatching. Il Kunkiling e il Dobo Forest Park, nell'entroterra, sono amministrati dal Central Division Forestry Project di Georgetown e rappresentano un esempio interessante di progetto di tutela ambientale con il coinvolgimento delle comunit\u00e0 locali.\nI principali problemi ambientali cui deve far fronte il Gambia sono la pesca di frodo, la deforestazione e l'erosione costiera. Causata in prevalenza dall'estrazione illegale di sabbia, l'erosione aveva raggiunto livelli tali che le ampie spiagge sabbiose della costa atlantica avevano letteralmente cominciato a scomparire. Un intervento di recupero (costato 20 milioni di dollari) con l'impiego di tecnologie olandesi per trattenere vicino alla costa la sabbia trasportata dalle maree ha alleviato temporaneamente il problema. Tuttavia, l'estrazione della sabbia \u00e8 proseguita senza sosta, tanto che a distanza di pochi anni dalla \u00abricostruzione\u00bb, le spiagge hanno ripreso a regredire a un ritmo sostenuto. Nell'entroterra \u00e8 la deforestazione a costituire il problema maggiore. I boschi vengono abbattuti per soddisfare la crescente domanda di terreni agricoli, ma anche per ricavarne legna da ardere e carbone, buona parte del quale viene impiegato per l'affumicatura del pesce (frutto della pesca di frodo). Su pi\u00f9 ampia scala, le foreste vengono abbattute per lasciare posto a coltivazioni redditizie, in particolare alle piantagioni di arachidi. Il Central Division Forestry Project (CDFP) cerca di affrontare il problema attraverso progetti di sensibilizzazione che coinvolgono direttamente la popolazione locale nell'impegno per la tutela ambientale, per esempio tramite il reclutamento di guide turistiche.\nSport.\nPallacanestro.\nIl Gambia ha una Nazionale di pallacanestro che nel 1978 ha raggiunto la nona posizione nel campionato africano per nazioni.\nCalcio.\nLa Nazionale di calcio del Gambia parteciper\u00e0 per la prima volta alla fase finale della Coppa delle Nazioni Africane 2021 che si disputer\u00e0 nel 2022 in Camerun dopo aver conquistato una storica qualificazione battendo in casa la Nazionale di calcio dell'Angola per 1-0"}
{"id": "2780200", "revid": "663182", "url": "https://it.wikipedia.org/wiki?curid=2780200", "title": "Santa ('ndrangheta)", "text": "La Santa o Societ\u00e0 maggiore \u00e8 un'organizzazione malavitosa, secondo le confessioni dei pentiti, nata a met\u00e0 degli anni settanta in seno alla 'Ndrangheta. Chi fa parte di questa associazione viene chiamato santista, ed \u00e8 uno degli ultimi gradi della gerarchia calabrese. I santisti delle varie locali si pensa si riuniscano annualmente ad Africo.\nStoria.\nNacque a met\u00e0 degli anni settanta del XX secolo, con l'esigenza di conferire con uomini non appartenenti alla 'Ndrangheta per poter meglio gestire gli affari illeciti e avere accesso al potere. Per arrivare ai livelli alti del potere bisognava avere come tramite gli appartenenti alla massoneria che spesso non erano affidabili. Il pentito \"Gaetano Costa\" afferma che fu don Mommo Piromalli a introdurre la regola che chi fosse santista poteva avere contatti anche con la massoneria. Si ebbero per\u00f2 ben presto disaccordi, soprattutto da parte di don Antonio Macr\u00ec e don Mico Tripodo, per il fatto che il \"Santista\" poteva tradire la propria 'ndrina per salvare l'organizzazione santista. Il pentito \"Lauro\" per\u00f2 afferm\u00f2 che lo stesso Macr\u00ec fosse un massone.\nAll'inizio l'associazione poteva essere composta solo da 33 elementi, ma per le richieste pressanti di molti 'ndranghetisti il numero fu incrementato fino a far creare, per i troppi appartenenti, un grado superiore il Vangelo, di cui parla anche il collaboratore di giustizia Pino Scriva. Nel giugno 1987 viene ritrovato a Pellaro a casa dello 'ndraghetista Giuseppe Chil\u00e0 il primo codice riguardante i riti della Santa. Nel 1992 dopo l\"'operazione Olimpia\" si ebbero maggiori informazioni, si scoprirono le persone che fecero accedere i santisti nella massoneria calabrese: il notaio \"Pietro Marrapodi\", Pasquale Modafferi e il capo-loggia \"Cosimo Zaccone\". Il 19 settembre 2014, per la prima volta, viene pubblicato un filmato registrato dal ROS dei carabinieri di Milano, nell'ambito dell'operazione Insubria, che mostra il passaggio alla dote di Santa a Castello Brianza (LC), \u00e8 inoltre il primo video a riprendere un rito di un'organizzazione criminale di stampo mafioso.\nCaratteristiche.\nIn precedenza potevano essere massimo 33, ma col tempo ne furono accettati anche di pi\u00f9. Chi appartiene alla \"Santa\" pu\u00f2 avere contatti con persone non affiliate e che hanno prestato giuramento ad altri corpi come: carabinieri, politici, magistratura e soprattutto con la massoneria.\nLa Santa inoltre possiede regole diverse da quella consuete alla 'Ndrangheta: infatti per formare un'organizzazione di Santa o \"Societ\u00e0 maggiore\" all'interno di una locale servono almeno 7 persone col grado di santista.\nSecondo il collaboratore di giustizia Bartolomeo Arena (Operazione \"Rinascita-Scott\" del \"2019\"), intraneo al Buon ordine di Vibo Valentia con dote di \"tre quartino\", la Santa sarebbe una \"dote di passaggio\", che una volta conferita viene mantenuta al massimo 6 mesi, per poi passare a quella successiva di Vangelo.\nSolo 7 'ndranghetisti in Calabria possono mantenere la dote di Santa a vita.\nLe doti della Societ\u00e0 maggiore.\nDoti in ordine di valore dal pi\u00f9 basso al pi\u00f9 alto di chi appartiene alla Societ\u00e0 maggiore:\nProtettori e segni di riconoscimento.\nNella Santa potevano essere ammessi i giovani e ambiziosi esponenti delle cosche, smaniosi di rompere le catene dei vecchi vincoli della societ\u00e0 di sgarro e di misurarsi con il mondo esterno, che offriva infinite possibilit\u00e0 di inserimento, di arricchimento, di\ngratificazione.\nDue sono gli elementi che appaiono decisivi. Il primo \u00e8 costituito dall'impegno assunto dai santisti di \u201crinnegare la societ\u00e0 di sgarro\u201d. Dunque le vecchie regole, ancora valide per tutti i \u201ccomuni\u201d mafiosi, non valgono pi\u00f9 per la nuova \u00e9lite della 'ndrangheta. Come detto i Santisti possono entrare in contatto con uomini politici, forze dell'ordine, avvocati. Ne risulta che l'infamit\u00e0 non rappresenta pi\u00f9 uno sbarramento invalicabile, pu\u00f2 essere aggirata e superata in vista dei vantaggi che la rete dei contatti non pi\u00f9 preclusi pu\u00f2 assicurare. Il secondo importante elemento \u00e8 costituito dalla \u201cterna\u201d dei personaggi di riferimento prescelti per l'organizzazione della \u201cSanta\u201d. Non pi\u00f9 gli Arcangeli della societ\u00e0 di sgarro\u00a0\u2013 Osso, Mastrosso e Carcagnosso - ma personaggi storici, ben noti nella tradizione culturale e politica italiana: Giuseppe Mazzini, Giuseppe Garibaldi e Alfonso La Marmora.\nCome va spiegato allora un richiamo cos\u00ec solenne ed esplicito a tali personaggi? Qual \u00e8 il messaggio che attraverso tale indicazione si vuole mandare al popolo della \u2018ndrangheta? La risposta \u00e8 chiara se si osserva come Garibaldi, Lamarmora, Mazzini erano tutti e tre appartenenti a logge massoniche, per di pi\u00f9 in posizioni di vertice. Si spiega cos\u00ec la loro adozione come punti di riferimento da parte della Santa. Il santista viene riconosciuto da una croce grande pochi millimetri fatta con una lama su una spalla.\nRiti.\nIl rito della chiave d'oro.\nUno sgarrista, massimo grado della societ\u00e0 minore che vuole passare alla societ\u00e0 maggiore cio\u00e8 la Santa riceve idealmente la cosiddetta \"chiave d'oro\" e attende il benestare della societ\u00e0 maggiore di San Luca. Questo periodo di attesa \u00e8 detto \" Santa del Purgatorio\".\nLa chiave viene cos\u00ec restituita in una riunione di santisti.\nLa tradizione vuole che questa chiave si trovi in fondo al mare e possa essere prelevata solo da santisti\nFormula di concessione della dote di Santa.\nGiuro di portare sempre con me questa boccetta di veleno e, se per disgrazia dovessi tradire questi nuovi fratelli di Santa, di avvelenarmi con le mie stesse mani.\nGiuro su questa arma e di fronte a questi nuovi fratelli di Santa di rinnegare la societ\u00e0 di Sgarro e qualsiasi organizzazione e fare parte alla santa corona e dividere sorte e vita con questi nuovi fratelli.\nDi seguito il testo di una riunione tra santisti che concede la dote di santa ad un affiliato intercettata per la prima volta a \nCastello Brianza (LC) nel 2014:\nRiti di riunione.\nFormazione della societ\u00e0 di santa:\nNotizie ante litteram.\nLe prime informazioni su una organizzazione chiamata \"Santa\" in Calabria si hanno nel reggino nel luglio del 1969, quando ne vengono arrestati i componenti capeggiati dal capobastone di Santa Caterina Oreste Sammarco.\nLa notizia fu data da Franco Lefevre e Mino Monicelli per \"L'Espresso\".\nQuartino, trequartino e padrino.\nAll'interno della Societ\u00e0 maggiore si \u00e8 a conoscenza di doti superiore a quella di Vangelo ma di cui non si hanno ancora le idee ben chiare come testimoniano le operazioni Infinito, Crimine e Minotauro del 2010-2011.\nIn ordine dalla pi\u00f9 bassa alla pi\u00f9 alta: quartino , trequartino e padrino (o \"quintino\"). Il capo locale di Natile di Careri a Torino aveva una dote di padrino.\nSecondo il pentito Paolo Iann\u00f2 Capo-Locale di Gallico, santista e poi braccio destro di Pasquale Condello fino alla seconda guerra di 'ndrangheta esistevano i gradi di Vangelo, e trequartino e solo dagli anni novanta si \u00e8 aggiunto il quartino.. Sarebbe stata creata per riunire le Sante del territorio e c'era un rappresentante con dote di quartino per la Piana, uno per la citt\u00e0 di Reggio e uno per l'area ionica.\nSecondo il pentito Francesco Fonti la dote di quartino e trequartino vennero create \"...per comodit\u00e0 di alcuni personaggi che volevano rimanere particolarmente segreti\".\nSi sa che il trequartino si differenzia dal vangelista per una croce sulla spalla destra.\nDomenico Libri dell'omonima 'ndrina aveva la dote di quartino.\nLa dote di quartino viene trovata anche al di fuori della Calabria ed in particolare nell'inchiesta \"Maglio 3\" del 2012 in cui viene intercettato il capo-locale di Genova Domenico Gangemi insieme a Domenico Oppedisano in cui parlava di conferire la dote di padrino.\nCrociata, Stella, Bartolo, Mammasantissima, Infinito e Conte Ugolino.\nDalle intercettazioni delle ultime operazioni Crimine e Infinito si viene a conoscenza di ulteriori doti assegnabili ad un affiliato che abbia almeno la dote di padrino.\nLe dote in ordine crescente sono:\nDalle intercettazioni emerge che \"Conte Ugolino\" sarebbe la dote pi\u00f9 alta.\nSi ricava dalle intercettazione che Pasquale Oppedisano (nipote di Domenico Oppedisano) avrebbe la dote di Stella e Santo Caridi la dote di Crociata (conferitagli tra il 7 novembre e il 19 dicembre 2008).\nAssociazione.\nEsisterebbe inoltre la dote di associazione o Societ\u00e0, per\u00f2 mai menzionata nell'Operazione Crimine del 2010, ma nominata dal pentito Rocco Varacalli nell'operazione Minotauro come dote di alcuni affiliati in Piemonte.\nEssa viene dalla terminologia giuridica: \"associazione a delinquere\" ed \u00e8 dedicata ai capi che sono ai vertici dell'organizzazione\nAttualmente (2007) ci sarebbero solo 7 persone con la dote di \"associazione\" tra cui: Domenico Tegano e Antonio Papalia."}
{"id": "2780205", "revid": "884077", "url": "https://it.wikipedia.org/wiki?curid=2780205", "title": "Serie A1 2000-2001 (rugby a 15)", "text": "La serie A1 2000-01 fu il 71\u00ba campionato nazionale italiano di rugby a 15 di prima divisione.\n e fu l'ultimo ad avere una denominazione quale Serie A o Serie A1; dalla stagione successiva la massima serie pass\u00f2 sotto l'organizzazione della Lega Italiana Rugby d'Eccellenza con il nome di Super 10 e il torneo fu ristretto da 12 a 10 squadre; tra le novit\u00e0 introdotte gi\u00e0 dalla stagione 2000-01 vi fu l'adozione del punteggio dell'emisfero meridionale, con quattro punti per la vittoria, due per il pareggio e i bonus previsti sia per avere marcato almeno quattro mete in un incontro sia per avere perso con meno di otto punti di scarto.\nDopo avere mancato la finale nella stagione precedente, il si ripresent\u00f2 a distanza di due anni alla gara-scudetto per la dodicesima volta in quattordici play-off: avversario di turno fu l' che, a sua volta, centr\u00f2 nell'occasione la prima di sei finali consecutive di campionato.\nI veneti si imposero 33-13 dopo un primo tempo molto chiuso e terminato 6-3 con due calci piazzati contro uno (Pilat per Treviso, Griffen per Calvisano); nella ripresa, complice un'espulsione temporanea di Paolo Vaccari, centro-ala dei lombardi, il Benetton dilag\u00f2 con tre mete, una da parte di ciascuno dei fratelli Dallan, Manuel e Denis, e l'altra di Walter Pozzebon; l'estremo trevigiano Corrado Pilat mise tra i pali 18 punti e la reazione finale di Merlo, con due mete, serv\u00ec a rendere meno netta la sconfitta dell'; per il Benetton Treviso fu il nono titolo assoluto, a un passo dalla stella che giunse due anni dopo, sempre contro lo stesso avversario, nel frattempo tornato al nome originario di .\nA causa del restringimento del torneo da 12 a 10 squadre furono decise 3 retrocessioni e una promozione dalla serie A2, in procinto anch'essa di cambiare nome: dalla stagione successiva la seconda divisione prese il nome di Serie A e fu ripartita in due gironi di merito.\nA retrocedere nella nuova serie A furono , e , mentre nel Super 10 fu promosso il il quale, dopo la decisione dell'European Rugby Cup di aprire la Challenge Cup della stagione successiva a 8 squadre italiane, si trov\u00f2 qualificato nella competizione cadetta europea insieme alle classificate dal 3\u00ba al 10\u00ba posto finale, nell'ordine , , , , , e ; l', invece, segu\u00ec Treviso nella competizione-principe europea, la Heineken Cup.\nFormula.\nRispetto alle edizioni precedenti, il campionato present\u00f2 nelle fasi a gironi un nuovo sistema di punteggio, mutuato da quello in vigore nel Super Rugby, campionato professionistico dell'Emisfero Sud, che prevede 4 punti per la vittoria, 2 per il pareggio e 0 per la sconfitta, e una serie di punti di bonus: 1 punto per la squadra che in un incontro realizza almeno quattro mete, e 1 punto per la squadra che, pur sconfitta, mantenga lo scarto a meno di 8 punti.\nIl campionato fu diviso in due fasi: la prima fase di due gironi da sei squadre ciascuno: le prime tre di ogni girone accedettero alla Poule scudetto mentre le ultime tre alla Poule salvezza.\nDi quest'ultima, la quarta, la quinta e la sesta classificata retrocedettero in serie A.\nDella Poule scudetto accedettero alle semifinali per il titolo le prime quattro; la vincitrice della Poule scudetto affront\u00f2 la quarta classificata, e la seconda affront\u00f2 la terza; gli incontri furono disputati con la formula dell'andata e ritorno, con quest'ultima gara in casa della squadra meglio classificata nella poule scudetto.\nLa finale fu in gara unica in campo neutro tra le due vincitrici delle semifinali."}
{"id": "2780213", "revid": "767487", "url": "https://it.wikipedia.org/wiki?curid=2780213", "title": "Provincia di Huanca Sancos", "text": "La provincia di Huanca Sancos \u00e8 una provincia del Per\u00f9, situata nella regione di Ayacucho.\nGeografia antropica.\nSuddivisioni amministrative.\n\u00c8 divisa in 4 distretti:"}
{"id": "2780215", "revid": "83592515", "url": "https://it.wikipedia.org/wiki?curid=2780215", "title": "Valle del Ticino", "text": "La Valle del Ticino, riserva della biosfera dal 2002, \u00e8 interessata da due parchi regionali:"}
{"id": "2780216", "revid": "84184", "url": "https://it.wikipedia.org/wiki?curid=2780216", "title": "Maria di Lorena (1674-1724)", "text": "Biografia.\nInfanzia.\nMaria era la nona dei quattordici figli nati da Luigi di Lorena e Catherine de Neufville. Suo padre era un membro del Casato di Guisa, ramo cadetto del Casato di Lorena. Maria ebbe il rango di Princesse \u00e9tranger alla corte francese e vi si appellava come \"Sua Altezza\" \"Mademoiselle d'Armagnac\". Fu cresciuta con la sorella Carlotta e fu intima della Duchessa di Borbone. Sua madre era figlia di Nicolas de Neufville, Maresciallo di Francia e governante del giovane Luigi XIV. Suo zio era lo Chevalier de Lorraine, amante di Filippo di Francia\nMatrimonio.\nIl 13 agosto 1688 a Versailles ella spos\u00f2 l'allora duca del Valentinois (futuro principe Antonio I di Monaco) in un matrimonio che fu architettato da Luigi XIV di Francia. Maria era una ragazza attraente e vivace di appena quattordici anni ed aveva una grande passione per i balli, le feste e la moda e fu ovviamente subito evidente che i due coniugi avevano differenti personalit\u00e0. Il principe Antonio amava l'opera e i cantanti in particolare. Alcuni ritengono che il vero filo conduttore dietro questo matrimonio fosse stata la famosa Madame de Maintenon, per molto tempo amante di Luigi XIV, che la forz\u00f2 al matrimonio per evitare che la giovane Maria divenisse una sua rivale nei favori del re.\nIl suocero monegasco, il principe Luigi I del resto avvis\u00f2 il figlio di essere tollerante verso l'intraprendente moglie, la quale era rinomata in certi ambienti per alcune sporadiche storie d'amore con i rampolli dell'alta societ\u00e0 parigina.\nSi pu\u00f2 dire per\u00f2 che il principe Antonio fosse assolutamente indifferente nei confronti della moglie e che anzi, quando torn\u00f2 a Parigi, visse separato da Maria per sei anni, durante i quali ella intraprese numerose storie d'amore e dovette intervenire il Re di Francia in persona a riconciliare la coppia.\nProblema della successione.\nLa mancanza di un maschio preoccup\u00f2 notevolmente il principe Luigi I, il quale, secondo alcune indiscrezioni, avrebbe preferito alla legittima Luisa Ippolita, il figlio naturale di Antonio, il \"Chevalier de Grimaldi\". Alla morte del principe Luigi, nel 1701, gli successe il figlio Antonio I.\nPrincipessa di Monaco.\nLa coppia fece ritorno a Monaco per prendere ufficialmente residenza insieme, anche se in un clima non completamente sereno, perlomeno senza scandali e disastrose figure in pubblico. Dal momento che la coppia non ebbe altri figli, era ormai chiaro che il destino del principato di Monaco sarebbe dipeso dagli abili matrimoni delle due figlie eredi.\nMorte.\nMaria mor\u00ec a Monaco il 30 ottobre 1724, dopo aver dato in moglie la figlia maggiore Luisa Ippolita a Jacques Goyon, Conte di Matignon. e Margherita Camilla al duca d'Isenghien.\nDiscendenza.\nAntonio I di Monaco e Maria di Lorena ebbero:"}
{"id": "2780220", "revid": "123815581", "url": "https://it.wikipedia.org/wiki?curid=2780220", "title": "Il muro invisibile", "text": "Il muro invisibile \u00e8 il primo romanzo autobiografico scritto da Harry Bernstein all'et\u00e0 di 96 anni, che parla dell'infanzia dell'autore in una cittadina industriale inglese del primo novecento.\nTrama.\nHarry \u00e8 un bambino ebreo che vive con la madre, il padre e i suoi cinque fratelli in una strada di un quartiere operaio del Lancashire dove si fronteggiano due file di povere case. Separati da un muro invisibile, vi abitano da un lato i cristiani, dall'altro gli ebrei. La famiglia \u00e8 molto povera: la madre non lavora ed \u00e8 occupata tutto il giorno nelle faccende domestiche mentre il padre, Jack, sperpera tutto ci\u00f2 che guadagna nei pub della citt\u00e0. Durante l'estate del 1914 il piccolo Harry \u00e8 inconsapevolmente coinvolto nell'amore segreto tra Sarah, una ragazza ebrea, e Freddy, un cristiano.\nL'episodio suscita molto scalpore nella via poich\u00e9 all'epoca era considerato disdicevole che due persone di diversa religione si frequentassero: la ragazza \u00e8 perci\u00f2 costretta a partire per l'Australia. I fratelli del protagonista frequentano la St. Peter, una scuola che accoglie gran parte della giovent\u00f9 povera mentre il piccolo Harry tenta l'ammissione alla scuola privata di Hollywood Park, ma il preside lo respinge perch\u00e9 non indossa calzature adeguate ma un paio di poveri zoccoli; Harry \u00e8 costretto quindi a malincuore ad andare a scuola con i fratelli. Quotidianamente, al ritorno a casa, i fratelli rischiano di venire maltrattati dalle bande di ragazzini cristiani. Un giorno, mentre passano per gli \u201cScalini del Diavolo\u201d, vengono aggrediti da una di queste bande, riuscendo a salvarsi solo grazie al tempestivo intervento di un liceale cristiano, Arthur Forshaw. Dopo questo evento, Lily, la sorella maggiore di Harry, si innamora di questo ragazzo, che ricambia il suo stesso sentimento.\nLa prima guerra mondiale separa i due innamorati, perch\u00e9 Arthur \u00e8 costretto a partire per il fronte come tanti altri uomini della via. Fortunatamente, il ragazzo torna incolume dal fronte e si fidanza segretamente con Lily. Soltanto Harry \u00e8 a conoscenza di questa relazione e promette di non svelarlo a nessuno. I due innamorati continuano ad incontrarsi di nascosto in campagna in una taverna dove vengono tenute le riunioni dei simpatizzanti del partito socialista inglese, di cui la coppia condivide gli ideali. Sfortunatamente, Rose, sorella di Harry, molto gelosa di Lily, scopre la relazione e svela tutto alla madre. La donna si arrabbia molto con la figlia poich\u00e9 per gli ebrei sposare un cristiano significa morire. Non riuscendo a far cambiare idea a Lily, alla notizia del matrimonio fra i due ragazzi, l'intera famiglia celebra il funerale della figlia maggiore e si comporta come se la primogenita fosse effettivamente morta. Solo la nascita di James, figlio di Lily e Arthur, rende possibile la riconciliazione fra la due famiglie. Poco tempo dopo, giungono i tanto desiderati biglietti per l'America e la famiglia Bernstein decide di partire, mentre Lily, Arthur e James rimangono nel Lancashire. Cinque anni dopo, per\u00f2, la sorella maggiore di Harry morir\u00e0 d'infarto, seguita, dopo due anni, dalla morte del marito. James, cresciuto con i nonni paterni, morir\u00e0 combattendo nella seconda guerra mondiale.\nPersonaggi.\nIl nome della madre del protagonista non viene specificato all'interno del libro perch\u00e9 paradigmatica di una condizione esistenziale estrema. \u00c8 una donna coraggiosa e tenace, sottomessa al marito, il quale la maltratta, la sfrutta e abusa di lei. Nonostante l'assoluta povert\u00e0 in cui vive, si prodiga per far s\u00ec che i figli siano sereni ed \u00e8 disposta a sacrificarsi per loro perch\u00e9 possano avere una vita migliore della sua. \u00c8 una donna semplice, che si trova in situazioni umilianti pur di poter portare a casa del cibo. \u00c8 una ebrea molto osservante e per questo mantiene un certo distacco con i cristiani, rimanendo per\u00f2 sempre educata e gentile con tutti. Da sempre insegue un sogno: quello di poter trasferirsi dalla povera via dell'Inghilterra in cui vive, nella ricca America, dai parenti del marito. \u00c8 molto determinata, crede in s\u00e9 stessa e decide anche di allestire in casa propria una specie di negozio di frutta contando solo sulle proprie forze.\nIl padre del protagonista, Jack, \u00e8 un uomo egoista, aggressivo e maleducato, reso tale da un'infanzia crudele. \u00c8 molto solitario e non si cura dei suoi figli a tal punto da non interessarsi di loro e avversare i loro progetti per il futuro. Lavora a tempo pieno in una sartoria ebrea; il poco tempo che trascorre a casa lo passa silenziosamente e in disparte. Ogni sera dopo aver cenato si reca al pub dove sperpera gran parte del suo salario. Alla moglie spetta solo una minima parte di esso, con il quale lei deve riuscire a mantenere i suoi cinque figli e il sesto in arrivo.\nLily, la sorella maggiore di Harry, \u00e8 una ragazza molto diligente, attraente, con dei lunghi capelli sciolti sulla schiena. \u00c8 intelligente, tanto da vincere una borsa di studio per il liceo, ma i pessimi rapporti con il padre non le permetteranno di proseguire gli studi e raggiungere i suoi obiettivi. Dimostra di non avere fiducia in se stessa nel momento in cui aspetta l'esito dell'esame, ma si riveler\u00e0 una paura infondata. \u00c8 da tempo innamorata di un cristiano di nome Arthur. Questo suo sentimento dar\u00e0 origine a molti contrasti con la madre, la quale non vuole che i due si frequentino essendo di religione diversa.\nArthur \u00e8 molto simile caratterialmente a Lily, poich\u00e9 ama leggere e studiare. I suoi genitori sono per\u00f2 pi\u00f9 aperti a ci\u00f2 che il figlio prova verso un'ebrea. Nonostante le grandi difficolt\u00e0 presentate dalla diversa religione dei due, riusciranno a coronare il loro sogno, sposandosi e avendo anche un meraviglioso bambino.\nDi Harry, il protagonista, si sanno poche cose, perch\u00e9 la focalizzazione \u00e8 interna ed egli racconta in prima persona la sua storia. \u00c8 un bambino curioso e attento a tutto ci\u00f2 che gli succede. \u00c8 ottimista e molto legato alla madre. Odia vederla soffrire e cerca di starle vicino sostenendola come meglio pu\u00f2. Non ha alcun rapporto, invece, con il padre che teme e disprezza. Tutti nella via si fidano di Harry perch\u00e9 \u00e8 un bambino molto sincero che non sa dire bugie e sa mantenere un segreto.\nLa signora Green \u00e8 una donna cristiana che accende il fuoco alla famiglia di Harry nel giorno dello Shabbat. Larry, uno dei pochi amici del padre, \u00e8 una persona allegra e simpatica che vivr\u00e0 come pensionante per qualche giorno insieme alla famiglia. Freddy e Sarah sono un'ebrea e un cristiano che hanno avuto una relazione molto simile a quella di Lily e Arthur.\nPeriodo storico.\nIl romanzo si svolge nel periodo della prima guerra mondiale e del successivo dopoguerra anche se, nell'epilogo, si fa sommariamente riferimento a quanto accaduto ai protagonisti della vicenda fino agli anni del secondo dopoguerra. Le vicende si sviluppano in un periodo di circa dieci anni caratterizzati dalla presenza di una grande povert\u00e0, diffusa soprattutto tra le famiglie operaie senza un lavoro che possa permettere loro di vivere in condizioni dignitose.\nEssendo un romanzo di tipo autobiografico, si possono riscontrare varie ellissi, in cui l'autore tralascia alcuni avvenimenti poco importanti al fine della narrazione. L'ellissi pi\u00f9 evidente all'interno del libro \u00e8 quella che separa le due parti di cui \u00e8 composto il romanzo. Inizia nel momento in cui Jack, il padre, trascina violentemente Lily a lavorare in sartoria, vietandole di poter proseguire i suoi studi frequentando il liceo, e finisce quando la madre, aiutata da Harry, sta scrivendo una lettera indirizzata ai suoi parenti in America chiedendo di spedirle i biglietti della nave per poterli raggiungere.\nLa narrazione si sviluppa piuttosto lentamente, in quanto sono presenti molte pause che lasciano spazio alle varie descrizioni e riflessioni del protagonista.\nTemi trattati.\nIl tema principale affrontato da questo romanzo \u00e8 appunto il \"muro invisibile\", ovvero la mancata integrazione tra ebrei e cristiani, dovuta alla discriminazione reciproca fra famiglie che professano due differenti religioni. \u00c8 poi presente il tema del contrastato amore tra Arthur, protestante, e Lily, ebrea, gli unici ragazzi che prendono coscienza del fatto che il muro deve essere abbattuto. Il forte attaccamento tra i due ragazzi dimostra che \u00e8 possibile risolvere, almeno in parte, questo terribile problema. \nLa condizione di estrema povert\u00e0 caratterizza poi tutta la lettura ed \u00e8 strettamente connessa al tema dell'industrializzazione e della difficile condizione operaia. Essa accomuna entrambi i lati della strada e ci viene descritta sin dalle prime righe. Nel romanzo si riscontra anche il tema della guerra, poich\u00e9 ci vengono narrati attraverso Arthur gli orrori delle trincee della Grande Guerra. Sempre Arthur ci racconta della Rivoluzione bolscevica di Russia.\nCitazioni.\n\u201cEra una piccola strada tranquilla, che si notava difficilmente rispetto alle altre ben pi\u00f9 ampie, ma ci\u00f2 che la rendeva eccezionale era il fatto che noi vivevamo da una parte e loro dall'altra. Noi eravamo gli ebrei e loro i cristiani.\u201d\n\u201cNoi ebrei siamo sempre capri espiatori a portata di mano. Sempre, per tutta la nostra storia.\"\n\u201cDi buon mattino, quando era ancora buio, si udiva la gente che andava a lavorare in quelle fabbriche, battendo gli zoccoli ferrati sull'acciottolato con un suono e un ritmo che avevano l'andamento di una sinfonia\u201d. \u201cMa la strada era ancora l\u00ec, viva nella memoria, e io sentii i suoni che ero abituato ad ascoltare all'alba, quando ero un bambino e me ne stavo disteso a letto, nella stanza al primo piano della nostra casa. Era il rumore degli zoccoli di legno che marciavano.\u201d"}
{"id": "2780222", "revid": "3115", "url": "https://it.wikipedia.org/wiki?curid=2780222", "title": "Daniele De Bosis", "text": "Vita ed opere.\nDaniele De Bosis fu interprete di quella cultura popolare di ispirazione tardo gotica che si espresse nel Novarese tra la fine del XV e l'inizio del XVI secolo, operando negli stessi territori in cui era anche attiva la bottega di Tommaso Cagnola, quella di Giovanni Antonio Merli ed altre ancora. Fonti documentali attestano come nel 1479 egli abbia collaborato con Tommaso Cagnola nella realizzazione del ciclo di San Colombano a Biandrate (poi andato perduto).\nTra le opere realizzate nella penultima decade del XV secolo, vanno menzionati gli affreschi dell'abside dell'Oratorio della Madonna del Latte a Gionzana, frazione di Novara, affreschi che gli vengono uniformemente attribuiti su base stilistica.\nSi \u00e8 riconosciuta la sua presenza in brani di decorazione a fresco nella chiesa di Santa Maria delle Grazie (oggi nota come chiesa di San Martino) a Novara: i dipinti raffigurano vescovi, papi e santi Agostiniani su i pilastri della chiesa, ed i quattro Evangelisti ed i dottori della chiesa sulle volte a crociera.\nAffreschi strappati dalle pareti della chiesa di San Marco a Varallo Sesia, attribuiti a Daniele De Bosis ed alla sua bottega sono conservati nella pinacoteca civica di Varallo: si tratta di scene che raffigurano episodi della \"Vita di San Marco\".\nNel 1490 Daniele fu convocato insieme al Cagnola e ad un gran numero di altri frescanti novaresi, a Milano, per gli allestimenti in occasione del doppio matrimonio di Ludovico il Moro e di Alfonso I d'Este, occasione in cui egli diede il suo apporto nella decorazione della \"sala Balla\" nel Castello Sforzesco ).\nAnche dopo la parentesi milanese il suo linguaggio non sembra aprirsi verso le novit\u00e0 rinascimentali che si potevano osservare nella capitale lombarda.\nPur essendo Daniele, come tutti i frescanti novaresi di quell'epoca un pittore itinerante, verso la met\u00e0 dell'ultima decade egli sembra spostare il baricentro delle sue attivit\u00e0 nel Biellese. &lt;br&gt; \nA Biella \u00e8 documentata una sua attivit\u00e0 non come frescante, ma come autore di pale d'altare realizzate per committenti di prestigio quali le famiglie Gromo e Dal Pozzo.\nLa pala realizzata in forma di trittico nel 1497 per Giacomo Dal Pozzo \u00e8 tuttora conservata nella chiesa di San Giacomo a Biella \u2013 Piazzo: essa raffigura una \"Madonna in trono col Bambino tra i San Gottardo e San Giacomo con il donatore\"\nIl catalogo degli affreschi realizzati da Daniele nel Biellese \u00e8 andato nel tempo arricchendosi di attribuzioni; gli sono stati assegnati:\nI figli Arcangelo e Francesco continuarono l'attivit\u00e0 delle bottega paterna dopo la sua morte (gi\u00e0 avvenuta nel dicembre 1505) ripetendo piuttosto fiaccamente gli stilemi della pittura paterna. Arcangelo avrebbe operato prevalentemente nel Biellese, ove tra le opere delle bottega dei De Bosis possono essere menzionati gli affreschi della chiesa di San Rocco a Mezzana Mortigliengo (1526), quelli dell'oratorio di San Rocco a Gaglianico, quelli dell'oratorio di San Clemente ad Occhieppo Inferiore ed altri ancora nella chiesa di Occhieppo Superiore.\nAnche nell'antica parrocchiale di Tollegno (BI), dedicata san Germano d'Auxerre, sono presenti numerosi affreschi attribuibili ai De Bosis; quello raffigurante i santi Rocco e Sebastiano, con al centro il vescovo Germano, \u00e8 datato \"maggio 1518\"."}
{"id": "2780233", "revid": "1563111", "url": "https://it.wikipedia.org/wiki?curid=2780233", "title": "Positano", "text": "Positano (\"Pas\u00ebt\u00e0n\u00eb\" o \"Pusit\u00e0n\u00eb\" nel dialetto locale) \u00e8 un comune italiano di abitanti della provincia di Salerno in Campania, situato alle propaggini occidentali della Costiera amalfitana.\nDal 1997, assieme agli altri paesi della Costa d'Amalfi, il territorio comunale \u00e8 iscritto nella lista dei Patrimoni dell'Umanit\u00e0 dell'UNESCO.\nGeografia fisica.\nTerritorio.\nGrazie al clima mite ed alla bellezza del paesaggio, Positano \u00e8 stato un luogo di villeggiatura sin dall'epoca dell'Impero romano, come attestano il rinvenimento di una villa e ulteriori rinvenimenti risalenti al 2004. Tipiche le tantissime scalinate che dall'alto del paese giungono in basso, alla spiaggia. Le spiagge principali sono la \"Spiaggia Grande\" e quella di \"Fornillo\", entrambe raggiungibili a piedi; le altre sono \"La Porta\", \"Arienzo\" e \"San Pietro Laurito\", tutte raggiungibili principalmente via mare.\nClima.\nIl clima di Positano grazie alla sua posizione \u00e8 molto mite, di tipo mediterraneo; gli inverni sono assai tiepidi con temperature minime che non scendono quasi mai al di sotto dei 6 gradi, mentre le estati sono lunghe, calde ed assolate ma spesso rinfrescate dalla brezza marina.\nGrazie alle temperature miti ed alla bellezza del paesaggio, Positano \u00e8 stato un luogo di villeggiatura sin dall'epoca dell'impero romano, come attestano il rinvenimento di una villa. Le spiagge principali sono la Spiaggia Grande, Fornillo, La Porta, Fiumicello, Arienzo, San Pietro, Laurito e Remmese, alcune delle quali raggiungibili anche via mare.\nOrigini del nome.\nIl nome potrebbe derivare da Posides, appellativo del liberto romano che fece ivi costruire una villa, o dal greco \"terra scoscesa\". Esiste inoltre una leggenda secondo cui la Madonna Nera, trasportata per mare, invoc\u00f2 i navigatori dicendo loro \"Posa , Posa\", venendo cos\u00ec sbarcata nel paese (che all'epoca si chiamava Mortelle).\nStoria.\nLe prime testimonianze di un insediamento a Positano risalgono alla Preistoria, pi\u00f9 precisamente al Paleolitico Superiore in cui la Grotta \"La Porta\" era frequentata da popoli di raccoglitori e cacciatori. Questa piccola caverna, situata a 120 m s.l.m. e a 10 m sulla strada statale, era un tempo molto ampia di cui \u00e8 ancora possibile distinguere la parte terminale e due nicchie. Nel 1955, Antonio M. Radmilli (Universit\u00e0 di Pisa) organizza diverse ricognizioni per individuare frequentazioni preistoriche, sia in superficie sia in alcune grotte. Durante gli scavi sono emersi diversi fossili, tra cui alcuni di tipo malacologico, come gusci di molluschi, mentre la fauna \u00e8 rappresentata da resti di mammiferi (cinghiale, stambecco, cervo e capriolo), uccelli, anfibi e pesci. I rinvenimenti hanno fatto supporre che le genti che frequentavano le grotte avessero un'economia basata prevalentemente sulla raccolta di molluschi, mentre la caccia agli uccelli, come anche ai mammiferi, era piuttosto marginale[1].\nNonostante la tradizione legata al mito delle Sirene, non vi sono notizie riguardanti una frequentazione greca della costa di Positano.\nLe prime attestazioni archeologiche risalgono al I sec. a.C., quando sulla costa della Penisola Sorrentina furono costruite lussuose ville romane. A Positano una occupava la baia e l'altra si estendeva sull'isola del Gallo Lungo, \"un tipico esempio di come sono stati utilizzati in et\u00e0 claudia anche spazi pi\u00f9 reconditi di una costa selvaggia senza rispetto addirittura per gli scogli che, secondo la leggenda, sarebbero serviti da dimora delle sirene[2]\". Queste ville appartengono al \"tipo disperso\", cio\u00e8 formate da diverse strutture non raggruppate tra loro delimitate da giardini[3]. Non si conoscono ancora i nomi dei proprietari, ma sicuramente si tratta di contesti elitari. La Villa di Positano viene descritta per la prima volta da Karl Weber nel 1758, che allora soprintendeva gli scavi ad Ercolano e Pompei. All'inizio del '900, Mingazzi e Pfister[4], effettuarono alcuni saggi per meglio comprendere la struttura, sia della baia di Positano, sia del Gallo Lungo. Maiuri[5] descrive alcuni resti, ancora visibili negli anni '60, come un \"peristilium\" di colonne in laterizio stuccate. Il complesso \u00e8 stato oggetto di scavi sistematici dal 2003, che hanno interessato la zona sottostante l'oratorio della chiesa di Santa Maria Assunta e, il sito \u00e8 stato inaugurato il 18 luglio 2018, con il nome di MAR (Museo Archeologico Romano) Santa Maria Assunta Positano.\nLe successive attestazione di insediamento risalgono al X sec., quando \u00e8 testimoniata la presenza di un complesso abbaziale benedettino dedicato a San Vito e a Santa Maria[6][7]. L'istituzione ha lunga vita, giunge infatti fino al XVIII sec.\nCon la dominazione Angioina prima ed Aragonese poi, la linea costiera fu fortificata da una serie di torri di guardia per contrastare le incursioni nemiche. Sul versante marittimo vi sono la Torre di Fornillo, Tras\u00ecta e Sponda, e un'altra era di vedetta sul Gallo Lungo; le altre sono all'interno del paese, oggi inglobate nell'abitato[8][9].\nIl '700 fu un periodo di floridezza, come testimoniato dalle ville tardo-barocche edificate lungo il versante orientale. La citt\u00e0, da sempre strategico snodo commerciale fin da quando partecipava ai traffici della Repubblica Amalfitana, mise a frutto le proprie risorse diventando in pochi decenni una delle piazze commerciali pi\u00f9 importanti del regno. Buona parte dei cittadini divennero armatori e mercanti, arricchendosi con il commercio di tessuti pregiati, legnami, spezie e altri prodotti raffinati. I Positanesi fondarono basi e avamposti in varie citt\u00e0 d'Italia e finanche all'estero, nei paesi di interesse commerciale, Medio Oriente, Nord Europa e America del Sud. Furono diverse le famiglie che fecero fortuna in quel periodo, tra cui le pi\u00f9 importanti si possono annoverare: Cinque, Attanasio, Stajano, di Palma, de Martino, Montuori, Talamo e Rossi. Queste famiglie si costituirono in societ\u00e0 di \"negozianti\" finanziate dai due banchieri del paese, che condividevano fortune e sfortune negli affari. Affari che cominciarono a diminuire sulla fine del secolo per poi interrompersi quasi del tutto agli inizi del diciannovesimo secolo, a causa delle guerre condotte da Napoleone, della mutata situazione internazionale, dell'insicurezza delle rotte commerciali e della concorrenza. I mercanti pi\u00f9 attivi decisero cos\u00ec di trasferirsi in altre citt\u00e0 portuali (in cui spesso avevano gi\u00e0 basi commerciali) per continuare i loro affari, come Messina, Palermo, Napoli, Salerno, Gallipoli, Bari, Monopoli e Salerno.\nDal 1806 al 1860 \u00e8 stato capoluogo dell'omonimo circondario appartenente al Distretto di Salerno del Regno delle Due Sicilie. A seguito dell'Unit\u00e0 d'Italia, molti positanesi emigrarono in altre citt\u00e0. Dal 1860 al 1927, durante il Regno d'Italia \u00e8 stato capoluogo dell'omonimo mandamento appartenente al Circondario di Salerno.\nDopo la Prima Guerra Mondiale, nella quale Positano pag\u00f2 un altissimo tributo di sangue, molti artisti come Vincenzo Caprile, e letterati russi e tedeschi, vi trovarono rifugio, eleggendola a loro dimora. Tra i tanti ricordiamo Semenov, Zagarouiko, Essad Bey, Clavel, Escher, Massine, Kovaliska, ecc. che con le loro opere fecero conoscere questo angolo di paradiso al mondo intero[10].\nIl boom turistico si \u00e8 avuto nel secondo dopoguerra, ma pur avendo avuto un intenso sviluppo, Positano ha saputo conservare la sua caratteristica peculiare di citt\u00e0 verticale.\nSimboli.\nLo stemma e il gonfalone del comune di Positano sono stati concessi con decreto del presidente della Repubblica del 3 novembre 2009.\nSociet\u00e0.\nEvoluzione demografica.\nAl 31 dicembre 2019, a Positano risultavano residenti 177 cittadini stranieri, principalmente provenienti dall'Ucraina (47).\nReligione.\nLa maggioranza della popolazione \u00e8 di religione cristiana di rito cattolico appartenenti all'arcidiocesi di Amalfi-Cava de' Tirreni.\nGeografia antropica.\nFrazioni.\nMontepertuso.\n\u00c8 conosciuta per il monte forato che sormonta il piccolo villaggio, da cui prende il nome. Secondo una leggenda, il demonio sfid\u00f2 la Madonna proponendole di realizzare un buco nella montagna ed ella con il dito indice vi riusc\u00ec. Il Diavolo sconfitto, precipitando lascia le impronte degli zoccoli e la coda sulla roccia sottostante. In onore di questo miracolo ogni 2 luglio si rievoca la leggenda legata alla Madonna con spettacoli pirotecnici e audiovisivi.\nMontepertuso \u00e8 il luogo di origine della famiglia di commercianti e armatori De Martino che all'inizio del XIX secolo, con Michele De Martino, si trasfer\u00ec a Monopoli, da dove ampli\u00f2 i propri traffici marittimi con veloci velieri fino in America, in Russia, in Francia, commerciando soprattutto olio d'oliva e grano.\nNocelle.\nL'etimologia del nome deriva dal latino \"nova cella\" e non da nocciola come si tenderebbe facilmente ad associare. Il borgo si trova sulla parte pi\u00f9 alta del Comune di Positano ed era raggiungibile esclusivamente percorrendo un sentiero da Montepertuso oppure tramite una lunga scala che la collega con il quartiere di Arienzo. Negli ultimi anni \u00e8 divenuto punto di sosta per escursionisti che attraversano il famoso Sentiero degli Dei. Il panorama da Nocelle \u00e8 particolarmente suggestivo e si pu\u00f2 persino scorgere l'isola di Capri con i Faraglioni e l'intera linea costiera fino a Punta Campanella.\nLaurito.\nSituata all'estremit\u00e0 sud di Positano, la frazione \u00e8 immersa nel verde ed \u00e8 attraversata dalla S.S. 163. La frazione \u00e8 caratterizzata da una piccola spiaggia, raggiungibile sia tramite una scala, sia da mare.\nEconomia.\nPopolare destinazione turistica internazionale, \u00e8 soprannominata \"citt\u00e0 verticale\" in ragione della peculiare conformazione morfologico-urbanistica. Dal 1997, in quanto parte della Costa d'Amalfi, il territorio comunale \u00e8 stato dichiarato patrimonio dell'Umanit\u00e0 dell'UNESCO.\nInfrastrutture e trasporti.\nMobilit\u00e0 urbana.\nLa mobilit\u00e0 \u00e8 affidata, per i trasporti urbani, alla societ\u00e0 \"Mobility Amalfi Coast Srl\", aderente alla Societ\u00e0 Consortile Salernitana Trasporti.\nMolo L\u00e9onide Massine.\nIl porto consente i collegamenti con: Amalfi, Capri, Salerno.\nAmministrazione.\nAltre informazioni amministrative.\nLe competenze in materia di difesa del suolo sono delegate dalla Regione Campania all\u2019Autorit\u00e0 di Bacino Regionale Campania Sud ed Interregionale per il bacino idrografico del fiume Sele,\nex Autorit\u00e0 di bacino regionale Destra Sele.\nSport.\nLa principale squadra calcistica di Positano \u00e8 il San Vito Positano che nella stagione 2014-15 ha militato nel campionato di Promozione. La squadra \u00e8 stata recentemente salvata dal fallimento, grazie al conduttore e giornalista Alessandro Cecchi Paone che ha rilevato la societ\u00e0 salvandola in extremis, e portata alla vittoria del campionato nella stessa stagione e alla promozione in Eccellenza campana.\nIl 28 gennaio 2016 venne disputata un'amichevole La partita vide la squadra locale perdente con un risultato di 14-0."}
{"id": "2780242", "revid": "287204", "url": "https://it.wikipedia.org/wiki?curid=2780242", "title": "Premier Division 1988-1989 (Irlanda)", "text": "La stagione 1988-1989 \u00e8 stata la sessantottesima edizione della League of Ireland, massimo livello del campionato di calcio irlandese.\nClassifica finale.\nLegenda:\nNote:"}
{"id": "2780244", "revid": "1573940", "url": "https://it.wikipedia.org/wiki?curid=2780244", "title": "Vini peruviana", "text": "Il lorichetto blu (Vini peruviana ()) \u00e8 un uccello della famiglia degli Psittaculidi.\nDistribuzione.\nFino al 1919 era presente su migliaia di piccoli atolli che formano le isole di Cook meridionali, le isole della Societ\u00e0 e le isole di Tuamotu, in Polinesia. Attualmente vive solo sulle isole Ua Pou, Nuku Hiva e Ua Huca, nell'arcipelago delle Marchesi, nella Polinesia francese. Le 250 coppie che nel 1975 erano presenti su Ua Pou hanno subito in 25 anni un declino di oltre il 50%. I pochissimi individui rimasti in natura sono a grave rischio di estinzione a causa dei gatti e dei ratti introdotti dall'uomo.\nDescrizione.\nPappagallino di taglia intorno ai 18\u00a0cm, ha colorazione blu malva con riflessi argentati; guance, mento e petto sono bianco ghiaccio. Gli immaturi hanno becco e iride scuri.\nBiologia.\nIl suo habitat \u00e8 rappresentato dalle foreste di pianura e di montagna, dove predilige restare al riparo tra il fitto degli alberi. Timido e riservato, si muove a coppie o in piccoli gruppi di poche unit\u00e0. Allestisce il nido nelle cavit\u00e0 degli alberi e delle palme, dove la femmina depone due uova. Entrambi i genitori si occupano della cova per 21 giorni, anche se il maschio si limita a stare sulle uova quando la femmina esce dal nido per le sue necessit\u00e0 fisiologiche. I giovani lasciano il nido a 8 settimane circa.\nNella cultura di massa.\nNel manga e anime Mew Mew - Amiche vincenti la co-protagonista Mint Aizawa mescola il suo DNA con quello del lorichetto blu, acquisendone tutte le sue caratteristiche e potendo cos\u00ec trasformarsi in una specie di lorichetto umano."}
{"id": "2780245", "revid": "1318658", "url": "https://it.wikipedia.org/wiki?curid=2780245", "title": "Karesansui", "text": "Il \u00e8 una tipologia di giardino giapponese e, per estensione, dei nihonga (dipinti di scuola giapponese) che lo rappresentano. In lingua italiana \u00e8 indicato anche come giardino secco o, impropriamente, giardino zen.\nLa caratteristica principale del karesansui \u00e8 l'assenza dell'acqua, ovvero uno dei quattro elementi base del giardino giapponese insieme alle rocce, alle piante e agli elementi antropici del paesaggio. Questo vuol dire che anche i giardini in cui \u00e8 presente una ricca vegetazione, ma non scorre acqua, sono comunque considerati karesansui. Solitamente vengono usati sassi, ghiaia o sabbia per rappresentare in maniera pi\u00f9 o meno metaforica corsi d'acqua o stagni, ad esempio allestendo distese di ghiaia bianca modellata per simulare le onde, oppure accorpando grandi rocce come se ospitassero una cascata. Nel tentativo di rappresentare metaforicamente il concetto di acqua, i karesansui hanno raggiunto elevati livelli di astrazione fino a giungere a esiti talvolta criptici in cui l'interpretazione non \u00e8 univoca, ma demandata all'osservatore o addirittura non esistente affatto.\nI vassoi artigianali \"bonseki\" sono talvolta paragonati ai giardini karesansui poich\u00e9 entrambi lavorano sulla disposizione delle pietre, bench\u00e9 su scala e con scopi completamente diversi.\nNome.\nIl nome \"karesansui\" vuol dire letteralmente \"natura secca\", dove la parola usata per \"natura\" \u00e8 che compare all'interno del trattato di giardinaggio \"Sakuteiki\" scritto nell'XI secolo.\nAltri nomi meno comuni con cui viene identificata questa tipologia di giardino sono , , e , che hanno un valore pi\u00f9 filosofico e indicano i concetti che sono dietro l'ideazione e la progettazione di questi spazi.\nStoria.\nI karesansui sono nati all'interno dei palazzi nobiliari shindenzukuri di Kyoto del Periodo Heian (794-1185), dove erano presenti in forma latente, nel senso che non erano stati ancora codificati come spazi a s\u00e9 stanti, ma inseriti in contesti pi\u00f9 ampi che contenevano anche acqua; il karesansui era quindi una delle svariate porzioni di un giardino e non un giardino in s\u00e9.\nL'elevazione del karesansui a modello indipendente di giardino \u00e8 stata raggiunta all'interno dei monasteri del buddhismo zen durante il Periodo Muromachi (1336-1573), dove erano intesi come rappresentazione astratta della realt\u00e0. I monaci zen hanno portato avanti lo sviluppo concettuale e l'emancipazione sia del senso sia dello spazio dei karesansui, esplorandone le possibilit\u00e0 espressive e trasformandolo in modello filosofico di visione del mondo.\nIl successo sia in campo laico sia in campo religioso del karesansui \u00e8 dovuto anche al fatto che elimina una delle necessit\u00e0 base dei giardini giapponesi, ovvero avere una fonte di approvvigionamento idrico; grazie al modello del karesansui \u00e8 stato possibile costruire giardini anche in zone dove l'acqua era scarsa o difficile da convogliare.\nCritiche.\nIl concetto di \"giardino zen\", con cui spesso si identificano i karesansui, viene considerato un falso storico da molti importanti esperti di giardini giapponesi e di buddhismo. Essi sostengono che si tratta di una creazione occidentale del XX secolo, che non ha niente a che fare con la tradizione del giardinaggio giapponese. L'estetica del karesansui infatti non \u00e8 unica dei giardini dei templi zen, ma \u00e8 storicamente presente nell'ambito di residenze e locali commerciali. Al contempo, i giardini attorno ai templi zen possono avere molti stili differenti, e i giardini secchi sono solo uno di questi.\nIl termine \"giardino zen\" apparve per la prima volta nel libro del 1935 di Loraine Kuck intitolato \"One Hundred Kyoto Gardens\", mentre il primo uso del termine in lingua giapponese non apparve su stampa fino al 1958. Ci\u00f2 pu\u00f2 implicare che qualche studioso giapponese possa aver semplicemente seguito l'uso occidentale, adottando il concetto in voga di \"giardino zen\" perch\u00e9 gi\u00e0 utilizzato e comune fra gli stranieri.\nIl libro \"Themes, Scenes &amp; Taste in the History of Japanese Garden Art\" di Wybe Kuitert, pubblicato nel 1988, contesta fortemente la correlazione fra Zen e karesansui:\nInoltre Kuitert parla del \"giardino zen\" da una prospettiva buddhista: \u00ab[Dal punto di vista di Dogen] il miglior giardino per rappresentare il Sermone del Buddha sarebbe il nulla. O perlomeno non sarebbe sicuramente stato un giardino esteticamente gradevole, il quale avrebbe solamente distratto da una reale ricerca dell'Illuminazione\u00bb.\nKuitert si mostra ancora pi\u00f9 critico traducendo i commenti al tempio T\u014d-ji di un monaco del Periodo Muromachi: \u00abChi pratica lo Zen non deve costruire giardini. In una sutra \u00e8 detto che il Bodhisattva Makatsu, volendo meditare, per prima cosa abbandon\u00f2 totalmente le cose di questo mondo, tanto il far affari e ottenere profitti quanto il coltivare piante\u00bb.\nL'opinione che i monaci zen usino i giardini per la meditazione \u00e8 poi smentita dal fatto che in Giappone questi monaci meditano quasi sempre al chiuso, in un edificio detto , sia di fronte a un muro (S\u014dt\u014d Zen) sia di fronte al centro della stanza (Rinzai Zen), e non di fronte a un paesaggio. Le foto di monaci giapponesi che meditano davanti a giardini di ghiaia sono verosimilmente delle messe in scena turistiche.\nGiardini famosi.\nIn Giappone, i giardini solitamente considerati come i due poli opposti del karesansui sono quello del Saih\u014d-ji e quelli del complesso Daitoku-ji, entrambi costruiti a Kyoto durante il Periodo Muromachi.\nIl primo fa parte dei 17 siti inseriti nel Patrimonio dell'umanit\u00e0 dell'UNESCO denominato Monumenti storici dell'antica Kyoto, ed \u00e8 celebre anche con il soprannome di \"tempio del muschio\" dato che il suo giardino \u00e8 foderato da uno strato di muschio che ricopre l'intera superficie calpestabile (viali e ponti inclusi) ed \u00e8 mantenuto costantemente florido tramite una specifica manutenzione e la limitazione degli ingressi turistici. Anche il karesansui \u00e8 rivestito di muschio: il tappeto vegetale si adagia sulle rocce disposte a formare una scogliera da cui scende una cascata verde e immobile. Non c'\u00e8 affatto ghiaia, il punto di vista \u00e8 unico, e lo spazio \u00e8 organico e concepito per il godimento estetico.\nIl Daitoku-ji invece \u00e8 un grande complesso composto da 20 distinti edifici religiosi oltre a numerose pagode, stanze per la cerimonia del t\u00e8 e altre costruzioni. Fra i vari templi interni al Daitoku-ji, i pi\u016b rilevanti per quanto riguarda i karesansui sono i monasteri Daisen-in e Zuih\u014d-in. Il primo presenta un celebre karesansui circolare che gira intorno ai quattro lati dell'edificio: la parte iniziale di fronte allo \u00e8 complessa e narrativa, ed \u00e8 costruita come una cascata da cui si originano corsi d'acqua (di ghiaia) e pietre di evidente valore metaforico; nei due lati seguenti la composizione si semplifica gradualmente, e nella quarta e ultima parte di fronte allo diventa estremamente semplice e astratta, con un cortile completamente vuoto pavimentato a ghiaia bianca e due coni di ghiaia dal significato criptico che invitano all'interpretazione personale. L'altro karesansui interno al Daitoku-ji \u00e8 quello del monastero Zuih\u014d-in, realizzato nel 1961 dal celebre progettista di giardini del XX secolo Mirei Shigemori. Il complesso \u00e8 a forma di C: il primo lato lungo presenta un mare (di ghiaia) dalle onde impetuose provenienti da scogli (rocce) che partono dal lato corto, completamente ricoperto di erba e sentieri, fino al secondo lato lungo con una distesa di ghiaia da cui spiccano rocce che compongono una croce latina, a ricordo delle tombe l\u00ec presenti dei daimy\u014d Oomoto di Bungo, che erano cristiani. I karesansui dei Daitoku-ji sono razionali, fortemente concettuali, articolati in spazi complessi e basati sull'uso della ghiaia bianca.\nAll'estero, il karesansui pi\u00f9 celebre \u00e8 quello del tempio Ry\u014dan-ji a Kyoto: \u00e8 composto da un unico spazio grande 25\u00d710 metri, recintato da un muro di argilla ristrutturato nel 1977, e pavimentato a ghiaia da cui spuntano 15 rocce disposte in gruppi (da sinistra) di 5, 2, 3, 2 e infine 3 elementi. Le pietre sono disposte in maniera tale per cui, una volta sedutisi sulla veranda che si affaccia sul giardino, non \u00e8 mai possibile osservarle tutte e 15 contemporaneamente da qualunque punto di vista (se non dall'alto). Sono stati proposti vari tentativi di spiegazione della enigmatica disposizione delle pietre: alcune sono metaforiche (la ghiaia rappresenta l'oceano e le pietre rappresentano le isole del Giappone, oppure le rocce rappresentano dei cuccioli di tigre che nuotano verso la madre), altre grafiche (collegando le rocce si disegna il kanji di oppure la costellazione Cassiopea), e altre ancora matematiche, nessuna completamente soddisfacente. A livello religioso, il giardino invita alla riflessione filosofica sull'impossibilit\u00e0 di comprendere a pieno la realt\u00e0 del mondo, ed \u00e8 stato di ispirazione al compositore statunitense John Cage per la scrittura di alcuni brani."}
{"id": "2780253", "revid": "1543377", "url": "https://it.wikipedia.org/wiki?curid=2780253", "title": "Aleksandr Iosifovi\u010d Gerbstman", "text": "Trascorse la giovent\u00f9 nella citt\u00e0 svizzera di Weggis, dove impar\u00f2 a giocare a scacchi. Dopo essere tornato in Russia, si stabil\u00ec a Mosca. Studi\u00f2 all'Istituto Superiore di Lettere ed Arti, laureandosi in scienze filologiche.\nNel 1924, presso la redazione della rivista \"\u0160achmaty v SSSR\" conobbe i giocatori e studisti Nikolai Grekov e Vasilij Panov, che lo indussero a dedicarsi alla composizione di studi. Nel 1934, durante un viaggio di lavoro a Leningrado, conobbe Leonid Kubbel e Aleksej Troickij. Quest'ultimo gli chiese di collaborare ad un suo libro. Gerbstman divent\u00f2 amico di Troickij e compose assieme a lui alcuni studi. Dopo l'inizio della seconda guerra mondiale cerc\u00f2 di convincerlo a lasciare Leningrado, essendo l'esercito nazista diretto verso quella citt\u00e0. Troickij per\u00f2 scelse di rimanere, e sia lui sia Kubbel morirono nel 1942 durante l'assedio di Leningrado.\nGerbstman compose circa 350 studi, 150 dei quali ottennero premi o riconoscimenti. Vinse 22 primi premi. Nel 1959 fu tra i primi cinque compositori cui la FIDE attribu\u00ec il titolo di Maestro internazionale per la composizione.\nNel 1979 Gerbstman lasci\u00f2 la Russia ed emigr\u00f2 con la moglie e la figlia in Svezia, stabilendosi a Stoccolma.\nScrisse diversi libri, tra cui:"}
{"id": "2780254", "revid": "729019", "url": "https://it.wikipedia.org/wiki?curid=2780254", "title": "Stazione di Jungfernheide", "text": "La stazione di Jungfernheide \u00e8 una delle stazioni ferroviarie della citt\u00e0 tedesca di Berlino.\nPrende il nome dal parco della Jungfernheide, posto comunque a una certa distanza.\nMovimento.\nLa stazione \u00e8 servita dalle linee S\u00a041 e S\u00a042 della S-Bahn, dalla linea regionale RB\u00a010 e RB\u00a013, e dalla linea regionale espressa RE\u00a04."}
{"id": "2780256", "revid": "1649933", "url": "https://it.wikipedia.org/wiki?curid=2780256", "title": "Piribebuy", "text": "Piribebuy \u00e8 una citt\u00e0 del Paraguay, situata nel Dipartimento di Cordillera, a 74 km dalla capitale del paese, Asunci\u00f3n. Forma uno dei 20 distretti in cui \u00e8 diviso il dipartimento.\nPopolazione.\nAl censimento del 2002 la citt\u00e0 contava una popolazione urbana di 9.617 abitanti (19.594 nel distretto).\nStoria.\nAnticamente conosciuta con il nome di \"Capilla Guas\u00fa\", Piribebuy non pu\u00f2 vantare una data sicura di fondazione, a causa del fatto che i suoi documenti ufficiali furono distrutti dopo la battaglia del 12 agosto 1869. Sorta come luogo di posta per far riposare i cavalli, il frate francescano Gaspar de Medina vi fece costruire nel 1744 un tempio dedicato al Cristo dei Miracoli (\"\u00d1andejara Guasu\" in lingua guaran\u00ed).\nDurante la Guerra della triplice alleanza la citt\u00e0 fu nominata capitale l'8 dicembre del 1868; il 12 agosto dell'anno seguente 1.600 uomini male armati, per la maggioranza ragazzini, resistettero 5 ore agli assalti di 20.000 alleati brasiliani, argentini e uruguaiani decisi a conquistare la localit\u00e0, prima di essere sopraffatti. Alla fine della battaglia, nella quale fu bruciato l'ospedale con tutti i suoi feriti, vennero decapitati numerosi prigionieri, compreso il comandante delle forze paraguaiane Pedro Caballero.\nEconomia.\nNell'economia della citt\u00e0 hanno un ruolo importante il turismo, con le bellezze naturali del circondario e i luoghi di interesse storico, e l'artigianato; per quanto riguarda quest'ultimo il prodotto pi\u00f9 famoso di Piribebuy \u00e8 il \"Poncho Para\u00b4\u00ed\" o \"Poncho de 60 listas\" (\u201cPoncho con 60 strisce\u201d), la cui fabbricazione si tramanda di generazione in generazione."}
{"id": "2780259", "revid": "18323", "url": "https://it.wikipedia.org/wiki?curid=2780259", "title": "Episodi di Angel (terza stagione)", "text": " \nLa terza stagione di \"Angel\" \u00e8 stata trasmessa originariamente dal canale The WB nella stagione televisiva 2001-2002. In Italia \u00e8 stata trasmessa dalla rete satellitare Fox nel 2005.\nA partire da questa stagione i titoli italiani degli episodi sono stati scelti dai fan della serie, grazie ad un'iniziativa della webmistress (Buffyfaith) del sito Buffy Italian World.\nGli antagonisti principali sono Daniel Holtz e Shajhan.\nIl cast regolare di questa stagione \u00e8 composto da:\nUn cuore perduto.\nTrama.\nAngel si \u00e8 sottoposto a un ritiro spirituale in un monastero per superare il dolore per la morte di Buffy. Tornato, deve affrontare un gruppo di vampiri che scorrazza per Los Angeles. Li elimina, con l'aiuto di Gunn e Wesley, e nel farlo uccide una sua vecchia conoscenza, che lo riconosce mentre si tramuta in polvere. La femmina di vampiro era la compagna di James, un vampiro tradito da Angelus circa duecento anni prima, che ora vuole vendicare la morte dell'amata e il vecchio tradimento. Si sottopone cos\u00ec a un rito che lo uccider\u00e0 in breve tempo ma lo render\u00e0 invincibile (immune alla luce del sole e ai paletti nel cuore) per il poco tempo che gli lascia. Ci\u00f2 malgrado Angel riesce a resistergli quanto basta e salvarsi. L'episodio si chiude svelando che Darla, di cui si erano perse le tracce, \u00e8 sorprendentemente incinta.\nVisioni.\nTrama.\nCordelia \u00e8 sconvolta da visioni premonitrici pi\u00f9 violente del solito. Questa volta le lasciano anche dei segni fisici, che si fanno di volta in volta sempre pi\u00f9 dannosi. Angel, Wesley e Gunn con l'aiuto di Fred, indagano sull'origine di queste anomale e perniciose visioni. Scoprono cos\u00ec, grazie all'intervento di Lorne, che sono causate da un potente e mostruoso sciamano (privo di calotta cranica, con il cervello esposto) al soldo di Lilah Morgan della Wolfram &amp; Hart. L'inganno \u00e8 stato studiato appositamente per attirare Angel, di cui Lilah intende servirsi per liberare un misterioso e sinistro giovane imprigionato in una dimensione demoniaca. Angel lo libera, lo consegna e uccide a sorpresa lo sciamano, minacciando di morte la stessa Lilah se ripeter\u00e0 un'azione simile a scapito di Cordelia. Nel frattempo Darla \u00e8 alla ricerca dell'origine della sua gravidanza: provate tutte le strade senza esito, decide che \u00e8 ora di tornare dal padre della creatura che porta in grembo (che sappiamo essere lo stesso Angel).\nLa mia vecchia squadra.\nTrama.\nAngel decide di farsi perdonare da Merl, cos\u00ec va a casa sua e lo trova smembrato, cos\u00ec la Angel Investigation si mette ad indagare, scoprendo anche molti altri omicidi anche su demoni pacifici. Gunn ha incubi sulla sorella e rimorsi per aver lasciato la sua ex-squadra. Torna allora a frequentare la sua vecchia gang, alla quale si \u00e8 recentemente aggiunto il bullo Gio, che non perde occasione di criticare Gunn per la sua alleanza con un vampiro.\nNel frattempo Cordelia porta Fred da Lorne, dove ad un tratto fa irruzione la ex-squadra di Gunn guidata da Gio, che comincia a sparare a tutti i demoni, capendo cos\u00ec che la sua stessa ex-squadra \u00e8 responsabile di tutti quegli omicidi, cosa che lascia Gunn deluso e disgustato dal loro comportamento. \nCarpe Noctem.\nTrama.\nVengono rinvenuti dei cadaveri di giovani uomini ridotti come dei sacchi vuoti per cause misteriose. Angel indagando giunge a una casa di riposo dove incontra l'anziano e malato Marcus. Questi si rivela essere il responsabile delle morti, poich\u00e9 riesce con un incantesimo a trasferire la sua coscienza in corpi giovani e vigorosi, che per\u00f2 si consumano come effetto collaterale della possessione. Approfittando della sorpresa Marcus si impadronisce del corpo di Angel, di cui scopre gradualmente poteri e caratteristiche. Intanto Angel cerca inutilmente di contattare i suoi amici per farsi aiutare, sia a uscire dall'istituto in cui \u00e8 rimasto imprigionato sia dal corpo di Marcus. Il quale, quando si rende conto di aver trovato un corpo immortale, decide di uccidere il suo corpo originale, unico modo per poter conservare per sempre il corpo di Angel. Cordelia, Fred, Wesley e Gunn arrivano appena in tempo per salvarlo: stordiscono il suo corpo e gli fanno pronunciare l'incantesimo inverso. Cos\u00ec Marcus torna al suo debole corpo, gi\u00e0 provato da diversi attacchi di cuore, e al destino che gli spetta. Nel finale Angel riesce ad avere un chiarimento con Fred a proposito dei sentimenti che prova nei suoi confronti.\nSenza Fred.\nTrama.\nI genitori di Fred scoprono grazie ad un detective privato che la figlia vive nella sede della Angel investigazioni. Appena Fred sente i genitori parlare nella Hall dell'albergo scappa raccogliendo le sue poche cose. Angel e gli altri sospettano che i genitori di Fred abbiano qualcosa da nascondere e si dividono per trovare Fred senza portare i genitori direttamente da lei e avere un chiarimento. Fred nel frattempo \u00e8 andata da Lorne per avere un consiglio. Il demone lettore di aure le dice di scappare pi\u00f9 lontano che pu\u00f2.\nQuando il gruppo raggiunge Lorne, Angel decide che Fred deve comunque affrontare il faccia a faccia con i genitori e convince Lorne a raccontare dove sia andata Fred.\nRaggiunta in aeroporto Fred si confronta con i genitori rivelando che l'unico motivo per cui non voleva vederli era che incontrandoli avrebbe dovuto accettare come veramente accaduti i 5 anni di prigionia a Phylea.\nTornati all'Angel investigazioni Fred decide di partire con i genitori e di tornare in Texas per vivere una vita normale.\nL'attacco di un mostro insetto riformer\u00e0 la squadra e determiner\u00e0 il ritorno in pianta stabile di Fred nel gruppo.\nBilly.\nTrama.\nIl ragazzo che Angel aveva liberato dall'Inferno per salvare Cordelia torna a farsi vedere. Billy non \u00e8 completamente umano, ha un potere speciale: toccando un uomo fa riaffiorare il risentimento ancestrale contro le donne, e a causa sua vengono uccise e molestate molte donne. Quando la Angel Investigation inizia le indagini Wesley viene contagiato e cerca di uccidere Fred. Intanto Cordelia trova Billy e grazie all'intervento di Angel lo neutralizzano, ma \u00e8 Lilah, che a causa sua era stata picchiata selvaggiamente, ad ucciderlo sparandogli. Wesley, che era segretamente innamorato di Fred, si sente terribilmente in colpa, ma poi torna in ufficio su richiesta della ragazza.\nProgenie.\nTrama.\nAngel e Cordelia approfondiscono sempre di pi\u00f9 il loro rapporto mentre Wesley cerca di tradurre una\npergamena contenente un'antica profezia. La tranquillit\u00e0 finisce con l'arrivo di Darla all'Hyperion furibonda verso Angel, il padre del bambino che porta in grembo.\nCordelia, prende le difese di Darla e se la prende con Angel per non aver parlato della notte di sesso\ncon la vampira.\nIl fatto che Darla non riesca in alcun modo a liberarsi della creatura che porta in grembo suscita numero\ndi sospetti, anche se Angel dubita che suo figlio possa essere il misterioso mostro di cui parla la profezia.\nLA conferma di questo non tarda ad arrivare: dopo una serie di Flashback che narrano i suoi scontri con Holtz,\nun feroce cacciatore di vampiri, viene svelata (forse) l'identit\u00e0 di questo temibile messia del male.\nAccelerazione.\nTrama.\nGrazie ad un'ecografia si scopre, con molto disgusto da parte di Darla, che il bambino che aspetta \u00e8 completamente umano.\nQuesta gravidanza, di per s\u00e9 strana (per il fatto che una vampira non possa far nascere un figlio) viene seguita da molte persone, prime tra tutte una setta di vampiri che tenta di impadronirsi del nascituro in ospedale. Nel frattempo Holtz, riportato nel presente dal demone Sahjhan va alla ricerca di Angel, spinto dalla sua sete di vendetta.\nAnche la Wolfram&amp;Hart interessata al bambino per poter compiere degli esperimenti su quest'ultimo decide di attuare un piano d'attacco all'albergo. Holtz e i suoi demoni arrivano all'albergo prima di Angel ma dopo il commando della WeH e li eliminano. Tornato all'albergo Angel \u00e8 sconvolto nel trovarsi di fronte Holtz, che credeva morto da secoli.\nNinna nanna.\nTrama.\nAngel \u00e8 ancora nelle mani di Holtz deciso a vendicare la sua famiglia uccisa secoli prima da Angelus e Darla. Quest'ultima in preda alle doglie, \u00e8 circondata insieme al resto del gruppo dai demoni al servizio di Holtz, ma riesce a fuggire dopo aver rubato una macchina.\nNello stesso momento Lilah cerca, grazie all'aiuto di un traduttore, di capire il significato della pergamena e quali sono gli eventi annunciati in essa.\nDopo essersi liberato e aver ritrovato Darla, Angel, insieme al resto della gang si reca al Caritas, ma mentre il parto di Darla \u00e8 ormai imminente l'arrivo di Holtz al locale di Lorne obbliga Angel e la vampira ad uscire, costringendo Darla a partorire sotto una pioggia scrosciante in un vicolo dietro il Caritas. Lei per\u00f2, in quanto vampira, non pu\u00f2 partorire normalmente e decide quindi di impalarsi affinch\u00e9 suo figlio viva. Il suo corpo si dissolve e tutto ci\u00f2 che rimane di lei \u00e8 il bambino.\nPap\u00e0.\nTrama.\nAngel, il bambino e il resto della gang, tornati all'Hyperion, lo trovano completamente devastato dall'irruzione di Holtz. Il neo padre deve fare i conti con la caccia grossa scatenata contro il neonato prodigioso, sul quale molti clan demoniaci vorrebbero mettere le mani... inoltre, con ogni singola mossa monitorata dalla Wolfram&amp;Hart.\nBuon compleanno Cordelia.\nTrama.\n\u00c8 il compleanno di Cordelia. Il gruppo di Angel si appresta a festeggiarla, quando una visione ha un effetto pi\u00f9 violento del solito e la manda in uno stato di coma. Cordelia pu\u00f2 vedere tutto quello che succede perch\u00e9 la sua forma astrale ha abbandonato il suo corpo, ma non riesce a comunicare con i suoi amici che l'assistono al suo capezzale. La situazione \u00e8 grave: Cordelia rischia di morire per i danni che le visioni arrecano al suo cervello. Un demone (Skip) si presenta e le spiega che i suoi problemi con le visioni derivano dal fatto che gli umani non hanno forza sufficiente per sopportarle a lungo. Le presenta anche una portatrice umana delle visioni del passato, Tammy, a cui \u00e8 scoppiata la parte inferiore del cranio a causa di queste. Si offre di cambiarle vita, annullando il suo incontro con Angel e permettendole di ottenere una carriera da attrice di successo come aveva sempre sognato. Cordelia \u2013 con molti dubbi \u2013 decide di accettare e si ritrova proiettata nella sua nuova vita: \u00e8 una diva della televisione e gode di buona salute, dimentica della sua vita precedente. Ma c'\u00e8 qualcosa che non le torna, come una sensazione di dover essere da un'altra parte. Ben presto capisce che cosa \u00e8 successo e scopre che ora \u00e8 Angel il depositario delle visioni. Il contrasto tra il potere delle premonizioni e le sue azioni malvagie del passato lo hanno reso folle. Cordelia decide di riprendersi il carico delle visioni e, come Doyle fece con lei, con un bacio ne riacquista il potere. Il tempo si ferma e riappare Skip che ricorda alla ragazza che morir\u00e0 entro breve tempo se prender\u00e0 definitivamente questa decisione. Per sopravvivere ha una sola possibilit\u00e0: farsi trasformare in demone. Accetta e, come d'incanto, si risveglia nel suo corpo vicino ai suoi amici. Constatato che non ha subito trasformazioni fisiche, comunica la sua nuova visione al gruppo. Ma c'\u00e8 una novit\u00e0: la riferisce parlandone normalmente, senza accusare alcun dolore e, soprattutto, fluttua nell'aria.\nIl fornitore.\nTrama.\nPer garantire un futuro sicuro a suo figlio Connor, Angel si getta a capofitto nel lavoro e, per aumentare le sue entrate, comincia a diffondere volantini e ad accettare un caso dietro l'altro. L'Angel Investigations, quindi, viene presa d'assalto da una folla di clienti bisognosi d'aiuto, costringendo la gang a dividersi i compiti: mentre Angel tenta di ripulire un magazzino dai vampiri, Gunn e Wesley aiutano una ragazza a liberarsi del suo ex-fidanzato divenuto zombi. Nel frattempo Fred e Lorne vengono assoldati da alcuni demoni per risolvere un complesso puzzle, ma le loro intenzioni non sono del tutto buone, e Fred finisce cos\u00ec per mettersi nei guai.\nDietro le quinte.\nTrama.\nAngel porta tutto il gruppo a vedere un balletto dell'opera. Si rende presto conto che sta assistendo allo stesso spettacolo che ha visto 100 anni prima, con lo stesso corpo di ballo.\nNel backstage Angel e Cordelia vengono posseduti dagli spiriti di due amanti tenuti prigionieri dal capo della troupe. Sconfitto quest'ultimo Angel sta per dichiarasi a Coredelia quando arriva un vecchio amore di Cordelia. In questo episodio Wesley si rende conto del sentimento che Fred nutre per Gunn.\nGelosia.\nTrama.\nAngel, essendo innamorato di Cordelia, \u00e8 geloso di lei e Groo. Ma Cordelia non pu\u00f2 fare l'amore con Groo perch\u00e9 ha paura che le provochi la perdita delle visioni. Perci\u00f2 fa delle ricerche e scopre che esiste una pozione che pu\u00f2 risolvere il problema. Cos\u00ec manda Angel e Groo a comprarla. E cos\u00ec Cordelia e Groo possono consumare il loro rapporto, mentre Angel che non vuole soffrire ulteriormente offre a Cordelia una vacanza. L'episodio si conclude con la rivelazione che fa Wesley riguardo alla traduzione di una profezia sul figlio di Angel: \u00abIl padre uccider\u00e0 il figlio\u00bb.\nLealt\u00e0.\nTrama.\nWesley ha un incubo in cui Angel uccide Connor. Angel e Wesley portano Connor a fare le analisi del sangue, ma una donna, per conto della W&amp;H, lo sostituisce di nascosto. Una donna si presenta alla Angel investigations esponendo il suo caso, e i membri della gang capiscono che si tratta di vampiri, quindi Gunn e Fred vanno a indagare, Gunn rischia la vita ma Fred lo salva, mentre un uomo e una donna per conto di Holtz li riprendono per studiare i loro comportamenti. Sajhan, pensando che Holtz non stia facendo abbastanza, si rivolge a, che accetta di aiutarlo. Wesley grazie all'aiuto di un oracolo viene a sapere che la profezia che dice che Angel uccider\u00e0 suo figlio \u00e8 vera, e si avverer\u00e0 quando ci sar\u00e0 un terremoto, un incendio e del sangue. Angel capisce che la donna che si era presentata alla Angel investigations lavorava per Holtz e gli dice che se rimetter\u00e0 in pericolo la vita dei suoi amici lo uccider\u00e0. La donna se ne va e Wesley la segue e arriva da Holtz, i due parlano. I 3 segni predetti si verificano e Angel dice: \"pensavo di rimanere intrappolato, ma almeno avrei avuto qualcosa da mangiare\".\nSogni d'oro.\nTrama.\nWesley, sempre pi\u00f9 preoccupato per la profezia, fa visita a Holtz per cercare di capire il suo piano. Qualcosa di strano \u00e8 presente nel sangue che Angel beve ultimamente: dalle analisi condotte da Fred risulta che nel solito sangue di maiale, \u00e8 stato mescolato sangue umano, appartenente a Connor. Cos\u00ec, mentre il vampiro, certo dello zampino della Wolfram&amp;Hart, fa visita a Lilah, Wesley decide di passare all'azione e rapisce con l'inganno Connor, ma la sua gola viene tagliata e il figlio viene preso da Holtz, il quale salta in un portale dimensionale aperto da Sajhan, la sua vendetta era togliere il figlio ad Angel e crescerlo come suo, non ucciderlo.\nPerdono.\nTrama.\nAngel, fuori si s\u00e9, cerca in tutti i modi di raggiungere la dimensione di Quortoth per trovare Holtz e riprendersi Connor. Nel frattempo Fred e Gunn, alla disperata ricerca di Wesley, trovano tra le carte dell'ex-osservatore la terribile profezia e capiscono le vere motivazioni dietro il suo gesto. Alla fine, si scopre che la profezia letta da Wesley secondo cui Angel avrebbe ucciso Connor era falsa, inventata da Sajhan perch\u00e9 voleva che il figlio di Angel morisse. La vera profezia, infatti, recita che Sajhan sarebbe morto per mano del figlio del vampiro con l'anima, ragion per cui manipol\u00f2 Holtz perch\u00e9 uccidesse Darla mentre aveva in grembo il figlio di Angel, ma Holtz non voleva uccidere il figlio, bens\u00ec crescerlo come suo, secondo i suoi piani Holtz avrebbe dovuto uccidere Connor dopo aver ingannato Wesley, ma Holtz ha rovinato tutto saltando nel portale con Connor. Sajhan giunge vicino ad uccidere Angel, ma viene nuovamente imprigionato. Wesley viene ritrovato in ospedale, le sue condizioni sono stabili e Angel chiede di poterlo vedere. Il vampiro tenta di soffocarlo col suo cuscino gridando che non lo perdoner\u00e0 mai per avergli portato via suo figlio, Gunn e Fred, con l'aiuto di alcuni infermieri, salvano Wesley portando via a forza Angel, che grida a Wesley che lo uccider\u00e0.\nLascia o raddoppia.\nAll'Hperyon fa il suo ingresso una raggiante Cordelia, tornata dalla sua vacanza assieme a Groo, ma la sua gioia viene ben presto spezzata, quando le riferiscono tutto ci\u00f2 che \u00e8 successo in sua assenza. Cordy cerca allora di consolare un devastato Angel, che rifiuta di parlare di quanto accaduto. Nel frattempo il passato di Gunn bussa alla porta: anni prima, infatti, ha stretto un patto con un demone, che gli avrebbe fatto ottenere la cosa che pi\u00f9 amava al mondo in cambio della sua anima; ora il demone \u00e8 tornato per chiedere ci\u00f2 che gli spetta. Il ragazzo, allora, cerca di passare pi\u00f9 tempo possibile con Fred, ma i due finiscono per litigare: decide cos\u00ec di arrendersi e consegnarsi al demone \"creditore\"...\nIl prezzo.\nTrama.\nMentre il gruppo di Angel si distrae dal lavoro qualcuno cerca aiuto alla Angel Investigazioni, ma nel frattempo un nuovo nemico si sta facendo avanti. Mostri gelatinosi, giunti dopo il rituale compiuto da Angel per riportare suo figlio indietro nel suo mondo, che, entrando nel corpo altrui, ne risucchiano tutti i liquidi fino alla disidratazione completa causandone la morte. Il primo di essi a manifestarsi riesce ad entrare nel corpo di un uomo, il quale dopo aver ricevuto tardivo soccorso dal gruppo, dice ad Angel \u2013 prima di morire \u2013 che era tutta colpa sua di quello che stava succedendo. Angel non capisce cosa stia succedendo ma vuole scoprirlo, cos\u00ec si prepara insieme con la sua gang per una battuta di caccia. Fred, lasciata apparentemente al sicuro a studiare una possibile contromisura per annientare la minaccia, viene infettata da uno dei mostri, senza che nessuno possa impedirlo: quando Gun se ne accorge non trova altra soluzione che andare a consultare il ripudiato Wesley. Nel frattempo il mostro gelatinoso, tramite Fred, riferisce ad Angel che stava arrivando qualcosa che lo avrebbe ucciso: \"il Distruttore\". Gun ritorna in tempo con il rimedio per salvare la sua amata, nello stesso tempo Cordelia con la sua forza da demone riesce a distruggere gli altri demoni gelatinosi che avevano invaso l'albergo. L'episodio si conclude con l'apparizione improvvisa da un portale dimensionale di un mostro orrendo che si suppone essere il Distruttore, che viene per\u00f2 immediatamente eliminato da un ragazzo che irrompe sulla scena sconfiggendolo in un attimo: saluta dicendo \u00abciao pap\u00e0\u00bb ad Angel. Non \u00e8 altri che Connor cresciuto.\nUn nuovo mondo.\nDal portale salta fuori Connor, nel frattempo divenuto adolescente a causa del differente scorrere del tempo nelle due dimensioni. Il ragazzo assale Angel e sta quasi per batterlo, ma l'arrivo degli altri lo fa fuggire. Sperso nell'immensit\u00e0 di Los Angeles, Connor, vagando disorientato dal caos della metropoli, salva una ragazza da banda di spacciatori e trova ospitalit\u00e0 da lei. Quando il padre riesce a raggiungerlo, tra i due si scatena una furiosa lotta, ma arriva qualcun altro in cerca di Connor, un gruppo di uomini pronti a vendicare gli spacciatori uccisi dal ragazzo. E mentre la situazione si complica con l'irruzione della polizia, all'Hyperion la gang deve fare i conti con un'altra creatura che fuoriesce dal portale di Quortoth...\nBenedizione.\nTrama.\nL'odio di Connor per il padre sembra sopito: inizia a stabilire un buon rapporto con lui, affiancandolo persino nella lotta contro un gruppo di vampiri. Nel frattempo Wesley, scacciato dai suoi amici di un tempo, riceve le lusinghe di Lilah, che cerca di convincerlo ad unirsi alla Wolfram&amp;Hart...\nDomani.\nTrama.\nIl figlio di Angel \u00e8 convinto che Holtz sia morto per mano del Vampiro, e decide di architettare una vendetta degna di nota, nel frattempo Lorne parte per Las Vegas, Groo lascia Cordelia perch\u00e9 ha capito che lei \u00e8 innamorata di Angel, Cordelia cos\u00ec decide di confessare il suo amore per Angel, ma mentre si precipita all'incontro, le forze dell'essere la chiamano a loro portandola ad un livello superiore. Angel in attesa di Cordelia che non arriver\u00e0, viene raggiunto da Connor il quale lo stordisce e lo imprigiona in una bara metallica e la lascia cadere nelle profondit\u00e0 dell'oceano, costringendo alla vita eterna nel fondale dell'Oceano il vampiro con l'anima."}
{"id": "2780263", "revid": "124811371", "url": "https://it.wikipedia.org/wiki?curid=2780263", "title": "Giuseppe Graviano", "text": "Biografia.\nGiuseppe Graviano (soprannominato \"Madre Natura\") \u00e8 il terzo per et\u00e0 dei quattro fratelli Graviano. Affiliato alla Famiglia di Brancaccio insieme al fratello maggiore Filippo, nel 1990 divenne reggente del mandamento di Brancaccio-Ciaculli insieme al fratello, sostituendo il \"boss\" Giuseppe Lucchese che era stato arrestato. Nel 1992, ha tentato uccidere il commissario Rino German\u00e0. I fratelli Graviano ebbero un ruolo importante nell'organizzazione delle stragi del 1993 a Firenze, Milano e Roma e nell'omicidio di don Pino Puglisi. \nArresto e detenzione.\nI due vennero arrestati il 27 gennaio 1994 a Milano. La reazione di Giuseppe Graviano \u00e8 di totale sorpresa. Sta scontando la pena all'ergastolo presso la casa circondariale di Terni; \u00e8 stato accusato da vari pentiti di essere stato lui ad azionare il telecomando dell'autobomba che uccise il giudice Paolo Borsellino e gli agenti della scorta Agostino Catalano, Walter Eddie Cosina, Vincenzo Li Muli, Emanuela Loi, Claudio Traina.\nIl presunto collegamento con Silvio Berlusconi.\nNel febbraio 2020 Giuseppe Graviano viene ascoltato al processo \u201c\u2019Ndrangheta stragista\u201d, allora in corso a Reggio Calabria, nel quale \u00e8 imputato per l'omicidio dei carabinieri Antonino Fava e Vincenzo Garofalo avvenuto nel 1994. Racconta in modo dettagliato i rapporti che storicamente legherebbero la sua famiglia a Silvio Berlusconi, conosciuto e frequentato dai Graviano ancor prima della sua discesa in campo con Forza Italia.\nGraviano sostiene che la propria famiglia, a partire dal nonno materno Filippo Quartararo nei primi anni '70, ha investito decine di miliardi di lire nel settore immobiliare presso Berlusconi, con uno quota di partenza di 20 miliardi di lire raccolti con altre famiglie palermitane a titolo di finanziatori. Il primo incontro con Berlusconi sarebbe avvenuto all\u2019hotel Quark, a Milano, nel 1983, assieme al nonno Filippo e al cugino Salvatore Graviano (detto \"Salvo\"). La cosa sarebbe andata avanti spedita fino al 1993, anno in cui, gi\u00e0 latitante da quasi un decennio - e riparato a Omegna, che a suo dire lasciava senza particolari precauzioni per frequentare Milano, non solo per gli incontri d'affari, ma anche per andare al cinema, a teatro, a fare shopping in Via Montenapoleone - a dicembre, si sarebbe incontrato nuovamente con Berlusconi che sarebbe stato al corrente della sua latitanza. Lo scopo era quello di regolarizzare la situazione e far emergere il nome dei finanziatori che avevano appoggiato il nonno, perch\u00e9 i loro nomi apparivano solo su una scrittura privata in possesso di Salvatore. Graviano spiega che il volume d\u2019affari era ormai imponente, in quanto gli interessi nell\u2019immobiliare riguardavano anche Milano 3, affermando: \u201c\"L\u00ec Berlusconi aveva regalato a mio cugino un appartamento, abbiamo fatto anche una cena\"\u201d. Racconta che fu proprio durante una cena che Berlusconi avrebbe annunciato ai Graviano la propria intenzione di scendere in politica, chiedendo una mano in Sicilia a suo cugino Salvo, aiuto che, durante l'audizione del 2020, Giuseppe fa capire che c'\u00e8 stato. Sempre secondo Graviano, la sua cattura nel gennaio 1994 venne pilotata dallo stesso Berlusconi in combutta con l'ex collaboratore di giustizia Totuccio Contorno al fine di non regolarizzare l'accordo fatto con il nonno e gli altri imprenditori palermitani. E appunto per questo, sempre nella stessa udienza, taccia Berlusconi di tradimento (come gi\u00e0 si era fatto scappare in carcere parlando con Adinolfi): \"\"Berlusconi fu un traditore, perch\u00e9 quando si parl\u00f2 della riforma del Codice penale - e si parlava di abolizione dell'ergastolo - mi hanno detto che lui chiese di non inserire gli imputati coinvolti nelle stragi mafiose\". E continua nel dettaglio dei ricordi: \"Un avvocato di Forza Italia mi disse che stavano cambiando il Codice penale e che doveva darmi brutte notizie. Perch\u00e9 in Parlamento avevano avuto indicazioni da Berlusconi di non inserire quelli coinvolti nelle stragi. L\u00ec ho avuto la conferma che era finito tutto. Mio cugino Salvo era morto nel frattempo per un tumore al cervello. E nella riforma del Codice penale non saremmo stati inseriti tra i destinatari dell'abolizione dell'ergastolo... questo mi port\u00f2 a dire che Berlusconi era un traditore\"\".\nA fine 2020 il pm Nino Di Matteo non commenta, ma esterna una riflessione in merito.\nLe dichiarazioni di Graviano vengono smentite da Silvio Berlusconi, mediante una nota del suo legale Niccol\u00f2 Ghedini, come \"totalmente e platealmente destituite di ogni fondamento, sconnesse dalla realt\u00e0 nonch\u00e9 palesemente diffamatorie\"\u201c, dette solamente con lo scopo di \u201c\"ottenere benefici processuali o carcerari\"\u201d.\nIl 17 dicembre 2021 davanti ai giudici di Firenze il boss di Brancaccio dice due cose notevoli (e da verificare):"}
{"id": "2780268", "revid": "203463", "url": "https://it.wikipedia.org/wiki?curid=2780268", "title": "Alexander Herbstman", "text": ""}
{"id": "2780269", "revid": "126257", "url": "https://it.wikipedia.org/wiki?curid=2780269", "title": "Misread", "text": "Misread \u00e8 un singolo folk/indie rock dei Kings of Convenience, estratto dall'album \"Riot on an Empty Street\" nel 2004 e pubblicato dall'etichetta discografica EMI."}
{"id": "2780272", "revid": "125372473", "url": "https://it.wikipedia.org/wiki?curid=2780272", "title": "Mi ricordo Anna Frank", "text": "Mi ricordo Anna Frank \u00e8 un film televisivo italiano diretto da Alberto Negrin.\nTV movie.\n\"Mi ricordo Anna Frank\" \u00e8 un TV movie il cui soggetto \u00e8 stato scritto da Alberto Negrin e Gabriella Schina, che si sono liberamente ispirati al libro \"Mi ricordo Anna Frank - Riflessioni di un'amica di infanzia\" di Alison Leslie Gold, pubblicato in Italia da Bompiani.\n\u00c8 stato trasmesso su Rai 1 in prima serata il 27 gennaio 2010, in occasione della Giornata della memoria, ottenendo 7.022.000 spettatori e il 25,80% di share. La colonna sonora \u00e8 di Ennio Morricone. I personaggi sono stati doppiati in italiano perch\u00e9 il film \u00e8 stato girato in lingua inglese. Le riprese sono state effettuate nel Sottocampo di Trzebinia (uno dei sottocampi del Campo di concentramento di Auschwitz in Polonia) sia nelle scene in cui si trovano ad Auschwitz sia in quelle in cui si trovano a Belsen (quest'ultimo oggi non esiste, i soldati inglesi lo distrussero interamente).\nTrama.\nHanneli Goslar e Anna Frank, sono due adolescenti tedesche di origine ebrea che vivono ad Amsterdam da quando le famiglie sono state costrette ad abbandonare la Germania, a seguito dell'avvento al potere di Hitler e la promulgazione delle leggi razziali. La loro amicizia \u00e8 molto profonda, ma saranno costrette a dividersi, poich\u00e9 con l'occupazione tedesca, e le conseguenti improvvise sparizioni di amici e parenti, la stessa famiglia Frank si era rifugiata in un piccolo alloggio segreto, ricavato in una soffitta, dove, con tutte le difficolt\u00e0 relative, pass\u00f2 pi\u00f9 di due anni assieme ad altri ebrei. Le due amiche si ritroveranno loro malgrado nel campo di concentramento di Bergen-Belsen, dove Anna \u00e8 tra i deportati senza alcun privilegio e dove trover\u00e0 la morte ad un solo mese dall'arrivo da parte degli alleati, mentre Hanneli, che era tra quelli con privilegi, riuscir\u00e0 a sopravvivere e a ricordare l'amica morta.\nMa solo dopo la fine della guerra Hanneli verr\u00e0 a conoscenza della morte dell'amica, quando Otto Frank andr\u00e0 a trovarla in ospedale e le dir\u00e0 che sua figlia non \u00e8 sopravvissuta. Otto diventa cos\u00ec il padre adottivo di Hanneli e riesce a farla arrivare a quel paese dove finalmente pu\u00f2 iniziare una nuova vita. Una delle persone che pi\u00f9 si prodigarono nel proteggere e dare assistenza alla famiglia Frank era Miep Gies che, dopo l'arresto degli sfortunati protagonisti, aveva ritrovato e conservato gli appunti ed il diario di Anna Frank, e che consegna quindi ad Otto, unico sopravvissuto della famiglia, al suo ritorno. Otto lo legge e dice tra le lacrime: \"Grazie... qui Anna \u00e8 ancora viva\".\nIn una parte, un rabbino viene \"salvato\" da un soldato: Buch, che pare avere un esame da sostenere e perci\u00f2 ha bisogno di un maestro. Il soldato decide quindi di prelevare un rabbino ebreo, separandolo dai suoi piccoli allievi.\nBuch fa sedere con violenza il rabbino e gli ordina di porgli delle domande dal testo che aveva imparato.\nIl rabbino gli pone invece domande morali, come \"Chi \u00e8 Dio?\", \"Cosa sono il bene o il male?\", \"Cos'\u00e8 la coscienza?\". In seguito tira un schiaffo a Buch che in risposta estrae la pistola e la punta in mezzo agli occhi del rabbino. Questi, addolorato, gli dice che Buch sa benissimo che sta agendo male e lo sapevano entrambi da prima che accadesse che quello era un'azione sbagliata. Il rabbino gli chiede allora per quale motivo si comporta cos\u00ec. Buch pare capire e i suoi occhi diventano lucidi. A quel punto un altro soldato lo prende con s\u00e9 per un altro lavoro."}
{"id": "2780273", "revid": "125608000", "url": "https://it.wikipedia.org/wiki?curid=2780273", "title": "Filippo Graviano", "text": "Biografia.\nFilippo Graviano \u00e8 il secondo per et\u00e0 dei quattro fratelli Graviano. Affiliato alla Famiglia di Brancaccio insieme al fratello minore Giuseppe, nel 1990 divenne reggente del mandamento di Brancaccio-Ciaculli insieme al fratello, sostituendo il \"boss\" Giuseppe Lucchese che era stato arrestato. I fratelli Graviano ebbero un ruolo importante nell'organizzazione delle stragi del 1993 a Firenze, Milano e Roma e nell'omicidio di don Pino Puglisi. I due vennero arrestati il 27 gennaio 1994 a Milano. Si \u00e8 dissociato da Cosa nostra e sta attualmente scontando la pena all'ergastolo nel carcere di Parma."}
{"id": "2780274", "revid": "729019", "url": "https://it.wikipedia.org/wiki?curid=2780274", "title": "Stazione di Potsdam Centrale", "text": "La stazione di Potsdam Centrale (in tedesco \"Potsdam Hbf\") \u00e8 la principale stazione ferroviaria della citt\u00e0 tedesca di Potsdam.\nStoria.\nLa stazione entr\u00f2 in esercizio il 22 settembre 1838 come capolinea della ferrovia proveniente da Berlino, la prima realizzata nel Regno di Prussia. Dieci anni dopo la linea fu prolungata verso Magdeburgo, rendendo la stazione di transito.\nNel 1928 la stazione fu raggiunta dal servizio ferroviario urbano di Berlino, a trazione elettrica, dal 1930 battezzato \"S-Bahn\". Nel 1936 per l'accesso alla \"S-Bahn\" venne costruito un piccolo fabbricato in forma di padiglione, su progetto dell'architetto Richard Brademann.\nCon la divisione della Germania dopo la seconda guerra mondiale, il governo della Repubblica Democratica Tedesca decise di deviare il traffico ferroviario convergente su Berlino in modo tale da evitare l'attraversamento dei settori occidentali, transitando sull'anello ferroviario esterno, che lambiva la periferia sud-occidentale di Potsdam. Pertanto dal 1958 la stazione di Potsdam si trov\u00f2 isolata dagli itinerari ferroviari principali, che interessavano invece la stazione periferica di Pirschheide, ribattezzata \"Potsdam Hauptbahnhof\".\nLa stazione di Potsdam assunse il nome di \"Potsdam Stadt\" (1960), e rimase interessata dal solo traffico locale (i cosiddetti \"Transitzug\" dalla Germania Federale a Berlino Ovest transitavano dalla stazione senza fermare).\nLa stazione riprese importanza a partire dalla riunificazione tedesca (1990), con la riattivazione della \"S-Bahn\" (1992) e la ricostruzione completa degli impianti ferroviari. Dal 1999 la stazione porta il nome di \"Potsdam Hauptbahnhof\".\nStrutture e impianti.\nIl fabbricato viaggiatori consiste in una moderna struttura a ponte, inaugurata nel 1999 su progetto dello studio Gerkan, Marg und Partner. La struttura contiene, oltre ai servizi per i viaggiatori, numerosi negozi, e si configura cos\u00ec come un vero centro commerciale.\nLa stazione possiede 6 binari per servizio viaggiatori, serviti da 3 marciapiedi ad isola. Di questi, 4 sono passanti sulla ferrovia nazionale (marciapiedi \"A\" e \"B\"), mentre 2 sono terminali, e utilizzati per il servizio \"S-Bahn\".\nMovimento.\nTrasporto a lunga percorrenza.\nNonostante in passato la stazione fosse servita da un buon numero di collegamenti a lunga percorrenza (fra cui fino al 2006 alcuni treni ICE), tali servizi sono oggi ridotti a pochi collegamenti saltuari.\nTrasporto regionale e S-Bahn.\nLa stazione \u00e8 servita dalla linea S\u00a07 della S-Bahn, dalle linee regionali RB\u00a020, RB\u00a021, RB\u00a022 e RB\u00a023, e dalla linea regionale espressa RE\u00a01."}
{"id": "2780280", "revid": "767487", "url": "https://it.wikipedia.org/wiki?curid=2780280", "title": "A Midsummer Night's Dream (film 1909)", "text": "A Midsummer Night's Dream \u00e8 un cortometraggio muto del 1909 diretto da Charles Kent e James Stuart Blackton.\nSi tratta del primo adattamento cinematografico dell'opera teatrale di William Shakespeare \"Sogno di una notte di mezza estate\" (\"A Midsummer Night's Dream\"). Tra gli interpreti, tre Costello, tutti appartenenti alla famosa famiglia di attori teatrali: Maurice insieme alle figlie, le piccole Dolores e Helene Costello, destinate entrambe ad una lunga carriera di successo prima come attrici bambine e quindi come giovani attrici. Nei panni di \"Puck\" \u00e8 un'altra famosa attrice bambina del tempo, Gladys Hulette.\nTrama.\nIl duca di Atene decreta che Hermia debba abbandonare Lisandro e sposare invece Demetrio, la scelta di suo padre. Gli amanti fuggono nel bosco, rapidamente seguiti da Demetrio e dal suo amore, Helena. I commercianti della citt\u00e0, nel frattempo, sono anch'essi nel bosco a provare un'opera teatrale in onore del fidanzamento del duca e Ippolita. Titania, la regina delle fate, litiga con Penelope, che si vendica mandando via Puck con un'erba magica, che, posta sugli occhi di una persona addormentata, far\u00e0 innamorare la \"vittima\" della prima persona che appaia dopo il risveglio. Presto, Lisandro e Demetrio sono attratti dalle ragazze sbagliate e Titania si innamora di Bottom, il capo dei commercianti, la cui testa Puck ha trasformato in quella di un asino. Quando Penelope scopre tutta questa confusione, solleva l'incantesimo e il matrimonio del duca e Hippolyta pu\u00f2 procedere.\nProduzione.\nIl film fu prodotto dalla Vitagraph, diretto da Charles Kent e James Stuart Blackton. Fu girato nell'estate del 1909.\nDistribuzione.\nDistribuito dalla Vitagraph, il film - un cortometraggio in una bobina - usc\u00ec nelle sale statunitensi il 25 dicembre 1909; fu distribuito in Brasile il 14 gennaio 1910 con il titolo \"Sonho de uma Noite de Ver\u00e3o\".\nNel 2000, \u00e8 uscito in un cofanetto DVD di film muti tratti da William Shakespeare, DVD distribuito dalla Milestone Film &amp; Video DVD edition (Silent Era - DVD)."}
{"id": "2780283", "revid": "1005847", "url": "https://it.wikipedia.org/wiki?curid=2780283", "title": "Elezioni generali in Irlanda del 2007", "text": "Le elezioni generali in Irlanda del 2007 si sono tenute il 24 maggio. Esse hanno visto la vittoria del Fianna F\u00e1il di Bertie Ahern, che \u00e8 stato riconfermato Taoiseach (capo del governo). Nel maggio 2008 \u00e8 stato succeduto da Brian Cowen, dello stesso partito."}
{"id": "2780287", "revid": "767487", "url": "https://it.wikipedia.org/wiki?curid=2780287", "title": "008 Operazione ritmo", "text": "008 Operazione ritmo \u00e8 un film di genere musicarello del 1965, girato a Roma e diretto da Tullio Piacentini. Il titolo del film costituisce un'evidente parodia della serie cinematografica in voga all'epoca concernente l'Agente 007.\n\u00c8 stato prodotto dalla ASACAM, una societ\u00e0 di produzione cinematografica costituita all'uopo e che produsse nel medesimo anno altri due film musicarello di Piacentini, \"Questi pazzi, pazzi italiani\" (uscito subito dopo) e \"Viale della canzone\" distribuito precedentemente.\nLa pellicola, messa in circolazione il 25 aprile 1965, si basa su una veloce carrellata di canzoni di musica leggera interpretate da cantanti e gruppi dell'epoca.\nA fare da \"fil rouge\" fra un brano e l'altro sono delle vignette umoristiche animate di Kriss (operatore ai disegni animati Roberto Forges Davanzati; animazioni: Jet)."}
{"id": "2780289", "revid": "128096", "url": "https://it.wikipedia.org/wiki?curid=2780289", "title": "Fr\u00e9d\u00e9ric Chopin", "text": ""}
{"id": "2780294", "revid": "2232024", "url": "https://it.wikipedia.org/wiki?curid=2780294", "title": "Chlamydoselachus", "text": "Chlamydoselachus \u00e8 una genere di squali della famiglia Chlamydoselachidae. \"Chlamydoselachus\" \u00e8 l'unico genere che comprende due specie viventi di squali dal collare: lo squalo dal collare e lo squalo dal collare sudafricano.\nTassonomia.\n\"R. bracheri\", \"R. fiedleri\", \"R. goliath\", \"R. keyesi, R. landinii\", \"R. tatere\" e \"R. thomsoni\" erano precedentemente classificati nel genere \"Chlamydoselachus\", ma, nel 2019, Cappetta, Morrison &amp; Adnet trasferirono le specie nel genere \"Rolfodon.\""}
{"id": "2780295", "revid": "949200", "url": "https://it.wikipedia.org/wiki?curid=2780295", "title": "Conferma papale", "text": "Con la locuzione conferma papale si designa l'idea che si fece spazio a partire dall'et\u00e0 carolingia, secondo cui l'elezione dell'imperatore era pienamente legittima e valida se e solo se approvata ufficialmente dal pontefice o da un suo rappresentante tramite l'unzione e la benedizione del candidato."}
{"id": "2780296", "revid": "484362", "url": "https://it.wikipedia.org/wiki?curid=2780296", "title": "Parco naturale di Rocchetta Tanaro", "text": "Il parco naturale di Rocchetta Tanaro \u00e8 un'area naturale protetta del Piemonte che occupa una superficie di 120 ettari nella provincia di Asti..\nStoria.\nIl parco fu istituito nel 1980 e viene anche chiamata dagli abitanti della zona il \"bosc dal marcheis\" (\"bosco del marchese\") perch\u00e9 un tempo faceva parte delle propriet\u00e0 dei marchesi Incisa della Rocchetta. Un membro della famiglia, il marchese Mario Incisa della Rocchetta che fu presidente del WWF, promosse inoltre l'istituzione dell'area protetta. \u00c8 stato in seguito anche riconosciuto come sito di interesse comunitario (cod.IT1170001). \nFauna.\nNel parco vivono 40 specie di uccelli, quasi tutte nidificanti e legate agli ambienti boschivi; tra queste si possono ricordare \"Phylloscopus sibilatrix\" (lu\u00ec verde), \"Picoides minor\" (picchio rosso minore) e \"Lanius collurio\" (averla minore), poco diffuse in Piemonte. Tra gli anfibi si segnala la presenza di \"Triturus carnifex\" (tritone crestato) e \"Hyla perrini\" (raganella padana), due specie tutelate a livello europeo. Nell'area protetta \u00e8 stata rilevata la stazione pi\u00f9 settentrionale di \"Drymochares truquii\", un coleottero Carabidae..\nFlora.\nIl parcoha particolare importanza per le zone boschive che tutela, caratterizzate in particolare da querceti nei quali convivono roveri, farnie e cerri. In misura minore sono anche presenti altre specie quali il castagno e la robinia. Tra le specie di alto fusto \u00e8 inoltre interessante la presenza del faggio, un tempo ampiamente diffuso nella pianura padana ma ora limitato a poche aree relitte. Particolarmente significativo \u00e8 il \"grande faggio\", un esemplare di circa 200 anni di et\u00e0 e 25 metri di altezza che \u00e8 stato riconosciuto come albero monumentale dalla Regione Piemonte."}
{"id": "2780301", "revid": "99771116", "url": "https://it.wikipedia.org/wiki?curid=2780301", "title": "Matt McDonough", "text": " Suona nei Mudvayne, band alternative metal dell'Illinois.\nHa sempre fatto parte del gruppo, ed \u00e8 tra i suoi fondatori. \u00c8 attribuita a lui la definizione \"math metal\", ed \u00e8 il compositore di tutte le parti elettroniche dei loro album.\nOltre ai Mudvayne, Matt ha preso parte a progetti come un album solista sotto il nome di MjDawn e la fondazione della casa discografica AtmoWorks insieme a Vir Unis.\nCome tutti i membri dei Mudvayne, Matt usava make up facciale nei primi tour e video. \nIl suo make up era spesso a righe verticali bianco-nere (vedere il video di \"Dig\") oppure a due fasce orizzontali giallo-rosse.\nStrumentazione.\nMatt inizialmente usava una batteria Ayotte rosso-nera (che compare nel video di \"Dig\" e nei primi tour), in seguito \u00e8 stato endorsato da Pearl. Usa piatti Alchemy, bacchette Ahead (modello signature Spag) e pelli Evans.\nGli aspetti caratteristici del suo set sono l'utilizzo di doppio pedale (Tama Iron Cobra) invece della doppia cassa, e il tom da 8\" sospeso sopra quello da 10\" invece che a fianco.\nLa sua batteria \u00e8 una Pearl Masterworks Tobacco Fade:\nCassa da 20\", rullante 14\"x8\", tom 8\"-10\"-12\"-14\", timpani 16\" (a destra) e 18\" (a sinistra)."}
{"id": "2780307", "revid": "633110", "url": "https://it.wikipedia.org/wiki?curid=2780307", "title": "Chiese di Foggia", "text": "Le chiese di Foggia sono cinquantuno, la loro storia accompagna quella della citt\u00e0 da circa dieci secoli, segnandone la storia religiosa, sociale ed artistica."}
{"id": "2780314", "revid": "76963", "url": "https://it.wikipedia.org/wiki?curid=2780314", "title": "Tracey Needham", "text": "Biografia.\n\u00c8 nota per le interpretazioni di Paige Thatcher nella serie televisiva \"Una famiglia come tante\" (dalla seconda alla quarta stagione), e del Lt. Megan \"Meg\" Austin nella prima stagione della serie televisiva \"JAG - Avvocati in divisa\"."}
{"id": "2780321", "revid": "1903739", "url": "https://it.wikipedia.org/wiki?curid=2780321", "title": "Emblema del Giappone", "text": "L' \u00e8 un \"mon\" utilizzato dalla famiglia imperiale del Giappone.\nSotto la costituzione Meiji, a nessuno era concesso utilizzare l'emblema, eccezione fatta per l'imperatore del Giappone.\nL'emblema \u00e8 costituito da un crisantemo stilizzato di 16 petali di colore dorato, accompagnati per 16 altri petali posteriori dello stesso colore. Il primo ad utilizzare tale emblema fu l'imperatore Go-Toba (1180 - 1239).\nAltre versioni dell'emblema sono un crisantemo stilizzato di 14 petali (per gli altri membri della famiglia imperiale del Giappone) e un crisantemo stilizzato di 16 petali senza i petali posteriori (per gli uffici del governo del Giappone).\nRiprendendo una tradizione storica risalente a Nichiren, ripresa dopo il periodo Meiji, l'emblema \u00e8 riportato anche sulle vesti liturgiche dei monaci buddhisti della Nichiren-sh\u016b in tutto il mondo."}
{"id": "2780322", "revid": "729019", "url": "https://it.wikipedia.org/wiki?curid=2780322", "title": "San Jos\u00e9 Obrero", "text": "San Jos\u00e9 Obrero \u00e8 un centro abitato del Paraguay, situato nel Dipartimento di Cordillera, a 105 km dalla capitale del paese, Asunci\u00f3n. Forma uno dei 20 distretti in cui \u00e8 diviso il dipartimento.\nPopolazione.\nAl censimento del 2002 la localit\u00e0 contava una popolazione urbana di 459 abitanti (4.014 nel distretto).\nCaratteristiche.\nFondata il 1\u00ba settembre del 1986, San Jos\u00e9 Obrero contiene all'interno del proprio distretto la localit\u00e0 di \"Estancia Gasory\", dove il maresciallo Francisco Solano L\u00f3pez pose il suo accampamento militare prima di ritirarsi definitivamente con i resti del suo esercito al \"Cerro Cor\u00e1\", dove avrebbe trovato la morte."}
{"id": "2780324", "revid": "298229", "url": "https://it.wikipedia.org/wiki?curid=2780324", "title": "Gibraltar Bus Company", "text": "La Gibraltar Bus Company \u00e8 la compagnia di trasporti di Gibilterra (Regno Unito); gestisce cinque linee su sei di Gibilterra:"}
{"id": "2780325", "revid": "706090", "url": "https://it.wikipedia.org/wiki?curid=2780325", "title": "Apple A4", "text": "L'Apple A4 \u00e8 un circuito integrato \"package on package\" (PoP) e \"system-on-a-chip\" (SoC) sviluppato da Apple e prodotto da Samsung. Questo combina un processore ARM con una GPU PowerVR ed \u00e8 stato sviluppato puntando ad un'alta efficienza energetica. Il chip venne presentato con il tablet iPad; in seguito venne utilizzato per lo sviluppo del telefono iPhone 4, per la quarta generazione di iPod touch e la seconda generazione di Apple TV.\nDescrizione.\n\u00c8 un sistema integrato basato su una tecnologia a 45 nm denominata ARM Cortex che incorpora:\nDettagli.\nSi tratta di un \"SoC\" ideato dal dipartimento interno di progettazione chip di Intrinsity (azienda acquisita da Apple nel mese di aprile 2010) e fabbricato in uno stabilimento ad Austin, Texas (USA) da Samsung.\nInizialmente si pensava fosse nato col \"know how\" scaturito dall'acquisizione di P.A. Semi da parte di Apple nel 2008, ma un approfondito esame ai raggi-X dell\"'Apple A4\" ha rivelato essere un SoC del 2009 a 1\u00a0GHz di Intrinsity prodotto da Samsung.\nIl \"system-on-a-chip\" \u00e8 realizzato con tecnologia a 45\u00a0nm e basato su un core ARM Cortex A8 denominato \"Hummingbird\", operante su un SoC PoP (system on a chip, package on package) customizzato per Apple da Intrinsity e fabbricato da Samsung.\n\u00c8 stato presentato il 27 gennaio 2010 contestualmente alla presentazione dell'iPad. \u00c8 stato inserito nell'iPhone 4, nell'iPod touch 4G e nella Apple TV 2010.\nLa stessa cpu core Cortex-A8 usata nell'A4 \u00e8 usata in un differente SoC di Samsung S5PC110A01, il system-on-a-chip di Samsung \u00e8 chiamato Samsung Exynos, sistema alla base del Samsung Galaxy S ma dotato di una componente GPU diversa."}
{"id": "2780341", "revid": "1573940", "url": "https://it.wikipedia.org/wiki?curid=2780341", "title": "Carnidae", "text": "Carnidae , \u00e8 una piccola famiglia di insetti dell'ordine dei Ditteri (Brachycera: Cyclorrhapha: Acalyptratae). Rappresentata in gran parte nella regione oloartica, comprende prevalentemente specie saprofaghe, di cui le pi\u00f9 conosciute sono associate ai nidi degli uccelli, nei quali vivono come saprofagi o secondariamente zooparassite.\nDescrizione.\nAdulto.\nGli adulti hanno corpo di piccole dimensioni, lungo 1 - 2,4 mm, con livrea lucente di colore nerastro.\nIl capo \u00e8 globoso, con fronte larga, provvisto di antenne brevi, con primo flagellomero breve e globoso. Le antenne sono spesso alloggiate in due profonde depressioni. La chetotassi della regione fronto-orbitale comprende da sei paia di setole fronto-orbitali, di cui quattro paia periorbitali e un paio interfrontale, quest'ultimo disposto sopra la lunula; le due paia periorbitali inferiori sono inclinate all'interno (medioclinate), le due superiori all'esterno (lateroclinate). Le setole verticali interne ed esterne e le ocellari sono robuste, le postocellari sono assenti o deboli; in quest'ultimo caso possono essere leggermente divergenti o parallele o, pi\u00f9 raramente, convergenti. Nella parte inferiore del capo sono presenti un paio di vibrisse, 3-4 paia di robuste setole sottovibrissali (\"pseudovibrisse\") e, in genere, una fila di setole genuali. L'apparato boccale \u00e8 fornito di palpi mascellari molto piccoli e di labbro inferiore con \"labella\" generalmente ridotti, solo eccezionalmente lunghi; particolarmente ampio \u00e8 invece il premento, di consistenza membranosa.\nIl torace presenta una chetotassi cos\u00ec composta:\nLe zampe presentano una o pi\u00f9 setole lunghe e robuste sul lato posteriore dei femori anteriori, mentre le tibie sono prive delle caratteristiche setole dorsoapicali presenti spesso negli Acaliptrati.\nIn merito alla venatura, facendo riferimento ai tre generi di maggiore importanza, \"Hemeromyia\" presenta una venatura abbastanza completa (in relazione alla nervatura ricorrente negli Acaliptrati), con vene trasversali ben distanziate, \"Meoneura\" e \"Carnus\" presentano invece vene trasversali prossime alla base o in parte assenti e una semplificazione delle nervature posteriori fino alla scomparsa delle cellule posteriori nel genere \"Carnus\". La costa si estende fino alla terminazione di R4+5, in \"Carnus\" e \"Meoneura\", o della media in \"Hemeromyia\". In genere sono presenti entrambe le fratture: la frattura subcostale, appena prima della congiunzione con il ramo anteriore della radio (R1), la frattura omerale, appena dopo la congiunzione della vena omonima con la costa. La frattura costale pu\u00f2 anche essere rappresentata da un leggero assottigliamento, come avviene nel genere neotropicale \"Neomeoneurites\". La subcosta \u00e8 completa o meno ma sempre poco robusta o quasi evanescente. La radio si divide nei tre rami R1, R2+3 e R4+5, il primo breve e confluente entro la met\u00e0 basale del margine costale, gli altri ben sviluppati. Nella maggior parte della famiglia il ramo R2+3 forma una curvatura con convessit\u00e0 rivolta verso il margine costale, mentre in \"Carnus\" ha una curvatura con concavit\u00e0 verso il margine costale. La media \u00e8 ben conformata in \"Hemeromyia\", poco robusta in \"Meoneura\", molto debole o quasi evanescente in \"Carnus\". La cubito presenta sempre il ramo CuA1, mentre il ramo CuA2 \u00e8 presente solo in \"Hemerobyia\". La vena anale \u00e8 presente e ben conformata in \"Hemerobyia\" e \"Meoneura\", assente in \"Carnus\".\nPer quanto riguarda le vene trasversali posteriori, la radio-mediale \u00e8 presente in tutta la famiglia, posizionata pi\u00f9 verso la base in \"Carnus\" e \"Meoneura\"; le medio-cubitali sono presenti e ben distanziate in \"Hemerobyia\", presenti ma strettamente ravvicinate alla base dell'ala in \"Meoneura\", del tutto assenti in \"Carnus\". In conseguenza di queste conformazioni, nei tre generi si evidenziano sostanziali differenze nella presenza e nello sviluppo delle cellule posteriori:\nL'addome si presenta composto da cinque uriti apparenti in entrambi i sessi e cerci fusi nella femmina. Nel maschio, gli scleriti dei segmenti 6-8 sono leggermente sclerificati, pi\u00f9 o meno fusi e asimmetrici. Nella femmina, gli scleriti del sesto segmento sono pi\u00f9 o meno sviluppati e i segmenti 7-10 sono retrattili telescopicamente e leggermente sclerificati, ad eccezione dell'ottavo, completamente membranoso. Singolare \u00e8 l'aspetto dell'addome nel genere \"Carnus\" che si presenta marcatamente rigonfio e, a causa della forte riduzione degli scleriti, di consistenza membranosa.\nStadi giovanili.\nLa larva \u00e8 relativamente semplice, apoda e di forma cilindrica, leggermente conformata a S, con i primi due segmenti ricurvi e con piccole protuberanze nell'ultimo segmento. Gli spiracoli sono ubicati sul primo segmento toracico e sull'ultimo addominale e sono provvisti di protuberanze digitiformi.\nIl pupario \u00e8 cilindrico, a forma di barilotto, di colore nero.\nHabitat e biologia.\nAdulti di Carnidae, secondo le specie, si rivengono in genere nei nidi di uccelli e sulle piume, sugli escrementi, sul letame, sulle carogne oppure su infiorescenze delle piante, in particolare della famiglia delle Apiaceae. Il comportamento della maggior parte dei Carnidae non \u00e8 tuttavia noto a causa della difficolt\u00e0 di raccolta di questi ditteri. Alcune specie associate ai nidi degli uccelli si sono saprofaghe, come nel genere \"Meoneura\", oppure manifestano un regime alimentare pi\u00f9 complesso, intermedio fra il parassitismo e la saprofagia. Le larve sono per lo pi\u00f9 saprofaghe e si sviluppano in vari tipi di materiale organico morto in decomposizione.\nBen conosciuto \u00e8 il comportamento di \"Carnus hemapterus\". Gli adulti di questa specie, associata agli uccelli, si rinvengono raramente all'aperto e sono comuni negli allevamenti avicoli, nei nidi formati all'interno di cavit\u00e0 naturali e nei cavi degli alberi oppure costruiti sulle piante. Non si rinvengono mai, invece, in altri tipi di nido, come quelli formati sul terreno o nelle aree umide. Le larve si alimentano a spese dei detriti organici umidi che si depositano nel nido. Lo svernamento si svolge in genere allo stadio di pupa negli stessi siti e gli adulti sfarfallati si spostano su nuovi nidi. Una volta insediati, si strappano le ali, di cui resta un breve frammento basale. All'interno del nido si nutrono di sangue e, soprattutto, secrezioni cutanee, a spese sia degli adulti, durante la cova, sia dei pulli, durante la loro permanenza nel nido.\nSistematica e filogenesi.\nLa posizione sistematica dei Carnidae, come per molti altri Acalyptratae, \u00e8 rimasta per lungo tempo controversa. In passato il raggruppamento \u00e8 stato trattato sia come sottofamiglia dei Milichiidae sia come famiglia autonoma, ma dagli anni settanta in poi ha definitivamente prevalso la classificazione in una famiglia autonoma. A partire da questo periodo, la controversia pi\u00f9 rilevante, in merito alla tassonomia dei Carnidae, si identificava nella posizione sistematica del genere \"Australimyza\". Questo genere, originariamente classificato fra i Milichiidae, fu incluso da Colless &amp; D.K. McAlpine (1970) nella famiglia dei Carnidae e tale posizione fu mantenuta dagli Autori australiani anche nei loro successivi lavori. Contemporaneamente, Griffiths (1972) separ\u00f2 il genere \"Australimyza\" dai Carnidae trattandolo in una separata famiglia. Nel Manual of Palaearctic Diptera, Papp (1998) asserisce erroneamente che il genere \"Australimyza\" fu considerato da J.F. McAlpine (1989) fra i Carnidae, ma in realt\u00e0 questa collocazione sistematica era sostenuta solo dall'omonimo australiano David McAlpine: la separazione di \"Australimyza\" dai Carnidae era infatti sostenuta anche dal canadese James McAlpine, che nel Manual of Nearctic Diptera concordava con Griffiths, pur attribuendo al genere affinit\u00e0 sia con i Milichiidae sia con i Carnidae.\nIn merito alle relazioni filogenetiche, l'affinit\u00e0 morfologica fra i Carnidae e i Milichiidae fa ritenere che queste famiglie siano strettamente correlate, anche se tale posizione non \u00e8 pienamente condivisa: Colless &amp; D.K. McAlpine (1970), infatti, consideravano le due famiglie filogeneticamente distanti, al punto da classificare i Carnidae fra gli Opomyzoidea e i Milichiidae fra i Drosophiloidea. La maggior parte degli Autori che si sono occupati di filogenesi degli Schizophora ribadiscono tuttavia l'appartenenza delle due famiglie ad un clade comune. Griffiths (1972) individuava, nell'ambito della prefamiglia Tephritoinea, un gruppo di famiglie correlate comprendente Carnidae, Milichiidae, Chloropidae, Risidae e, come clade primitivo, gli Acartophthalmidae. Willi Hennig (1973) trattava come affini le famiglie Carnidae, Milichiidae e Chloropidae, includendole nella stessa superfamiglia, quella dei Chloropoidea. J.F. McAlpine (1989) approfondisce l'analisi cladistica e individua una relazione pi\u00f9 complessa comprendendo Carnidae, Chloropidae e Milichiidae in uno stesso clade identificato con la superfamiglia dei Carnoidea:\nJ.F. McAlpine stabilisce la monofilia della famiglia Carnidae sulla base di otto autapomorfie riguardanti la chetotassi cefalica, le setole omerali, la pubescenza della membrana laterale dell'addome del maschio, la fusione dei cerci nella femmina e, infine, due caratteri relativi alle armature genitali del maschio.\nLa famiglia comprende circa 90 specie viventi conosciute, ripartite fra cinque generi:\nNella famiglia \u00e8 inoltre compreso il genere estinto \"Meoneurites\" , strettamente correlato al genere vivente \"Neomeoneurites\". Due sono le specie fossili conosciute di questa famiglia:\nDistribuzione.\nLa famiglia \u00e8 rappresentata in tutte le regioni zoogeografiche della Terra, ad eccezione dell'ecozona australasiana. La presenza di gran parte delle specie si rileva tuttavia nella regione oloartica, con una particolare concentrazione nel Paleartico occidentale. Poche sono le specie presenti nell'ecozona orientale, in quella afrotropicale e in quella neotropicale. Per quanto concerne la regione australasiana, una volta separato il genere \"Australimyza\" in una famiglia distinta, i Carnidae risulterebbero al momento assenti in questa parte della Terra. Non vi \u00e8 tuttavia incertezza sull'effettiva assenza, in quanto in una collezione sarebbe presente un esemplare non classificato, presumibilmente del genere \"Meoneura\", raccolto in Nuova Zelanda. La questione \u00e8, in ogni modo, alquanto incerta anche in merito all'effettiva provenienza di questo esemplare. Nel complesso, la distribuzione della famiglia \u00e8 cos\u00ec ripartita:\nAlcune specie hanno un areale che abbraccia due o pi\u00f9 regioni zoogeografiche: si tratta per lo pi\u00f9 di specie a distribuzione oloartica, oppure presenti in regioni ubicate ai limiti fra il Paleartico, la regione orientale e la regione afrotropicale.\nIn Europa \u00e8 presente la met\u00e0 delle specie conosciute di questa famiglia. Il catalogo Fauna Europaea registra la presenza di 35 specie del genere \"Meoneura\", 3 specie del genere \"Hemeromyia\" e una specie del genere \"Carnus\". Quest'ultima \u00e8 \"Carnus hemapterus\", la pi\u00f9 conosciuta della famiglia, presente anche nel Neartico. In realt\u00e0, secondo gli ultimi aggiornamenti, il numero di specie segnalate in Europa ammonta a 45.\nIn Italia sono segnalate solo la gi\u00e0 citata \"Carnus hemapterus\" e \"Meoneura obscurella\", anche quest'ultima di ampia distribuzione. Entrambe le specie sarebbero presenti solo nell'Italia settentrionale."}
{"id": "2780344", "revid": "121360394", "url": "https://it.wikipedia.org/wiki?curid=2780344", "title": "Maserati V8RI", "text": "La Maserati V8RI \u00e8 una autovettura monoposto da competizione costruita dalla casa automobilistica italiana Maserati dal 1935 al 1936 in quattro esemplari. Fu lanciata per avversare l'egemonia delle case automobilistiche tedesche nelle competizioni, ed infatti aveva alcune innovazioni tecniche.\nDescrizione e storia.\nFu progettata da Ernesto Maserati, ed aveva un motore in posizione anteriore inconsueto. Il propulsore era un V8 a 90\u00b0, ed aveva una cilindrata di 4788,1 cm\u00b3. Era quindi diverso dai motori Maserati montati sulle altre vetture. Montava un compressore tipo Roots, due carburatori a doppio corpo Weber ed un doppio albero a camme, uno per bancata. Il rapporto di compressione era di 5:1. L'accensione era singola con magnete Scintilla o Bosch. La potenza erogata dal propulsore era di 320 CV a 5300 giri al minuto.\nIl telaio era costituito principalmente da lega leggera, ed era formato da due longheroni e da traverse. Per equilibrare meglio la distribuzione dei pesi il cambio fu montato insieme al differenziale. La carrozzeria aveva una linea curata che permetteva una buona efficienza aerodinamica, ed era fabbricata in alluminio. I freni erano a tamburo sulle ruote con comando idraulico.\nLa velocit\u00e0 massima era compresa tra 270 ed i 280 km/h.\nLa sospensione anteriore era a ruote indipendenti, con barre di torsione e ammortizzatori a frizione. Quelle posteriori erano anch'esse a ruote indipendenti e con ammortizzatori a frizione, ma con balestre.\nLo sterzo era a vite senza fine e settore dentato e il cambio era a 4 velocit\u00e0.\nL'esemplare con numero di telaio 4501 debutt\u00f2 al Gran Premio di la Marna del 1935, guidata da Philippe \u00c9tancelin. Le sospensioni posteriori diedero origine a problemi di stabilit\u00e0 al modello, ed infatti la V8RI vinse solo al Gran Premio di Pau nel 1936.\nIl nome \"V8RI\" significava \"otto cilindri disposti a V\" e sospensioni a quattro \"ruote indipendenti\". Quest'ultimo sistema era innovativo per l'epoca."}
{"id": "2780347", "revid": "287204", "url": "https://it.wikipedia.org/wiki?curid=2780347", "title": "Armoriale di Gheldria", "text": "L\u2019armoriale di Gheldria (in olandese: \"Wapenboek Gelre\") \u00e8 probabilmente la raccolta medievale di armi pi\u00f9 nota ed \u00e8 tra le pi\u00f9 antiche conservate nell'edizione originale. Fu compilata tra il 1370 e il 1414 dall'araldo Claes Heynenszoon detto Gelre (= Gheldria) che le ha dato il nome.\nContiene:\nL'armoriale, in cui sono presenti 1755 stemmi suddivisi in 121 fogli. \u00e8 oggi conservato nella Biblioteca reale del Belgio, con la posizione di catalogo ms. 15652-56.\nL'opera \u00e8 importante soprattutto come fonte storica, ad esempio per la storia della Danimarca per cui fornisce la prima immagine con colori certi del Dannebrog, la bandiera danese la cui precisa origine \u00e8 avvolta nel mistero e nel mito. A pagina 55, nel verso, si vede lo stemma danese cimato da un elmo con le corna: a fianco del corno sinistro \u00e8 una lancia con uno scudo banderese che mostra una croce bianca su fondo rosso. Il testo che si trova a sinistra dello stemma dice \"die coninc van denmarke\" (\"Il re di Danimarca\")."}
{"id": "2780350", "revid": "1803", "url": "https://it.wikipedia.org/wiki?curid=2780350", "title": "Armorial de Gelre", "text": ""}
{"id": "2780351", "revid": "363629", "url": "https://it.wikipedia.org/wiki?curid=2780351", "title": "Mephit", "text": ""}
{"id": "2780353", "revid": "6923", "url": "https://it.wikipedia.org/wiki?curid=2780353", "title": "Flexatone", "text": "Il flexatone (anche conosciuto come flex-a-tone) \u00e8 un moderno strumento musicale a percussione, appartenente alla classe degli idiofoni. \u00c8 formato da una sottile lamina metallica sospesa su di un telaietto che termina con un manico. Ai due lati della lamina sono collocati due batacchi di legno, sospesi su due sostegni flessibili. Il suonatore tiene il flexatone in una mano con il palmo appoggiato alla cornice metallica e il pollice che tocca il lato libero della lamina metallica. Il suonatore scuote lo strumento in modo che i batacchi colpiscano la lamina, a seconda della curvatura fatta assumere alla lamina dalla pressione del pollice, il musicista pu\u00f2 ottenere un suono pi\u00f9 o meno alto, si ottiene anche un effetto di vibrato. Una tecnica alternativa \u00e8 quella di smontare i due batacchi e colpire la lamina usando una bacchetta metallica (ad es. quella che si usa per il triangolo).\nL'effetto pu\u00f2 essere comico o inquietante a seconda della partitura.\nStoria e utilizzo.\nIl flexatone venne inventato in Gran Bretagna, e l\u00ec usato nel 1922. Nel 1924 il 'Flex-a-tone' venne brevettato anche negli USA dalla Playatone Company di New York.\n\u00c8 spesso utilizzato nella musica funk, ed occasionalmente, nel pop per ottenere effetti speciali: si sente diverse volte nell'album \"Sweetnighter\" dei Weather Report. Viene anche utilizzato, a volte, nelle colonne sonore di film o cartoni animati per rappresentare fenomeni paranormali.\n\u00c8 stato invece usato assai di rado nella musica classica; Arnold Sch\u00f6nberg l'ha impiegato nelle sue \"Variations for Orchestra\" e nella sua opera incompiuta \"Mos\u00e8 ed Aronne\". Inoltre, Aram Cha\u010daturjan lo utilizz\u00f2 nel \"Concerto per pianoforte e orchestra\" (anche se spesso, oggigiorno, il flexatone, viene omesso nell'esecuzione). \u00c8 stato anche usato in \"Jonny spielt auf\" di \"Ernst K\u0159enek\", e nella \"Sinfonia n. 1\" di Erwin Schulhoff. Nel Cantico del sole di Sofia Gubaidulina il violoncellista suona un flexatone, verso la met\u00e0 del pezzo. Dm\u00edtrij \u0160ostak\u00f3vi\u010d fa un uso importante del flexatone, nella sua opera \"Il Naso\", per caratterizzare l'insegnante nichilista in \"Lady Macbeth di Mtsensk\", e nella suite \"Assassinii ipotetici\", opera che per\u00f2 \u00e8 rappresentata molto di rado. Alfred Schnittke lo usa nel movimento del tango della morte della \"Faust Cantata\", nel \"Tuba Mirum\" del suo \"Requiem\", nel Concerto per Viola, e nelle musiche per il balletto \"Peer Gynt\", dove il flexatone rappresenta il gemito del vento. Gy\u00f6rgy Ligeti lo ha usato in parecchi dei suoi lavori, come nel secondo movimento del concerto per piano e nell'opera Le Grand Macabre. Peter Maxwell-Davies lo usa nel terzo movimento della sua \"Sinfonia n. 1\"."}
{"id": "2780355", "revid": "287204", "url": "https://it.wikipedia.org/wiki?curid=2780355", "title": "4948 Hideonishimura", "text": "4948 Hideonishimura \u00e8 un asteroide della fascia principale. Scoperto nel 1988, presenta un'orbita caratterizzata da un semiasse maggiore pari a 2,1685917\u00a0UA e da un'eccentricit\u00e0 di 0,1933704, inclinata di 3,09528\u00b0 rispetto all'eclittica.\nL'asteroide \u00e8 dedicato all'astronomo giapponese Hideo Nishimura."}
{"id": "2780357", "revid": "729019", "url": "https://it.wikipedia.org/wiki?curid=2780357", "title": "Tullio Tedeschi", "text": "Biografia.\nNacque a Isernia il 15 Luglio 1910 figlio di Felice e di Angiolina Milone, ed entr\u00f2 volontario nella Regia Marina nel luglio 1927. Frequent\u00f2 la Scuola Meccanici di Venezia e le sue abilit\u00e0 lo fecero avanzare al grado di sottocapo nell'ottobre 1929, imbarcandosi successivamente sul cacciatorpediniere \"Ugolino Vivaldi\" a Genova e poi, nel 1930, sulla cannoniera \"Ermanno Carlotto\" e nel 1933 nel cacciatorpediniere \"Euro\".\nDopo aver frequentato il Corso \"I.G.P.\" (Istruzione Generale e Professionale) ed ottenuta la promozione a secondo capo, nel febbraio 1934 entr\u00f2 a far parte dell'equipaggio dei sommergibile \"Santorre Santarosa\", passando poi sull'\"X 3\" rimanendovi fino all'agosto 1935. Allo scoppio della guerra d'Etiopia fu inviato in missione per conto del Ministero degli Affari Esteri, stabilendosi prima presso la Legazione italiana di Addis Abeba e nella stazione R.T. del Comando Superiore in Africa Orientale ad Asmara.\nRientrato in Italia nel gennaio 1936 fu destinato dapprima all'Ufficio Tecnico delle Armi Navali di Milano, riuscendo quindi ad entrare nella X\u00aa Flottiglia MAS, stabilendosi prima a Venezia e poi a Lero, nel mar Egeo. Nel 1940, quando ritorn\u00f2 in Italia, fu promosso secondo capo scelto e divent\u00f2 operatore dei mezzi speciali d'assalto. Per forzare la Baia di Suda fu necessario, per il sommozzatore italiano, ritornare a Lero, da dove part\u00ec insieme ad altri 5 operatori verso il porto nemico il 26 marzo 1941. La missione, curata nei minimi dettagli dal comandante dei mezzi d'assalto di superficie, capitano di fregata Vittorio Moccagatta, fu il primo successo per i mezzi d'assalto della Regia Marina. In base agli ordini di attacco assegnati sul luogo dal capo spedizione tenente di vascello Luigi Faggioni, il suo barchino MTM, insieme a quello del sottotenente di vascello Angelo Cabrini, aveva come obiettivo l'incrociatore pesante \"York\" della Royal Navy, ancorato nella baia. La manovra di attacco per non perdere l'effetto sorpresa, prevedeva l'avvicinamento nel massimo silenzio possibile fino a circa centocinquanta metri dall'obiettivo, dopodich\u00e9 ci si lanciava alla massima velocit\u00e0. Una volta puntato il barchino contro il bersaglio venivano bloccati i timoni di direzione dello stesso; giunti a circa ottanta metri il seggiolino veniva sbalzato in mare e il pilota lo usava come zatterino per salvarsi dallo scoppio che lo avrebbe ucciso se fosse rimasto immerso in acqua.\nL'attacco culmin\u00f2 con l'affondamento dell'incrociatore \"York\", ad opera del suo barchino e dell'MTM 2 guidato da Cabrini, e con il grave danneggiamento della petroliera \"Pericles\" da 8.324 tsl, e gli valse la concessione della Medaglia d'oro al valor militare a vivente.\nIn seguito all'azione fu preso prigioniero dagli inglesi e rimpatriato solo nel marzo 1944 per unirsi a Mariassalto durante la guerra di liberazione.\nDopo il conflitto prest\u00f2 servizio all'Ufficio Tecnico dell'Autoreparto del Ministero della Marina e nel novembre 1947, a domanda, fu collocato in congedo ed iscritto nel Ruolo d'Onore, dove consegu\u00ec la promozione a capo di prima classe. L'ex membro della \"X\u00aa MAS\" mor\u00ec ad Isernia, la sua citt\u00e0 natale, il 2 novembre 1987."}
{"id": "2780361", "revid": "767487", "url": "https://it.wikipedia.org/wiki?curid=2780361", "title": "Maniac (film 1980)", "text": "Maniac \u00e8 un film horror-slasher del 1980 diretto da William Lustig. \u00c8 interpretato, scritto e co-prodotto da Joe Spinell, noto per alcuni piccoli ruoli in \"Rocky\" e in \"Il padrino - Parte II\".\nTrama.\nSu una spiaggia un uomo spia una giovane coppia, che si sveglia in una tenda; quando il ragazzo s'allontana per prendere della legna e accendere il fuoco, la ragazza viene sgozzata dal misterioso uomo. Poco dopo anche il ragazzo fa una brutta fine, venendo strangolato. All'improvviso la scena cambia e ci viene presentato lo stesso assassino che urla, in preda alla paura, nella sua stanza come svegliatosi da un incubo.\nIl personaggio in questione \u00e8 Frank Zito, un uomo di mezza et\u00e0, solitario, in sovrappeso, che vive in un non specificato quartiere di New York come proprietario di un complesso di appartamenti: casa sua \u00e8 squallida, piccola e piena d'armi ma, in apparenza, sembra un semplice uomo onesto. Purtroppo questi \u00e8, in realt\u00e0, un serial killer schizofrenico che di notte gira per i quartieri di New York uccidendo giovani prostitute o giovani coppiette facendo poi lo scalpo alle donne, facendolo indossare ad alcuni manichini dalle sembianze femminili sparsi nella sua abitazione un po' dappertutto. Attraverso essi parla per ore cercando di non sentirsi solo ma anche con se stesso, ai limiti della doppia identit\u00e0.\nFrank, pur volendo, non riesce a smettere e compie omicidi sempre pi\u00f9 cruenti: strangola a mani nude una prostituta a cui fa lo scalpo, elimina una coppia appartata in macchina con un fucile a canne mozze e squarta un'infermiera in metropolitana. A un certo punto, per\u00f2, Frank, mentre cammina a Central Park, nota che una donna l'ha fotografato. Zito, fingendo d'allacciarsi le scarpe, nota sullo zaino della donna, allontanatasi, l'indirizzo di questa. Grazie a quest'informazione, l'uomo arriva a casa della fotografa, la giovane e bella Anna D'Antoni che, inizialmente, vuole uccidere ma poi tra i due c'\u00e8 una grande sintonia e Frank decide di risparmiarla.\nNei dialoghi tra Frank e Anna si pu\u00f2 capire che la madre di lui, Carmen Zito, \u00e8 morta diversi anni fa per un incidente d'auto. Ci\u00f2 che lui non le rivela \u00e8 che la donna lo maltrattava e ne abusava, portandolo a provare un profondo odio nei confronti delle donne in generale, che descrive come \"simpatiche illusioni\", ma al tempo stesso ha un desiderio morboso di non essere lasciato solo. Inizialmente sembra che Frank sia finalmente riuscito a relazionarsi con qualcuno e sembra davvero che provi qualcosa per Anna, ma i suoi demoni interiori torneranno irrefrenabili e lo porteranno a uccidere una delle modelle di Anna, Rita, per poi portare Anna stessa davanti alla tomba di sua madre dove perde il completo contatto con la realt\u00e0. L'uomo cerca di eliminare Anna, ma quest'ultima, dopo un breve inseguimento, lo colpisce al braccio con una pala, ferendolo. Mentre lei scappa, Frank \u00e8 attirato dalla voce di sua madre che l'incita ad avvicinarsi. Improvvisamente la donna rispunta dalla tomba per trascinare il figlio, ma questi scappa e torna a casa.\nFerito e pieno di tristezza, Frank si sdraia sul letto ma, incredibilmente, i manichini si tramutano nei cadaveri delle sue vittime che lo colpiscono con le varie armi sparse in casa, fino a staccargli la testa. Il giorno seguente due poliziotti in borghese, probabilmente avvertiti da Anna, si dirigono a casa di Zito. Qui si scopre che quest'ultimo non \u00e8 stato decapitato ma erano tutte allucinazioni della sua mente malata, in compenso ha una grossa ferita nella pancia procuratosi, probabilmente, da un atto di autolesionismo. I due poliziotti lo credono morto e se ne vanno. Nella scena finale, per\u00f2, la telecamera si avvicina a Frank che apre gli occhi."}
{"id": "2780362", "revid": "767487", "url": "https://it.wikipedia.org/wiki?curid=2780362", "title": "Questi pazzi, pazzi italiani", "text": "Questi pazzi, pazzi italiani \u00e8 un film musicarello italiano del 1965, sceneggiato e diretto da Tullio Piacentini. Fu prodotto dalla societ\u00e0 cinematografica ASACAM.\nFa parte di una sorta di trilogia di musicarelli di questo autore, girati tutti nel 1965. Oltre a questo, essa comprende: \"Viale della canzone\" e \"008 Operazione ritmo\".\nAl pari degli altri due, anche questo \u00e8 un mero pretesto per una passerella di canzoni di interpreti di musica leggera in voga all'epoca del beat o in procinto di essere lanciati nel firmamento della musica italiana di genere nazionalpopolare.\nFra gli altri interpreti del film figurano Fred Bongusto, Edoardo Vianello, Roberto Murolo ed il gruppo musicale de Le Amiche che esegue un brano in voga all'epoca, \"Quello che la gente dir\u00e0\"."}
{"id": "2780365", "revid": "1573940", "url": "https://it.wikipedia.org/wiki?curid=2780365", "title": "Toucheng", "text": "Toucheng (\u982d\u57ce) \u00e8 una citt\u00e0 situata sulla costa settentrionale di Taiwan, ed amministrata dalla Contea di Yilan della Repubblica di Cina.\nInfrastrutture e trasporti.\nToucheng \u00e8 servita dalla \"Linea Yilan\" della \"Taiwan Railway Administration\", e presenta tre delle sette totali stazioni ferroviarie della linea.\nSolo dopo l'apertura della Superstrada no. 5 (Superstrada Memoriale di Chiang Wei-shui), la citt\u00e0 ha conosciuto un aumento del turismo grazie al collegamento diretto con l'area occidentale di Taipei. La superstrada consta di una serie di tunnel scavati attraverso le Montagne Innevate, il pi\u00f9 lungo dei quali misura 12,7km (11,68 miglia). La distanza tra la Taipei occidentale e Toucheng \u00e8 di circa 30km (18,75 miglia), per circa 30 minuti di percorrenza in auto.\nCavi di comunicazione sottomarini.\nToucheng \u00e8 uno dei due punti di attracco di sottomarini a Taiwan, insieme a Fongshan. Quattro cavi di comunicazione sottomarina, incluso il SEA-ME-WE 3, si incontrano nelle acque cittadine.\nAttrazioni turistiche.\nLa citt\u00e0 \u00e8 particolarmente rinomata per la sua gastronomia a base di frutti di mare, inoltre si affaccia su spiagge sabbiose dalle quali \u00e8 possibile intravedere l'Isola Tartaruga, una riserva naturale nella quale \u00e8 situato l'unico vulcano attivo di Taiwan. Le spiagge sono anche mete di surfisti. Dalla spiaggia e dal Porto Wushish, \u00e8 possibile arrivare all'Isola Tartaruga grazie a dei viaggi organizzati e a delle visite guidate in traghetto, dal quale si possono osservare anche delfini e balene.\nAltra rinomata attrazione di Toucheng \u00e8 il Santuario Ornitologico del Fiume Juh-an. Inoltre, per quanto riguarda l'aspetto non naturale del turismo, rinomata \u00e8 la via cittadina Ho-Ping, che presenta alcune delle poche rimanenti strutture urbane rimaste inalterate dal tempo della dominazione della dinastia Qing."}
{"id": "2780369", "revid": "1305772", "url": "https://it.wikipedia.org/wiki?curid=2780369", "title": "Valentine's Day", "text": "Valentine's Day, in inglese, significa Giorno di San Valentino."}
{"id": "2780371", "revid": "110157", "url": "https://it.wikipedia.org/wiki?curid=2780371", "title": "The Gift (Midge Ure)", "text": "The Gift \u00e8 l'album di debutto del cantante scozzese Midge Ure, membro degli Ultravox.\nL'album \u00e8 stato pubblicato nel 1985 dall'etichetta discografica EMI ed \u00e8 stato promosso dai singoli \"If I Was\", \"The Certain Smile\" e \"Wastelands\".\nL'album conteneva una cover della canzone \"Living in the Past\", singolo dei Jethro Tull e una di \"The Man Who Sold the World\" di David Bowie."}
{"id": "2780382", "revid": "339392", "url": "https://it.wikipedia.org/wiki?curid=2780382", "title": "Moses I. Finley", "text": ""}
{"id": "2780396", "revid": "59976", "url": "https://it.wikipedia.org/wiki?curid=2780396", "title": "Bad Mondorf", "text": ""}
{"id": "2780397", "revid": "339392", "url": "https://it.wikipedia.org/wiki?curid=2780397", "title": "Ceramica Flaminia-Bossini Docce", "text": ""}
{"id": "2780399", "revid": "29635882", "url": "https://it.wikipedia.org/wiki?curid=2780399", "title": "Bescera", "text": ""}
{"id": "2780400", "revid": "729019", "url": "https://it.wikipedia.org/wiki?curid=2780400", "title": "Torre Muzza", "text": "La Torre Muzza , detta anche \"Torrazza\", \u00e8 una torre di difesa costiera che faceva parte del sistema di Torri costiere della Sicilia, e si erge nella localit\u00e0 di Piraineto (frazione di Carini) in provincia di Palermo ricadendo nel territorio comunale di Carini.\nStoria e descrizione.\nFu costruita solo dopo le ricognizioni effettuate nel 1578 dall'architetto reale Tiburzio Spannocchi, e dopo il 1583 da Camillo Camilliani, infatti in entrambe le ricognizioni la torre non \u00e8 citata. \nSolo nel 1677 compare in una cartografia militare sabauda come gi\u00e0 esistente.\nPur non risultando negli elenchi delle 45 torri affidate, direttamente, alla gestione della Deputazione del Regno di Sicilia, nel 1809 tale organismo scrisse al Principe di Carini per lamentarne il degrado, ed in tale occasione \u00e8 identificata come \"Torrazza\" .\nLa torre \u00e8 citata nel 1823 nella cartografia dello Stato Maggiore del Regio Esercito Borbonico.\nInfine nel 1867 \u00e8 ricompresa nell'elenco delle opere militari da dimettersi. \nAll'inizio degli anni '70, da una ricognizione personale, la torre risultava in terreno privato ed era ancora custodita tant'\u00e8 che il varco creato a piano terra nella cisterna era chiuso con una porticina in legno. Mazzarella e Zanca dopo visite effettuate nel 1976 relazionavano che ormai era quasi del tutto diruta.\nTorri in collegamento visivo.\nEssa faceva parte del sistema difensivo di avvistamento di naviglio saracene ed era in collegamento visivo ad est con le due Torre di Isola delle Femmine, mentre ad ovest con la Torre Pozzillo e con la Torre della Tonnara dell'Ursa.\nDescrizione ed aspetto attuale.\nOrmai \u00e8 completamente in rovina, restano comunque imponenti i resti residui, nella ricognizione effettuata agli inizi degli anni '70, fu misurato il basamento ancora intatto risultando di ben 18 metri lineari, era quindi una delle torri pi\u00f9 grandi del sistema difensivo e si giustifica, forse, il toponimo in volgare la \"Torrazza\".\nNegli anni novanta del secolo scorso un locale di ristorazione, fantasiosamente, aveva quale insegna Torre di Ulisse, e \"ad absurdum\" nella toponomastica del Comune di Carini la via che conduce ai resti si chiama ora via Torre di Ulisse.\nNel 2018 durante le ricerche per il censimento del Progetto CE.R.CA.MI. promosso dai ricercatori di Palermo Pillbox Finders sono stati individuati i resti di una Postazione militare italiana della Seconda Guerra Mondiale scivolata gi\u00f9 dalla sommit\u00e0 della torre in concomitanza del crollo della stessa. Tale testimonianza confuta l'utilizzo di alcune torri cinquecentesche durante gli anni '40 quali punti di osservazione e difesa costiera da parte del Regio Esercito."}
{"id": "2780404", "revid": "110157", "url": "https://it.wikipedia.org/wiki?curid=2780404", "title": "Answers to Nothing", "text": "Answers to Nothing \u00e8 un album del cantante scozzese Midge Ure, pubblicato nel 1999 dall'etichetta discografica Chrysalis.\nL'album \u00e8 stato prodotto dallo stesso Midge Ure e conteneva un duetto con Kate Bush nella canzone \"Sister and Brother\"."}
{"id": "2780406", "revid": "7", "url": "https://it.wikipedia.org/wiki?curid=2780406", "title": "Tony de Vita", "text": ""}
{"id": "2780407", "revid": "1543377", "url": "https://it.wikipedia.org/wiki?curid=2780407", "title": "Australian Open 1995 - Singolare femminile", "text": "Mary Pierce ha battuto in finale Arantxa S\u00e1nchez Vicario 6-3 6-2."}
{"id": "2780410", "revid": "1543377", "url": "https://it.wikipedia.org/wiki?curid=2780410", "title": "Australian Open 1994 - Singolare femminile", "text": "Monica Seles era la detentrice del titolo.\nSteffi Graf ha battuto in finale Arantxa S\u00e1nchez Vicario 6-0 6-2."}
{"id": "2780412", "revid": "406204", "url": "https://it.wikipedia.org/wiki?curid=2780412", "title": "Gianni Carlo Sciolla", "text": "Biografia.\nTitolare degli insegnamenti di \"Storia dell'arte moderna\" presso l'Universit\u00e0 degli Studi di Torino e di \"Metodologia della ricerca storico artistica\" presso il DAMS, Sciolla ha presieduto anche il Centro Studi \"Il Rinascimento e l'Europa\" e il \"Centro sulle Riviste di Storia dell'arte\", entrambi presso l'universit\u00e0 torinese. \u00c8 stato fondatore e presidente della Societ\u00e0 Italiana di Storia della Critica d'Arte. Nel 2013 ha vinto il Premio \"Antonio Feltrinelli\" dell'Accademia Nazionale dei Lincei, riservato a cittadini italiani, per la critica dell'arte, il cui conferimento ha avuto luogo l'8 novembre 2013, in occasione della cerimonia d'apertura dell'anno accademico. Nel 2014 ha ricevuto la cittadinanza onoraria del comune di Netro (BI), paese di cui \u00e8 originario, per aver fatto conoscere con i suoi studi l'arte locale e il paese nel mondo. Il suo archivio di carte e corrispondenze con illustri storici e altre personalit\u00e0 di statura internazionale \u00e8 oggi custodito presso l'Universit\u00e0 degli Studi di Udine, a cui Sciolla era affezionato e dove fu indimenticato docente tra il 1990 e il 1993.\nContributi e opere.\nI suoi contributi si sono incentrati sui problemi figurativi dell'arte italiana ed europea nel Rinascimento e nel Barocco."}
{"id": "2780413", "revid": "167080", "url": "https://it.wikipedia.org/wiki?curid=2780413", "title": "Carlo Lodovico Ragghianti", "text": ""}
{"id": "2780418", "revid": "729019", "url": "https://it.wikipedia.org/wiki?curid=2780418", "title": "Torre Alba", "text": "La Torre Alba, detta anche \"Torre di Cala Rossa\", \u00e8 una torre di difesa costiera che faceva parte del sistema di Torri costiere della Sicilia, e si erge in localit\u00e0 compresa tra Cala Rossa e Cala Bianca, in provincia di Palermo ricadendo nel territorio comunale di Terrasini.\nStoria ed Architettura.\nLa torre nel 1578 al momento della ricognizione di Tiburzio Spannocchi non era stata ancora costruita, Camillo Camilliani nel predisporre il progetto nel 1586 l'aveva prevista come torre circolare con una scarpata nella parte inferiore e con base troncoconica.\nLa torre esistente \u00e8 invece a base quadrata con mura merlate sulla terrazza.\nNel 1589 la torre era gi\u00e0 stata completata ed era stata posta a carico della Deputazione del Regno di Sicilia, sempre da tali ultimi atti risulta che nel 1594 vi prestassero servizio tre uomini, e che la torre era stata posta sotto la responsabilit\u00e0 e soprintendenza di Carini.\nLa contabilit\u00e0 dei salari dei torrari riporta che la torre fu continuamente presidiata per tutti gli anni 1619, 1714, 1717, 1797. Dal 1804 la soprintendenza pass\u00f2 al Principe di Carini, infine nel 1867 essa \u00e8 ricompresa nelle fortificazioni da dismettere. A partire dal 2000 sino a tutto il 2007 \u00e8 stata sottoposta a restauri e si presenta quindi , ora in ottimo stato .\nTorri in collegamento visivo.\nFaceva parte del sistema difensivo di avvistamento di naviglio saracene ed era in collegamento visivo ad est con la Torre Mulinazzo e con la Torre di Capo Rama ad ovest.\nDescrizione ed aspetto attuale.\nLa torre presenta il tipico aspetto \"camillianeo\", al basamento il lato \u00e8 di metri 8,82 c.a., ed alta circa 15,70 metri, la terrazza \u00e8 merlata con mensoloni su ogni lato che sicuramente sorreggevano i parapetti ormai scomparsi. La porta si apre a sud, con un arco a tutta volta, e non \u00e8 provvista di scala, mentre le finestre contrariamente all'usuale si aprono solo su tre lati, essendone sprovvisto il lato est. La cisterna appare intatta e non \"traforata\" alla base come accade in altre torri purtroppo vandalizzate. Il tetto del primo piano \u00e8 con volta a botte.\nPer molti anni era stata data in uso assieme all'edificio antistante ad un convento di monache, ma dopo i recenti restauri (2006-2007), la propriet\u00e0 \u00e8 ora pubblica."}
{"id": "2780419", "revid": "287204", "url": "https://it.wikipedia.org/wiki?curid=2780419", "title": "Dinos del Pittore della Gorgone", "text": "Il dinos del Pittore della Gorgone \u00e8 una ceramica a figure nere (93 x 30\u00a0cm) prodotta ad Atene dal ceramografo noto come Pittore della Gorgone intorno al 580 a.C. e conservata a Parigi presso il museo del Louvre (n. inv. E874).\nStoria.\nIl vaso apparteneva alla collezione Campana, acquistata dal museo del Louvre nel 1861. La provenienza dalla collezione Campana rende probabile che fosse stato rinvenuto in Etruria.\nDescrizione.\nLa forma del vaso \u00e8 quella di un dinos, contenitore da banchetto di grande capacit\u00e0 nel quale si mescolava l'acqua con il vino. Ha un'altezza complessiva di 93\u00a0cm (altezza del cratere 44\u00a0cm, diametro massimo 30\u00a0cm, altezza del supporto 59\u00a0cm) ed \u00e8 costituito da un recipiente e da un piedistallo modanato, un'accoppiata non frequente e che si ispira a modelli in bronzo.\nL'argilla ha un colore giallastro ed \u00e8 decorata a figure nere con dettagli color porpora di cui restano poche tracce. La piatta imboccatura presenta un fregio con palmette e fiori di loto intrecciati, lo stesso motivo che si trova negli altri fregi fitomorfi del vaso. Il corpo del dinos \u00e8 diviso in sei fasce sovrapposte delle quali cinque sono a carattere decorativo, con fregi fitomorfi o animali nella tradizione della ceramica corinzia. La larga zona con fregio di fiori di loto e palmette intrecciati divide le quattro fasce animali sottostanti dal registro superiore, all'altezza della spalla, che \u00e8 il primo esempio conosciuto di fregio interamente figurato e di carattere narrativo.\nVi sono rappresentate due scene differenti ma non separate. Da un lato, quello principale, Perseo che fugge dalle Gorgoni dopo aver ucciso la loro sorella Medusa la quale decapitata cade a terra; alla scena assistono Ermes con il petaso e la dea Atena. Dall'altro lato due opliti combattono tra due carri a quattro cavalli guidati ciascuno da un auriga che si volta ad osservare il combattimento.\nIl fondo del vaso \u00e8 decorato con un ornamento costituito da sei mezzelune.\nSul piedistallo, con abbondanti modanature, sono presenti file di diversi animali (leoni, vacche, cervidi), mescolati a creature fantastiche come sirene e sfingi.\nL'artista che dipinse quest'opera fu probabilmente allievo del Pittore di Nesso, dal quale ha ripreso il tema delle Gorgoni.\nIl fregio, interamente narrativo e privo di elementi puramente decorativi, si colloca all'inizio della produzione attica, che progressivamente si svincola dalla tradizione corinzia durante il secondo quarto del VI secolo a.C."}
{"id": "2780420", "revid": "297031", "url": "https://it.wikipedia.org/wiki?curid=2780420", "title": "Istituto Bancario San Paolo", "text": ""}
{"id": "2780424", "revid": "1573940", "url": "https://it.wikipedia.org/wiki?curid=2780424", "title": "Pazeh", "text": "I Pazeh (o Pazih; \u5df4\u5247\u6d77 o \u5df4\u5bb0) sono un popolo di aborigeni taiwanesi, discendenti dalle etnie indigene di lingua Tsou residenti nelle aree centrali di Taichung e Miaoli. Il popolo Pazeh comprende al suo interno anche l'etnia Kaxabu. Attualmente, a causa del processo di acculturazione ed assimilazione culturale, la maggior parte dei taiwanesi che si identificano come Pazeh/Kaxabu risiedono nel distretto di Ai-lan, nella citt\u00e0 centrale di Puli, Contea di Nantou.\nStato attuale.\nL'attuale comunit\u00e0 Pazih \u00e8 localizzata attorno alla Chiesa Presbiteriana Taiwanese di Ai-lan (\u611b\u862d), che dispensa aiuti materiali e supporto al mantenimento delle tradizioni culturali Pazeh, oltre che favorire la mobilitazione politica della trib\u00f9. I Pazih di Ai-lan, infatti, stanno da tempo richiedendo al governo della Repubblica di Cina il riconoscimento come gruppo ufficiale di aborigeni di Taiwan."}
{"id": "2780434", "revid": "1305772", "url": "https://it.wikipedia.org/wiki?curid=2780434", "title": "Kaxabu", "text": "Il popolo Kaxabu \u00e8 un sottogruppo dell'etnia Pazeh di aborigeni taiwanesi, facente parte dello stesso gruppo etno-linguistico. Insieme ai Pazeh, i Kaxabu risiedono attualmente nella regione interna di Taiwan, principalmente nella citt\u00e0 di Puli, Contea di Nantou."}
{"id": "2780439", "revid": "923674", "url": "https://it.wikipedia.org/wiki?curid=2780439", "title": "Vincenzo Littara", "text": "Biografia.\nVincenzo Littara nacque a Noto nel 1550. Ancora ragazzo fu inviato a Sciacca per perfezionare lo studio della lingua italiana e della letteratura. Ritornato nella cittadina di Noto, dall'et\u00e0 di 20 anni all'et\u00e0 di 24, diede pubbliche lezioni con profitto e soddisfazione dei suoi discepoli. All'et\u00e0 di 24 anni si rec\u00f2 a Catania dove acquis\u00ec il presbiterato e intraprese studi di filosofia, teologia e infine di giurisprudenza, facolt\u00e0 in cui consegu\u00ec la laurea.\nRitornato a Noto insegn\u00f2 lettere, filosofia, matematica, geometria oltre che diritto. Dalla sua scuola uscirono uomini di grande spessore culturale come lo storico siciliano Rocco Pirri. Littara oltre che conoscitore di letteratura e filologia, divenne un valente predicatore ed esercit\u00f2 l'arte oratoria dai pulpiti di Noto, Palermo, Catania, Castrogiovanni, Sciacca e Girgenti. \nRisiedette a Castrogiovanni nel periodo compreso tra il 1586 e il 1587, come precettore, sotto la protezione del nobiluomo Vincenzo Petroso per incarico del quale scrisse \"Historia Aennensis\", compendio sulla storia della citt\u00e0 di Enna.\nGiovanni Oroscopo, vescovo di Girgenti, sorpreso e soddisfatto della profonda preparazione e della eloquenza del Littara, al fine di trattenerlo nella sua citt\u00e0 lo nomin\u00f2 parroco della Chiesa di S. Michele di Girgenti. Il Littara mor\u00ec a Girgenti il 3 di maggio del 1602."}
{"id": "2780442", "revid": "72396", "url": "https://it.wikipedia.org/wiki?curid=2780442", "title": "Patrick Desbois", "text": "Direttore del \"Service national des \u00e9v\u00eaques de France pour les relations avec le Juda\u00efsme\" e consulente del Vaticano, Desbois \u00e8 anche presidente dell'associazione Yahad-In Unum, che conduce ricerche in Ucraina sulle vittime ebree delle Einsatzgruppen durante la seconda guerra mondiale."}
{"id": "2780445", "revid": "729019", "url": "https://it.wikipedia.org/wiki?curid=2780445", "title": "Giorgio Giobbe", "text": "Con il grado di capitano di corvetta prest\u00f2 servizio nella Regia Marina durante la seconda guerra mondiale venendo decorato con la Medaglia d'oro al valor militare alla memoria.\nBiografia.\nNacque a Bologna il 20 marzo 1906, e dopo aver frequentato i corsi regolari presso la Regia Accademia Navale di Livorno, fu promosso guardiamarina nel luglio 1927. Nel corso del 1936 partecip\u00f2 alla campagna italo-etiopica e successivamente alle operazioni militari della guerra civile spagnola. Promosso al grado di capitano di corvetta nell'aprile del 1939, assunse il comando della torpediniera \"Lince\" partecipando alle operazioni militari per l'occupazione del Regno d'Albania.\nIl 10 giugno 1940, all'atto dell'entrata dell'Italia nel secondo conflitto mondiale, si imbarc\u00f2 su una nave da trasporto destinata al rifornimento delle isole dell'Egeo, meritandosi la Medaglia d'argento al valor militare.\nNel marzo 1941 pass\u00f2 al comando della I\u00aa Flottiglia MAS di La Spezia, che su proposta del capitano di fregata Vittorio Moccagatta il 15 marzo 1941 assunse il nome di copertura di X\u00aa Flottiglia MAS, e si dedic\u00f2 allo sviluppo ed al perfezionamento dei nuovi mezzi d'assalto della Regia Marina. All'alba del 26 luglio 1941 si trovava a bordo del MAS 451 in rientro verso la base di Augusta, dopo l'azione di attacco alla base navale inglese del porto di La Valletta a Malta, quando venne ucciso da un mitragliamento aereo diretto contro il suo motoscafo. Per onorarne la memoria gli fu assegnata la Medaglia d'oro al valor militare.\nAlla sua memoria nel febbraio 1944 la X\u00aa Flottiglia MAS, operante al nord nella Repubblica Sociale Italiana, gli intitol\u00f2 il Gruppo d'ardimento \"Medaglia d'Oro Giorgio Giobbe\" costituito a La Spezia che oper\u00f2 nell'addestramento del personale dei reparti speciali."}
{"id": "2780446", "revid": "288300", "url": "https://it.wikipedia.org/wiki?curid=2780446", "title": "Jorge Luis Velasquez Campos", "text": ""}
{"id": "2780451", "revid": "838137", "url": "https://it.wikipedia.org/wiki?curid=2780451", "title": "Seda Tokatl\u0131o\u011flu", "text": "Carriera.\nClub.\nLa carriera professionistica di Seda Tokatl\u0131o\u011flu nell', col quale esordisce in Voleybol 1. Ligi nella stagione 2002-03 e dove resta per un triennio, dopo il quale approda al : col club giallo-blu inizia una militanza di ben nove annate, nel corso delle quali conquista tre scudetti, venendo insignita del premio di MVP del campionato 2008-09, la Coppa di Turchia 2009-10 e due supercoppe nazionali, in ambito nazionale; a livello internazionale vince la Coppa CEV 2008-09, venendo premiata come miglior realizzatrice del torneo, il campionato mondiale per club 2010 e la Champions League 2011-12.\nNella stagione 2014-15 viene ingaggiata per la prima volta all'estero, andando a giocare nella Chinese Volleyball League col , ma gi\u00e0 nella stagione successiva ritorna in patria, vestendo per un biennio la maglia del e vincendo lo scudetto 2015-16. Si accasa quindi al nel campionato 2016-17, dove resta per due annate, ritirandosi al termine del campionato seguente.\nNel gennaio 2020 torna in campo, firmando con il per la seconda parte della stagione 2019-20. Si accasa invece col nella stagione seguente, trasferendosi per\u00f2 dopo qualche mese al .\nNazionale.\nFa il suo esordio nella nazionale turca nel 2003, conquistando il secondo posto al campionato europeo, mentre due anni dopo vince l'oro ai XV Giochi del Mediterraneo, seguito da due argenti nel 2009, rispettivamente ai XVI Giochi del Mediterraneo e alla European League.\nDopo un altro argento ai XVII Giochi del Mediterraneo, nel 2015 vince la medaglia d'oro ai I Giochi europei e un anno dopo si ritira dalla nazionale."}
{"id": "2780453", "revid": "288300", "url": "https://it.wikipedia.org/wiki?curid=2780453", "title": "Nelson Rafael Cuevas Amarilla", "text": ""}
{"id": "2780459", "revid": "767487", "url": "https://it.wikipedia.org/wiki?curid=2780459", "title": "Bruno Weinmeister", "text": "Vita.\nHa studiato violoncello a Basilea, Salisburgo e Berlino con Heidi Litschauer, Wolfgang Boettcher e Heinrich Schiff e direzione d\u00b4orchestra alla Musikhochschule Hannover con Eiji Oue.\nDal 1997 al 2001 \u00e8 stato spalla dei violoncelli alla Staatskapelle Dresden.\nDal 2001 svolge l'attivit\u00e0 come musicista da camera e solista.\nHa suonato con numerose importanti orchestre ed \u00e8 stato assistente di Claudio Abbado al prestigioso Festival di Lucerna, in Svizzera.\nIl 31 marzo 2010 ha diretto la Roma Tre Orchestra al Teatro Palladium di Roma, inaugurando una collaborazione proseguita l'autunno successivo a Palazzo Barberini."}
{"id": "2780461", "revid": "37401", "url": "https://it.wikipedia.org/wiki?curid=2780461", "title": "Semema", "text": "In semantica, e precisamente nell'analisi semica, il semema \u00e8 l'insieme di semi (unit\u00e0 minime di significato) che corrisponde a ciascun differente significato di un lessema. Come tale, esso rappresenta un'unit\u00e0 del piano del contenuto e ha per corrispondente formale il lessema.\nIl termine \"episemema\" era gi\u00e0 usato da Leonard Bloomfield e inteso come significato di un morfema (inteso come segno minimo). Per Bernard Pottier, il semema \u00e8 l'insieme dei semi che individuano il significato del morfema e risulta dall'unione di classemi (semi generici), semantemi (semi specifici) e virtuemi (semi connotativi).\nIl semema pu\u00f2 definirsi all'interno di una scala categoriale sema \u2192 semema \u2192 lessema, ove il lessema \u00e8 la summa di tutte le accezioni sememiche e ove ogni semema costituisce una delle summenzionate accezioni, sulla base dei suoi semi costitutivi.\nNell'analisi semantica di un testo, il semema indica il contesto nel quale si trova il termine preso in analisi.\nUn esempio di applicazione al lessema \"testa\": i diversi semi del lessema \"testa\" (sferoidit\u00e0, estremit\u00e0, superativit\u00e0 ecc.) possono essere ordinati gerarchicamente in modi differenti, in modo da ottenere sememi diversi."}
{"id": "2780463", "revid": "659685", "url": "https://it.wikipedia.org/wiki?curid=2780463", "title": "Samuel Lewis Southard", "text": "Biografia.\nFu il settimo Segretario della marina statunitense durante la Presidenza di James Monroe prima e nel corso della presidenza di John Quincy Adams poi.\nNato nello stato del New Jersey, figlio di Henry Southard e fratello di Isaac Southard, studi\u00f2 inizialmente alla Brick Academy continuando all'Universit\u00e0 di Princeton e laureandosi nel 1804. Eletto al Senato in occasione delle dimissioni di James J. Wilson, ricopr\u00ec tale carica per poco pi\u00f9 di due anni, dal 26 gennaio 1821, al 3 marzo 1823. Durante questo periodo, fu uno dei membri attivi del compromesso del Missouri."}
{"id": "2780464", "revid": "204012", "url": "https://it.wikipedia.org/wiki?curid=2780464", "title": "Samuel L. Southard", "text": ""}
{"id": "2780468", "revid": "767487", "url": "https://it.wikipedia.org/wiki?curid=2780468", "title": "Lingua pazeh", "text": "La lingua pazeh (o pazih) \u00e8 la lingua parlata dai popoli Pazeh e Kaxabu di aborigeni taiwanesi. Essa fa parte della sottofamiglia delle lingue formosane, della pi\u00f9 grande famiglia linguistica delle lingue austronesiane. Recentemente \u00e8 deceduta l'ultima parlante pazeh, la novantacinquenne Pan Jin-yu (1914-2010), la lingua perci\u00f2 \u00e8 estinta. Il Pazeh aveva anche un dialetto, chiamato Kulun.\nFonologia.\nSolitamente il Pazeh distingue tra costrittive sonore e sorde, tuttavia il contrasto viene neutralizzato per le labiali e velari plosive in posizione finale, dove si pronunciano solo e rispettivamente (anche viene desonorizzata, ma mantiene comunque un certo contrasto). Infine, anche ed vengono neutralizzate in posizione finale. Le plosive sorde non vengono pronunciate in tale posizione.\nLe vocali medie ( e ) sono allofoni delle vocali chiuse (rispettivamente e ).\n viene in qualche modo posta in posizione pi\u00f9 avanzata ed alta quando \u00e8 adiacente ad . Le semivocali appaiono anche in posizione post-vocalica.\nFonetica.\nLa struttura pi\u00f9 comune del morfema \u00e8 CVCVC, dove C indica una consonante e V una vocale. Gruppi di consonanti sono rari, e ove presenti consistono solo di una nasale insieme ad una costrittiva omorganica, oppure dell'elemento di unione di un dittongo.\nLe pause intervocaliche vengono pronunciate prima del limite di morfema, mai dopo, e l'accento tonico cade sempre sull'ultima sillaba.\nMorfologia.\nIl Pazeh fa grande uso di affissi, infissi, suffissi e circonfissi, come anche della reduplicazione. I verbi possono essere statici o dinamici."}
{"id": "2780470", "revid": "287204", "url": "https://it.wikipedia.org/wiki?curid=2780470", "title": "Virginio Caceres", "text": ""}
{"id": "2780471", "revid": "288300", "url": "https://it.wikipedia.org/wiki?curid=2780471", "title": "Virginio C\u00e1ceres Villalba", "text": ""}
{"id": "2780472", "revid": "287204", "url": "https://it.wikipedia.org/wiki?curid=2780472", "title": "Virginio Caceres Villalba", "text": ""}
{"id": "2780474", "revid": "729019", "url": "https://it.wikipedia.org/wiki?curid=2780474", "title": "Type 92 (mitragliatrice aeronautica)", "text": "La , conosciuta soprattutto nella bibliografia in lingua inglese come Type 92, era una mitragliatrice leggera aeronautica brandeggiabile da installazione fissa prodotta in Giappone negli anni trenta ed utilizzata principalmente dalla marina imperiale giapponese come equipaggiamento di alcuni modelli di velivoli in uso alla Dai-Nippon Teikoku Kaigun K\u014dk\u016b Hombu, la componente aerea della marina, durante la prima parte della seconda guerra mondiale.\nStoria.\nNegli anni trenta la Marina imperiale giapponese introdusse una serie di nuovi armamenti per i propri velivoli, tra i quali fu sviluppata una mitragliatrice leggera basata sulla britannica Lewis, dalla quale si discostava per alcuni particolari.\nFu modificata nel progetto in modo da poter utilizzare il munizionamento 7,7 \u00d7 58 mm Arisaka in luogo del .303 British, (o 7,7 mm \u00d7 56 R) ed introducendo modifiche al raffreddamento della canna, un nuovo caricatore a tamburo ed un apposito supporto per l'uso brandeggiabile. Dopo le fasi preliminari la nuova arma entr\u00f2 in servizio nel 1932 nella Marina imperiale divenendone dotazione standard.\nImpiego operativo.\nLa Type 92 fu inizialmente fornita ai velivoli che prevedevano postazioni di difesa, ma si rivel\u00f2 incapace di fornire un adeguato supporto di copertura. Nella seconda parte del conflitto fu quindi sostituita dalle pi\u00f9 capaci Type 1 e Type 2 o dal cannoncino Type 99, anch'essi montati su supporti brandeggiabili."}
{"id": "2780475", "revid": "709565", "url": "https://it.wikipedia.org/wiki?curid=2780475", "title": "Pan Jin-yu", "text": "Nata nel 1914 da genitori Kaxabu, fu pi\u00f9 tardi adottata da una famiglia parlante Pazeh. Sebbene fosse l'unica parlante vivente rimasta e parlasse comunemente in Hokkien, mantenne l'abilit\u00e0 linguistica in pazeh, tanto da insegnare la lingua a circa 200 studenti.."}
{"id": "2780478", "revid": "228587", "url": "https://it.wikipedia.org/wiki?curid=2780478", "title": "John Branch", "text": "Biografia.\nFu l'ottavo segretario della marina statunitense nel corso della presidenza di Andrew Jackson. Inoltre \u00e8 stato il diciannovesimo governatore della Carolina del Nord e anche governatore della Florida.\nNato nella Contea di Halifax, si dimise dalla sua carica di segretario della marina nel 1831, per poi trasferirsi qualche anno dopo nella Contea di Leon nello stato della Florida"}
{"id": "2780481", "revid": "287204", "url": "https://it.wikipedia.org/wiki?curid=2780481", "title": "Teatro all'Antica", "text": "Il cosiddetto Teatro all'Antica di Sabbioneta, o Teatro Olimpico, fu realizzato tra il 1588 e il 1590 su progetto dell'architetto vicentino Vincenzo Scamozzi (1548-1616). Committente dell'opera fu Vespasiano Gonzaga, duca della piccola e sontuosa cittadina padana, assai legato agli Asburgo di Spagna. \nDescrizione.\nIl teatro scamozziano pu\u00f2 considerarsi uno tra i primi esempi di edificio teatrale dell'et\u00e0 moderna: \u00e8, di fatto, il primo esempio europeo di teatro stabile inserito in un edificio appositamente costruito (il precedente, il Teatro Olimpico di Vicenza, era frutto di una ristrutturazione). \u00c8 un chiaro esempio di \"teatro moderno\" per la presenza di elementi molto innovatori per l'epoca, quali: la facciata autonoma, il diversificato sistema d'ingressi, la forma mistilinea della cavea, l'orchestra inclinata, il retropalco dotato di camerini per i comici e per i musici. Uno spazio teatrale in bilico tra tradizione e innovazione che genialmente sintetizzava la culturale teatrale del XVI secolo e si apriva al futuro.\nIl raffinato prospetto esterno \u00e8 ripartito in due ordini: la fascia marcapiano mostra la scritta \"ROMA QVANTA FVIT IPSA RVINA DOCET\" (Quanto fu grande Roma ce lo dicono le sue rovine). Il teatro di corte fu inaugurato, nel 1590, alla presenza del duca Vespasiano e della duchessa Margherita Gonzaga di Guastalla, sua terza consorte.\nTra il 1584 e il 1585 lo Scamozzi aveva gi\u00e0 portato a compimento a Vicenza il Teatro Olimpico per l'Accademia Olimpica subentrando ad Andrea Palladio, morto nel 1580. Tale esperienza fece maturare nell'architetto-scenografo l'idea di teatro da lui espressa tre anni dopo nell'appartato teatro di corte sabbionetano.\nIl teatro ha una struttura elegante. La citata cavea mistilinea \u00e8 sormontata da un peristilio corinzio affrescato con \"Cesari\" monocromi, coronato da statue di divinit\u00e0 mitologiche e concluso ai lati da nicchie e busti collocati in intercolumni ciecati.\nUn tempo il palcoscenico a scena fissa era dotato di un'immagine di citt\u00e0 prospettica, lignea, policroma e monofocale. La scenografia \u00e8 andata distrutta ma \u00e8 illustrata, in pianta e in sezione longitudinale, dall'autografo schizzo dello Scamozzi conservato al Gabinetto Disegni e Stampe degli Uffizi di Firenze (191 A.) e qui riprodotto. L'attuale scena \u00e8 stata posta in opera nel 1996.\nPregevoli gli affreschi ricchi di significato che abbelliscono la sala. La balaustra dipinta che si snoda nella parte superiore dell'ambiente evoca l'archetipica idea cinquecentesca del cortile adibito a luogo teatrale; mentre le esemplari vedute di Roma, incorniciate da due illusionistici archi trionfali, evocano per gli spettatori-visitatori il mito romano caro al principe committente a all'architetto.\nIl duca di Sabbioneta, amante dello sfarzo e delle arti, pot\u00e9 godere poco il proprio teatro, in quanto scomparve il 26 febbraio 1591 e la sua erede Isabella, spesso lontana, non si cur\u00f2 delle opere volute dal padre. A tutt'oggi agibile e restaurato, questo insigne spazio del teatro ospita manifestazioni culturali di ogni genere ed \u00e8 assai ammirato dai tanti turisti che visitano la \"citt\u00e0 ideale\" di Vespasiano.\nNel 1994 grazie ad un finanziamento europeo del Programma Raphael gli architetti romani Anna Di Noto e Francesco Montuori hanno realizzato la nuova scena prospettica, in sostituzione di quella di Scamozzi, andata irrimediabilmente persa. La nuova scena, costruita a partire dal punto di vista della scena scamozziana, rappresenta la citt\u00e0 ideale di Sabbioneta, i suoi palazzi, le porte, il mausoleo dei Gonzaga e il teatro stesso. L'intervento \u00e8 stato inaugurato nell'ottobre del 1996."}
{"id": "2780483", "revid": "116531247", "url": "https://it.wikipedia.org/wiki?curid=2780483", "title": "Levi Woodbury", "text": "Biografia.\nFu il nono segretario della marina statunitense durante la presidenza di Andrew Jackson e successivamente nel corso della presidenza di Martin Van Buren.\nLaureatosi al Dartmouth College ricopr\u00ec innumerevoli cariche prestigiose nella sua lunga carriera, fra cui quella di governatore dello stato del New Hampshire, negli anni 1823 1824 ed \u00e8 stato anche 13\u00b0 segretario al Tesoro degli Stati Uniti.\nRiconoscimenti.\nLa contea di Woodbury e la citt\u00e0 di Woodbury sono chiamate cos\u00ec in suo onore."}
{"id": "2780489", "revid": "599013", "url": "https://it.wikipedia.org/wiki?curid=2780489", "title": "\u00d6zlem \u0130\u015fseven", "text": "Giocava nel ruolo di centrale."}
{"id": "2780498", "revid": "3115", "url": "https://it.wikipedia.org/wiki?curid=2780498", "title": "Genio del Garraffo", "text": "Il Genio del Garraffo, detto anche Genio di Palermo al Garraffo, o in siciliano Palermu lu Grandi (Palermo il Grande), \u00e8 una scultura marmorea della fine del XV secolo, e fa parte di un gruppo scultoreo posto in una edicola del XVII secolo, in piazzetta del Garraffo, nel mercato della Vucciria, a Palermo.\nL'opera, realizzata da Pietro de Bonitate nel 1483 \u00e8 una delle sette rappresentazioni principali del Genio di Palermo, l'antico nume tutelare ed emblema civico di Palermo. L'appellativo siciliano \"Grandi\" \u00e8 riferito alle dimensioni della statua rispetto a \"Palermu u Nicu\", rappresentazione omologa e pi\u00f9 piccola, che si trova nel Palazzo Pretorio (Palermo), municipio di Palermo.\nL'edicola marmorea del Genio di Palermo al Garraffo, versando in uno stato di degrado, nel 2010 venne segnalata da 2.495 persone nell'ambito della V edizione del Censimento \"I luoghi del cuore\", promosso dal FAI in collaborazione con Intesa Sanpaolo. \u00c8 partito dunque il restauro, su progetto dell'architetto Rosalia Guzzo del settore centro storico, realizzato con la collaborazione del Comune di Palermo e il sostegno di Intesa Sanpaolo. I lavori si sono conclusi a marzo 2013.\nStoria.\nIl Genio di Palermo \u00e8 un antico nume protettore di origine pre-romana, trasformato nel tempo in protettore laico di Palermo, \u00e8 la personificazione della citt\u00e0 e il simbolo dei suoi abitanti, di ogni origine o appartenenza etnica, culturale, religiosa e sociale.\nNel XV secolo i giurati di Palermo adottarono l'immagine del Genio nel loro stemma.\nNello stesso secolo, i mercanti amalfitani, pisani, genovesi e catalani che risiedevano a Palermo dal XII secolo e avevano le loro logge nel mercato della Vucciria, si erano ormai assimilati ai palermitani e volevano rendere omaggio alla citt\u00e0 che li aveva accolti.\nDecisero di adornare il piano del Garraffo (dall'arabo \"gharraf\", abbondante d'acqua) con una fontana, che comprendeva cinque grandi cannoli di bronzo, su cui collocare una statua del Genio di Palermo.\nLa realizzazione della scultura fu affidata a Pietro de Bonitate, che realizz\u00f2 anche altre due sculture femminili allegorie dell'abbondanza.\nDai registri di pagamento dei giurati di Palermo, risulta che nel 1483 Pietro de Bonitate ricevette il compenso per il lavoro svolto. Con ogni probabilit\u00e0 le opere furono completate entro quella data.\nNella seconda met\u00e0 del XVII secolo, la fontana quattrocentesca del Genio di Palermo al Garraffo venne smantellata e sostituita dalla barocca Fontana del Garraffo, opera di Gioacchino Vitagliano.\nLa statua del Genio di Palermo venne tolta dal centro della piazzetta del Garraffo e risistemata in una edicola muraria, opera di Paolo Amato. Secondo alcune fonti, la realizzazione dell'edicola risale al 1698, ma sulla targa marmorea che la sovrasta \u00e8 incisa la data 1663 in numeri romani (MDCLXIII).\nPer le sue dimensioni che poco si armonizzavano con lo spazio ridotto del \"piano del Garraffo\", nel 1862 la Fontana del Garraffo venne spostata in piazza Marina. Il Genio e l'edicola rimasero, ma la piazzetta del Garraffo non ebbe pi\u00f9 una fontana.\nDalla fine del XX secolo, il gruppo scultoreo dell'Edicola del Genio di Palermo al Garraffo versa in gravi condizioni di degrado.\nA partire dal 1980 le statue delle sante poste nelle nicchie laterali dell'edicola vennero prima danneggiate e poi rubate.\nNel 1985, erano ancora presenti i fregi laterali e gli stemmi della citt\u00e0 e dei quartieri, posti sul basso e l'alto dell'edicola. Furono rubati successivamente.\nNel 2009 il FAI ha avviato una campagna di sensibilizzazione per la salvaguardia del Genio del Garraffo, e una raccolta di fondi per il restauro del monumento. Il monumento era stato segnalato nel quinto censimento che il Fai aveva realizzato su \u201cI luoghi del cuore\u201d.\nNel dicembre dello stesso anno la Regione siciliana ha inserito il Genio del Garraffo nella \"Carta regionale dei luoghi dell'identit\u00e0 e della memoria\" siciliana (8410/2009).\nNel 2010 l'artista Fabrice de Nola ha realizzato un dipinto sul Genio del Garraffo, raffigurato come un mosaico digitale di pixel. Sulla parte destra del quadro \u00e8 dipinto un grande codice QR che contiene un collegamento per telefoni cellulari alla pagina di Wikipedia mobile sul Genio di Palermo. L'opera \u00e8 stata esposta al Noviziato dei Crociferi.\nDescrizione.\nLa scultura (1483) in marmo di Carrara \u00e8 posta nella nicchia centrale di una edicola muraria (1663), sul fronte occidentale della piazzetta, a met\u00e0 della via Argenteria, nel cuore del vecchio mercato della Vucciria.\nIl Genio di Palermo \u00e8 l'antico \"genius loci\", divinit\u00e0 protettrice della citt\u00e0, raffigurata come un uomo dalla lunga barba con sul capo una corona ducale. Il nume tiene tra le braccia un serpente che gli morde il petto da cui si nutre, ed \u00e8 seduto su un sedile su cui \u00e8 scolpita un'aquila, stemma di Palermo.\nCome descritto dal Bellafiore, fino al 1980 nelle nicchie laterali vi erano le sculture di due sante palermitane, e sullo zoccolo, in bassorilievo, gli stemmi dei quattro mandamenti con al centro lo stemma di Palermo: Kalsa, con la rosa; Albergheria con la biscia, Il Capo con Ercole e La Loggia con l'effigie austriaca. Altri due stemmi erano in alto.\nDisambigua dei nomi.\nIl Genio del Garraffo \u00e8 chiamato in siciliano \"Palermu lu grandi\" (\"Palermo il grande\") in relazione a \" Palermu lu Nicu\" (\"Palermo il Piccolo\"), altra statua analoga posta nel municipio di Palermo.\n\u00c8 da non confondere con la Fontana del Garraffo, prima in questa piazzetta, n\u00e9 con la Fontana del Garraffello, situata nelle vicinanze.\nGalleria d'immagini.\n "}
{"id": "2780499", "revid": "767487", "url": "https://it.wikipedia.org/wiki?curid=2780499", "title": "Berwick (contea di Adams, Pennsylvania)", "text": "Berwick \u00e8 una township degli Stati Uniti d'America, nella Contea di Adams, Pennsylvania. Secondo il censimento del 2000 la popolazione \u00e8 di 1.818 abitanti.\nSociet\u00e0.\nEvoluzione demografica.\nLa composizione etnica vede una prevalenza della razza bianca (98,40% ), seguita da quella asiatica (0.44%)."}
{"id": "2780500", "revid": "1543377", "url": "https://it.wikipedia.org/wiki?curid=2780500", "title": "Dino Dondi", "text": "Come molti bolognesi, aveva la passione della lirica e dopo aver studiato canto da autodidatta incontr\u00f2 un maestro che riconobbe il suo talento vocale.\nAgli inizi degli anni cinquanta, dopo aver cantato in teatri emiliani, tra cui Bologna, si trasfer\u00ec a Milano e nel 1954 esord\u00ec al Teatro Nuovo nel \"Rigoletto\" di Giuseppe Verdi.\nPoco dopo fu chiamato dal Teatro alla Scala, dove cant\u00f2, tra altre opere, nell\"'Ifigenia in Tauride\" di Christoph Willibald Gluck sotto la regia di Luchino Visconti, con Maria Callas e la direzione di Nino Sanzogno (1957), e nel \"Macbeth\" di Verdi, sotto la direzione di Thomas Schippers (1958) ."}
{"id": "2780501", "revid": "767487", "url": "https://it.wikipedia.org/wiki?curid=2780501", "title": "Butler (Contea di Adams, Pennsylvania)", "text": "Butler \u00e8 una township degli Stati Uniti d'America, nella Contea di Adams, Pennsylvania. Secondo il censimento del 2000 la popolazione \u00e8 di 2.678 abitanti.\nSociet\u00e0.\nEvoluzione demografica.\nLa composizione etnica vede una prevalenza della razza bianca (95.59%), seguita da quella afroamericana (0.60%)."}
{"id": "2780504", "revid": "287204", "url": "https://it.wikipedia.org/wiki?curid=2780504", "title": "San Jos\u00e9 Chinantequilla", "text": "San Jos\u00e9 Chinantequilla \u00e8 una comunit\u00e0 che si trova nella regione Mixe dello stato di Oaxaca. Chinantequilla si trova nel comune di Totontepec Villa de Morelos.\nHa 463 abitanti e si trova a circa 1160 metri sul livello del mare, la citt\u00e0 si trova in quella che \u00e8 conosciuta come la zona nord Mixe alta."}
{"id": "2780506", "revid": "326822", "url": "https://it.wikipedia.org/wiki?curid=2780506", "title": "The Prince of Tennis", "text": ""}
{"id": "2780514", "revid": "767487", "url": "https://it.wikipedia.org/wiki?curid=2780514", "title": "Filippo Marcheggiani", "text": "Biografia.\nA partire dal 1994, appena diciottenne, ha collaborato con il Banco del Mutuo Soccorso come chitarrista corista al fianco di Rodolfo Maltese nei live ed in studio di registrazione: ha partecipato a quasi 500 concerti, inclusi vari tour internazionali in Giappone (1997, 1998, 2007), Messico (1997, 2000), Brasile (2000), Panama (2001) Canada (2008), USA (2000, 2001, 2008) e diverse apparizioni televisive. Nell'ambito della sua attivit\u00e0 con il gruppo ha partecipato alla registrazione dei CD \"Nudo\" (1997) e \"No palco\" (2002), quest'ultimo live celebrativo della trentennale carriera del gruppo.\nParallelamente ha avviato collaborazioni con altri artisti: ha accompagnato nel 2004 Lionel Richie nelle sue performance televisive in Italia (Sanremo, Domenica in, Festivalbar) e ha partecipato ad eventi live di Indaco (1997), di Nuove Trib\u00f9 Zulu (2001), di Capolinea (Festival delle Letterature, Roma 2008) e del vincitore del premio critica Sanremo 2008, Frank Head (2008-2009).\nHa partecipato inoltre alle colonne sonore dei film \"Ma che ci faccio qui!\" (2006, di Francesco Amato) e \"Cardiofitness\" (2006, di Fabio Tagliavia).\nIl suo primo progetto musicale prende vita alla fine degli anni '90 con la band progressive-metal \"Scenario\", che ha pubblicato nel 2001 l'album \"A fearfull symmetry\" con l'etichetta francese Musea Records.\n lo ha successivamente portato ad orientarsi verso la scrittura di canzoni con testo italiano: dall'incontro con il cantante e cantautore Elvis Carpinelli sul palco dell'evento tributo a Jeff Buckley tenutosi a Roma nel novembre 2007 sono nati i \"Magnolia\", band pop-rock che ha partecipato al disco \"Il dono\", tributo ai Diaframma, con il brano \"L'amore segue i passi di un cane vagabondo\", .\nNel 2012 ha pubblicato il suo primo disco autoprodotto con il progetto Effemme (dalle iniziali del suo nome e cognome) insieme a Francesco Maras (batteria), Andrea Samon\u00e0 (basso), Daniele Raggi (chitarra) dal titolo \"DisperatoEroticoRock!\", che contiene nove brani tra cui tre cover di Lucio Dalla, Franco Battiato e Ivan Graziani.\nNel 2016 pubblica il secondo disco a nome Effemme dal titolo \"Oggi mi voglio bene\" (Lostunes Records), con Mauro Munzi (batteria), Andrea Samon\u00e0 (basso) ed Emiliano Branda (piano acustico ed elettrico), che contiene un testo scritto con Francesco Di Giacomo \"Buonanotte (sogna la mia morte)\"."}
{"id": "2780515", "revid": "386574", "url": "https://it.wikipedia.org/wiki?curid=2780515", "title": "Ultimate Wolverine Vs. Hulk", "text": ""}
{"id": "2780518", "revid": "1494169", "url": "https://it.wikipedia.org/wiki?curid=2780518", "title": "A tutte le auto della polizia", "text": ""}
{"id": "2780519", "revid": "1980365", "url": "https://it.wikipedia.org/wiki?curid=2780519", "title": "Ignaz von Rudhart", "text": "Biografia.\nNato Ignaz Rudhart Fuchs, era figlio di Franz Anton Rudhart, commissario di polizia del Principato vescovile di Bamberga, e di sua moglie Rosina. Egli nacque a Weismain ma poi per gli impegni lavorativi di suo padre crebbe a Bamberga. Dopo aver ottenuto un dottorato in legge all'Universit\u00e0 di Monaco, inizi\u00f2 il suo impegno al servizio dello stato bavarese, divenendo sottosegretario del Ministero delle Finanze e membro dell'Accademia Bavarese delle Scienze, divenendo professore a W\u00fcrzburg nel 1911. Dal 1823 fu ufficiale governativo a Bayreuth per poi passare a Ratisbona nel 1826.\nNel febbraio del 1837 venne chiamato da re Ottone I di Grecia ad Atene. Qui veniva visto con sospetto dall'ambasciatore britannico Edmund Lyons (che era stato un sostenitore di Josef Ludwig von Armansperg). Ben presto anche il sovrano greco divenne ostile a von Rudhart, dal momento che quest'ultimo ostacolava i tentativi di Ottone di divenire un monarca assoluto. Anche i rapporti con la regina Amalia di Oldenburg erano pessimi. Von Rudhart fu quindi costretto alle dimissioni dopo appena 10 mesi di reggenza della sua carica. Ottone, dopo le dimissioni di von Rudhart decise di non nominare alcun altro presidente del suo consiglio privato, mantenendo la carica per s\u00e9 stesso sino a quando la costituzione del 3 settembre 1843 lo costrinse a nominarne uno per mantenere le sue prerogative di monarca costituzionale."}
{"id": "2780520", "revid": "38120", "url": "https://it.wikipedia.org/wiki?curid=2780520", "title": "Premio del cinema svizzero", "text": "Il Premio del cinema svizzero \u00e8 organizzato dall'Ufficio federale della cultura, SRG SSR id\u00e9e suisse e SWISS FILMS.\nLa prima edizione del Prix du Cin\u00e9ma Suisse si \u00e8 svolta nel 1998. Il premio \u00e8 poi stato denominato Quartz a partire dall'edizione 2008.\nCategorie.\nAttualmente le categorie premiate sono dieci:\nLe categorie del Premio sono cambiate con il passare degli anni.\nLe prime due edizioni premiavano soltanto il miglior film (fiction), il miglior documentario e il miglior cortometraggio.\nDal 2000 si sono aggiunte le categorie per i migliori interpreti maschili e femminili, sostituite \ndal 2005 e 2007 da un unico premio alla migliore interpretazione in un ruolo principale.\nDal 2004 \u00e8 stato assegnato anche il premio la migliore interpretazione in un ruolo secondario, sostituito dal 2008 al 2010 con il premio al miglior interprete emergente.\nDal 2005 \u00e8 stato assegnato il premio al miglior film d'animazione, non assegnato nel 2008, 2010, 2012.\nIl premio alla migliore sceneggiatura \u00e8 stato assegnato a partire dal 2007.\nIl premio alla migliore musica da film \u00e8 stato assegnato a partire dal 2009.\nIl premio alla migliore fotografia \u00e8 stato assegnato per la prima volta nel 2011.\nVengono inoltre assegnati un Premio Speciale (dal 2004) e un Premio Onorario (dal 2011)"}
{"id": "2780524", "revid": "287204", "url": "https://it.wikipedia.org/wiki?curid=2780524", "title": "Lata'if", "text": "Sulla base dei versetti del Corano che fanno riferimento all'aggettivo \"la\u1e6d\u012bf\" (, sostantivo maschile arabo, traducibile con \u2018sottile\u2019), i sufi individuano le La\u1e6d\u0101\u02beif al-sitta (, \"I sei centri sottili\"): \"Nafs\", \"Qalb\", \"Sirr\", \"R\u016b\u1e25\", \"Kh\u0101fi\" e \"Akhfa\". Queste \"la\u1e6d\u0101\u02beif\" (sing. \"la\u1e6d\u012bfa\", sostantivo arabo femminile) definiscono vari \"organi\" psicospirituali o talvolta facolt\u00e0 di percezione sensoriale e sovrasensoriale. Si pensa che siano parte dell'uomo cos\u00ec come le ghiandole e gli organi sono parte del corpo. Simili concetti in altri credi sono espressi nella medicina cinese tradizionale o nei chakra vedici.\nDescrizione.\nIn generale, lo sviluppo spirituale dei sufi coinvolge il risveglio in un certo ordine di questi centri spirituali della percezione che giacciono dormendo in ogni uomo. Ogni centro \u00e8 associato con un particolare colore e un'area generale del corpo, talvolta anche con un particolare profeta, e varia da ordine a ordine. L'ausilio di una guida \u00e8 considerato necessario per attivare questi centri. L'attivazione di tutti questi \"centri\" \u00e8 parte della metodologia interna del Sufismo. Alla conclusione di questo percorso, si dice che il derviscio raggiunga un certo tipo di completezza, ovvero diventi un \"Uomo Completo\".\nQuesti sei \"organi\" o facolt\u00e0 e l'attivit\u00e0 di purificazione a questi applicata contengono le basi per la filosofia ortodossa dei sufi. La purificazione della natura passionale elementare (\"Tazkiyat al-Nafs\"), seguita dalla purificazione del cuore spirituale in modo da poter acquisire una purezza di riflesso simile a uno specchio (\"Tazkiyat al-Qalb\") e diventare il ricettacolo dell'amore di Dio (\"\u02bfIshq\"), l'illuminazione dello spirito (\"Tajjali al-R\u016b\u1e25\"), fortificata dallo svuotarsi delle derive egoiche (\"Taqliyy\u0101t al-Sirr\") e il ricordo degli attribuiti di Dio (Dhikr), e il completamento del viaggio con la purificazione delle ultime due facolt\u00e0, \"Kh\u0101fi\" e \"Akhf\u0101\u02be\". Attraverso questi organi o facolt\u00e0 e i risultati trasformanti della loro attivazione, viene definita la psicologia base del Sufismo, che condivide qualche somiglianza con lo schema della kabbalah o con qualche sistema indiano dei chakra.\nLe sei La\u1e6d\u0101\u02beif.\nLa\u1e6d\u012bfat al-Nafsi.\nSecondo alcuni, questa \"la\u1e6d\u012bfa\" \u00e8 sito leggermente sotto l'ombelico ed \u00e8 giallo. Per altri \u00e8 fra le sopracciglia ed \u00e8 blu.\nLa parola \"nafs\" \u00e8 solitamente tradotta con \"ego\". Deriva dalla parola \"respiro\" (simile al biblico o cabalistico \"nefesh\") ed \u00e8 comune a praticamente ogni psicologia arcaica dove il respirare era connesso con la vita, animando oggetti altrimenti inanimati. Derivano da questo concetto le antiche nozioni di \"Atman\" nell'Induismo (cfr. il verbo tedesco \"Atem\", respirare) o di \"pneuma\" in greco (e il latino \"spiritus\") - tutti uguali nell'associare il visibile processo di respirazione con il principio energizzante che dona l'esistenza all'individuo. Alcuni sufi considerano col termine \"Nafs\" l'interezza dei processi psicologici, includendo l'intera vita mentale, emozionale e passionale; in ogni caso, la maggioranza dei sufi basandosi sul Corano ritengono \"Nafs\" come la pi\u00f9 bassa, egoistica e passionale natura umana che, insieme al \"\u1e6cab\u02bf\" (letteralmente, natura fisica), comprende gli aspetti vegetativi e animali della vita umana. \"Ego\" pu\u00f2 essere considerato un equivalente di \"Nafs\" nella moderna psicologia. Un punto centrale nel percorso dei sufi \u00e8 la trasformazione del \"Nafs\" (il termine \u00e8 \"Tazkiyat al-Nafs\" o \"purificazione dell'anima\") dal suo deplorevole stato di egocentricit\u00e0 attraverso varie fasi psicospirituali sino alla purezza e alla sottomissione alla volont\u00e0 di Dio. La maggioranza dei sufi considera per convenzione sette \"maqam\" (ovvero \"stati permanenti\" del viaggio attraverso la trasformazione spirituale), alcuni operano su tre stati, ma tutti concordano su un punto: il viaggio del sufi comincia col \"Nafs al-Ammara\" (anima che domina), \"Nafs al-lawwama\" (anima che si autoaccusa), e finisce col \"Nafs al-mutma'inna\" (anima soddisfatta) - anche se per alcuni sufi lo stato finale \u00e8, nel loro lessico, Nafs al-s\u0101fiya wa k\u0101mila (anima placata e perfezionata alla presenza di Dio). Essenzialmente ci\u00f2 \u00e8 quasi uguale al paradigma cristiano noto come \"vita purgativa\" e ai vari stati che l'aspirante spirituale percorre nel viaggio verso Dio.\nLa\u1e6d\u012bfat al-qalbi.\nSecondo alcuni questa \"la\u1e6d\u012bfa\" \u00e8 sita alla sinistra del petto ed \u00e8 gialla, per altri \u00e8 rossa. In essa l'uomo esamina i suoi atti. Risvegliandolo l'uomo comprende il regno dei \"Jinn\".\nLa parola \"Qalb\" significa \"cuore\". Nella terminologia sufi, il cuore spirituale (che non va confuso con l'organo che pompa il sangue) \u00e8 descritto in molti modi. Per alcuni \u00e8 la sede della visione beatificante. Altri lo considerano la porta per \"\u02bfIshq\" o Amore Divino. Per la maggioranza \u00e8 il campo di battaglia fra due acerrimi nemici: \"Nafs\" e \"R\u016b\u1e25\". Qui ancora ci si pu\u00f2 imbattere in una confusione di termini: per i sufi influenzati dal neoplatonismo, la pi\u00f9 alta parte del \"Nafs\" \u00e8 pari all'\"\u02bfAql\"', o intelletto (Nafs al-n\u0101\u1e6diqa) o \"anima razionale\", ed \u00e8 centralmente attivo nella battaglia spirituale, mentre il \"R\u016b\u1e25\", nonostante il suo nome, \u00e8 principalmente passivo in questa fase. In breve, la pulizia del \"Qalb\", o cuore, \u00e8 una disciplina necessaria per chi percorre la via dei sufi. La fine di questo processo \u00e8 la \"Tazkiyat al-Qalb\" e lo scopo \u00e8 l'eliminazione di qualsiasi ostacolo sulla via del purificante amore di Dio, ovvero \"\u02bfIshq\".\nQalb e Nafs formano il \"R\u016b\u1e25-e haivani\", o in arabo \"R\u016b\u1e25 al-\u1e25ayaw\u0101n\u012b\" (Anima animale). Questa parte dell'anima si occupa di ogni attivit\u00e0 della vita. \u00c8 anche chiamata \"Joviya\" (Confluenza).\nLa\u1e6d\u012bfat al-R\u016b\u1e25i.\nSecondo alcuni, questa \"la\u1e6d\u012bfa\" \u00e8 sita nella parte destra del petto ed \u00e8 rossa, per altri \u00e8 verde. Dopo la sua attivazione l'uomo raggiunge l'\"\u02bf\u0100lam al-A\u02bfr\u0101f\" (lett. \"Mondo dell'A\u02bfr\u0101f\", il luogo dove l'uomo risiede dopo la morte).\n\"R\u016b\u1e25\" o spirito \u00e8 il secondo contendente nella battaglia per la vita umana. Anche sul \"R\u016b\u1e25\" ci sono diverse opinioni secondo i sufi. Alcuni dicono sia coeterno con Dio; altri la considerano un'entit\u00e0 creata. Per quanto possibile comunque, il consenso sul \"R\u016b\u1e25\" \u00e8 vasto fra i sufi, specialmente i primi (prima dei secoli XI/XII). Per i sufi con legami gnostici (come ad esempio i Bektashi o i Mevlevi), \"R\u016b\u1e25\" \u00e8 una scintilla dell'anima, entit\u00e0 immortale e transegoico \"vero-io\", simile al concetto cristiano di \"synteresis\" o \"Imago Dei\", o alla nozione vedica di \"jiva\", come anche a quella buddista di \"shes-pa\", al principio di consapevolezza taoista \"shen\" o spirito. Ma la maggioranza dei sufi considererebbe questa una non necessaria stravagante speculazione, aderendo alla nozione pi\u00f9 ortodossa di facolt\u00e0 spirituale dormiente su cui bisogna lavorare con costante e vigile preghiera per raggiungere la \"Tajliyyat al-R\u016b\u1e25\", o Illuminazione dello spirito. Ironicamente, ci si riferisce a questa facolt\u00e0 spirituale in termini spesso connessi al \"Nafs\" - forza vitale \"cieca\" o vita corrente che necessita di essere purificata da strette osservanze religiose per raggiungere l'illuminazione.\nLa\u1e6d\u012bfat al-sirri.\n\"Sirr\" \u00e8 sito nel plesso solare e associato al colore bianco. Registra gli ordini dati da Allah all'individuo, analoghi a quanto scritto originalmente nel \"Law\u1e25 al-ma\u1e25f\u016b\u1e93\" (lett. \"Tavoletta delle [cose] conservate\", cio\u00e8 le Scritture). Dopo la sua attivazione, l'uomo raggiunge l\"\u02bf\u0100lam al-Mis\u0101l\" (Il regno allegorico - Riflesso della conoscenza delle Scritture). Questo centro \u00e8 associato alla consapevolezza.\n\"Sirr\", letteralmente significa \"segreto\". Svuotarsi del \"Sirr\" (\"Taqliyya al-Sirr\") fondamentalmente significa focalizzarsi sui nomi e attributi di Dio in loro perpetuo ricordo (\"Dhikr\"), perci\u00f2 distogliendo l'attenzione dagli aspetti mondani della vita umana e adagiandosi nel regno spirituale. Lo \"svuotarsi\" significa negazione ed oblio delle spinte egocentriche umane.\n\"Sirr\" e \"R\u016b\u1e25\" formano il \"R\u016b\u1e25 al-ins\u0101ni\" (Anima umana) o \"A\u02bfy\u0101n\". Questa parte dell'anima \u00e8 inscritta con comandi che caratterizzano la vita. \u00c8 anche definita \"A\u02bfy\u0101n\". Quando un uomo scopre il \"Sirr\", pu\u00f2 testimoniare lo schema di \"tutto ci\u00f2 che esiste\", scritto sul \"Law\u1e25 al-ma\u1e25f\u016b\u1e93\".\nLa\u1e6d\u012bfat al-Kh\u0101fi.\nSecondo alcuni \u00e8 sito nel centro della fronte (fra gli occhi o nella posizione del terzo occhio) ed \u00e8 nero, secondo altri blu. Equivale al \"Kit\u0101b al-marq\u016bm\" (il libro scritto).\nIl termine \"Kh\u0101fi\" significa misterioso, arcano o Centro Sottile Latente. Rappresenta l'intuizione.\nLa\u1e6d\u012bfat al-Akhf\u0101\u02be.\nIl termine \"Akhf\u0101\u02be\" o \"Ikhf\u0101\u02be\" indica il pi\u00f9 arcano, profondamente misterioso o oscuro dei centri sottili. \u00c8 sito dentro il cervello o in cima alla testa. Il colore di questo centro, secondo alcuni, \u00e8 verde, viola per altri. \u00c8 la \"Nuq\u1e6da al-w\u0101\u1e25ida\" (il punto di unit\u00e0) in ogni umano in cui le \"Tajalliyy\u0101t\" (visioni beatifiche) di Allah sono rivelate direttamente. Contiene informazioni sulla conoscenza nascosta dell'universo. Entrando in questo punto, l'essere umano penetra il sistema dell'universo e le leggi che lo governano e comprende il significato di \"per te (Allah), Noi abbiamo rivelato ci\u00f2 che \u00e8 sulla terra e nei cieli\". Questo centro \u00e8 associato con la percezione del profondo.\nL'ultimo centro sottile \u00e8 \"accessibile solo a quelli che hanno sviluppato gli altri, e appartiene al vero saggio\" (cfr. \"The Sufis\" di Idries Shah).\n\"Akhf\u0101\u02be\" e \"kh\u0101fa\" formano il \"R\u016b\u1e25 al-a\u02bf\u1e93am\" (la grande anima), chiamata anche \"th\u0101bita\". \u00c8 un anello di luce brillante in cui sono iscritte tutte le informazioni pertinenti al cosmo visibile e invisibile.\nGli Attributi di Dio che sono stati trasferiti all'esistenza e sono diventati parte del meccanismo dell'Universo, sono collettivamente conosciuti come l'Incombente Conoscenza (\"\u02bfIlm al-w\u0101jib\"). Conoscenza dell'Incombente significa conoscenza che \u00e8 stata trasferita all'esistenza, ovvero che si riferisce a quegli Attributi di Dio coi quali l'esistenza ha affinit\u00e0 e correlazione. La Conoscenza dell'Incombente \u00e8 anche nota come Conoscenza del Calamo (\"\u02bfIlm al-qalam\").\nLa Prima Discesa rappresenta il momento in cui Dio manifesta il programma presente nella Sua Mente come Sua Volont\u00e0. Le formule creative del cosmo sono i segreti della Prima Discesa. Perch\u00e9 Dio scelse di creare l'universo e qual \u00e8 la Sua Volont\u00e0? Un riflesso di tutto ci\u00f2 pu\u00f2 essere trovato nella Grande Anima. Una parte della Grande Anima \u00e8 il Centro Sottile Oscuro (\"akhf\u0101\u02be\") e l'altra \u00e8 il Centro Sottile Latente (\"kh\u0101fi\"). La Grande Anima custodisce undici beatifiche visioni di Dio. Chi raggiunge la comunione con questi due centri sottili pu\u00f2 osservarle. I due centri di \"akhf\u0101\u02be\" e \"kh\u0101fi\" si trovano in ogni essere umano indipendentemente da chi egli sia, cosa sia o quale sia la sua posizione nella vita.\n\"Grande Anima\", \"Anima Umana\" e \"Anima Animale\" sono in effetti diversi livelli di funzionamento della stessa anima, e non tre anime distinte. Questi tre componenti sono come tre anelli di luce fusi in uno e sono collettivamente chiamati anima, entit\u00e0 indivisibile, editto del Signore, o pi\u00f9 semplicemente \"uomo\". L'uomo li acquisisce uno ad uno mediante \"Muraqaba\" (meditazione sufi), \"Dhikr\" (menzione di Dio) e la purificazione della psiche/vita dai pensieri di stampo negativo (paura, depressione), emozioni negative (odio, disprezzo, rabbia, lussuria) e pratiche negative (danneggiare gli altri psicologicamente o fisicamente). Amare Dio ed amare/aiutare ogni essere umano indipendentemente dalla sua razza, religione o nazionalit\u00e0, e senza attendere una ricompensa, \u00e8 la chiave dell'ascensione secondo i sufi."}
{"id": "2780525", "revid": "2078958", "url": "https://it.wikipedia.org/wiki?curid=2780525", "title": "Aleksej Kudrin", "text": "Negli anni Novanta ha ricoperto varie cariche nell'amministrazione di San Pietroburgo diretta da Anatolij Sob\u010dak. Dal 28 maggio 2000 al 26 settembre 2011 ha ricoperto la carica di ministro delle Finanze della Federazione russa. \u00c8 stato anche vice primo ministro dal 2000 al 2004 e di nuovo nel 2007.\nSotto Kudrin, il governo russo ha pagato la maggior parte del notevole debito estero che aveva accumulato negli anni '90.\nGli \u00e8 stato chiesto di dimettersi dalla sua posizione il 26 settembre 2011 dal presidente Dmitry Medvedev.\nDa maggio 2018, \u00e8 il presidente della Corte dei conti della Federazione Russa.\nBiografia.\nAlexei Kudrin \u00e8 nato il 12 ottobre 1960 a Dobele, SSR Lettone da padre russo e madre lettone. Ha studiato all'Universit\u00e0 Statale di Leningrado e all'Istituto di Economia dell'Accademia delle Scienze dell'Unione Sovietica, dove poi ha conseguito il dottorato."}
{"id": "2780530", "revid": "1543377", "url": "https://it.wikipedia.org/wiki?curid=2780530", "title": "Salvo Palazzolo", "text": "Biografia.\nDopo la laurea in Giurisprudenza ha iniziato l'attivit\u00e0 giornalistica nel 1992, al quotidiano \"L'Ora\" di Palermo. Ha poi collaborato con i quotidiani \"il manifesto\", \"La Sicilia\" e \"Il Mediterraneo\", occupandosi di cronaca giudiziaria. In collaborazione con Video On Line ha realizzato il primo sito internet italiano su un processo penale.\nDal 1999 \u00e8 redattore di giudiziaria del quotidiano \"La Repubblica\". Nel 2004 ha intervistato in carcere il capomafia Pietro Aglieri, ha poi rivelato la trattativa segreta fra i boss e un gruppo di sacerdoti, che dopo le stragi che uccisero Giovanni Falcone e Paolo Borsellino avrebbe dovuto portare alla dissociazione di alcuni mafiosi da Cosa nostra.\nHa collaborato con la societ\u00e0 di produzione Magnolia e con la RAI come coautore di programmi televisivi di inchiesta su Cosa nostra, curati da Claudio Canepari e trasmessi da Rai 3: \"Scacco al re, la cattura di Provenzano\"; \"Doppio gioco, le talpe dell'antimafia\"; \"Le mani su Palermo\". Quest'ultimo programma nel 2009 ha ricevuto il premio della critica alla XV edizione del premio giornalistico televisivo \"Ilaria Alpi\"."}
{"id": "2780531", "revid": "122171409", "url": "https://it.wikipedia.org/wiki?curid=2780531", "title": "Jost", "text": ""}
{"id": "2780533", "revid": "770813", "url": "https://it.wikipedia.org/wiki?curid=2780533", "title": "Tentera Udara Diraja Brunei", "text": "La Tentera Udara Diraja Brunei o abbreviata TUDB, conosciuta internazionalmente con la denominazione in lingua inglese Royal Brunei Air Force, \u00e8 l'attuale aeronautica militare del Sultanato del Brunei e parte integrante del Angkatan Bersenjata Diraja Brunei, le forze armate del Brunei.\nStoria.\nL'attuale forza aerea trae origini dall'Air Wing del Royal Brunei Malay Regiment istituita nel 1965 quando il territorio era ancora parte del Commonwealth Britannico. Dopo il 1984, anno in cui il Brunei ottiene l'indipendenza, continu\u00f2 a conservare la precedente organizzazione fino al 1\u00ba ottobre 1991 quando, con il consenso del Sultano Hassanal Bolkiah, l'Air Wing venne ufficialmente ridesignata Tentera Udara Diraja Brunei mantenendo comunque anche la designazione in lingua inglese Royal Brunei Air Force.\nAeromobili in uso.\n\"Sezione aggiornata annualmente in base al World Air Force di Flightglobal del corrente anno. Tale dossier non contempla UAV, aerei da trasporto VIP ed eventuali incidenti accorsi durante l'anno della sua pubblicazione. Modifiche giornaliere o mensili che potrebbero portare a discordanze nel tipo di modelli in servizio e nel loro numero rispetto a WAF, vengono apportate in base a siti specializzati, periodici mensili e bimestrali. Tali modifiche vengono apportate onde rendere quanto pi\u00f9 aggiornata la tabella.\""}
{"id": "2780535", "revid": "61051", "url": "https://it.wikipedia.org/wiki?curid=2780535", "title": "Reale aeronautica militare del Brunei", "text": ""}
{"id": "2780536", "revid": "61051", "url": "https://it.wikipedia.org/wiki?curid=2780536", "title": "Royal Brunei Air Force", "text": ""}
{"id": "2780539", "revid": "61051", "url": "https://it.wikipedia.org/wiki?curid=2780539", "title": "Angkatan Tentera Udara Diraja Brunei", "text": ""}
{"id": "2780542", "revid": "115533", "url": "https://it.wikipedia.org/wiki?curid=2780542", "title": "Aeronautica militare del Brunei", "text": ""}
{"id": "2780547", "revid": "174925", "url": "https://it.wikipedia.org/wiki?curid=2780547", "title": "Emisferi", "text": ""}
{"id": "2780555", "revid": "125815144", "url": "https://it.wikipedia.org/wiki?curid=2780555", "title": "Palmar\u00e8s della Societ\u00e0 Sportiva Lazio", "text": "Nella presente pagina \u00e8 riportato il palmar\u00e8s della Societ\u00e0 Sportiva Lazio.\nIl primo titolo vinto dalla sua sezione calcistica fu la Coppa Baccelli (trofeo a carattere cittadino) nel 1906, alloro raggiunto con il nome di \"Societ\u00e0 Podistica Lazio\". La conquista del suo primo titolo nazionale accade nel 1974 con la vittoria nel Campionato di Serie A 1973-74, mentre la Coppa Italia \u00e8 stata vinta dalle \"Aquile\" per la prima volta nel 1958. Il primo trofeo internazionale in assoluto vinto dalla Lazio \u00e8 stato la Coppa delle Alpi nel 1971, mentre il suo primo titolo vinto in ambito di una competizione UEFA per club accadde nel 1999.\nIl primo trofeo in assoluto vinto dalle divisioni minori biancocelesti si \u00e8 verificato in una manifestazione nazionale: il Campionato Juniores Nazionali, vinto nel 1948.\nIl club occupa il cinquantaquattresimo posto\u00a0\u2013 nella classifica dei migliori club europei del XX secolo stilata dall'Istituto Internazionale di Storia e Statistica del Calcio (IFFHS).\nPrima squadra.\nLa prima squadra della sezione calcistica del club \u00e8 al quarto posto nella classifica nazionale per titoli vinti (16). Vincitrice del suo primo trofeo ufficiale nel 1958, la Lazio si \u00e8 aggiudicata in 2 occasioni il campionato nazionale, arrivando a disputare anche la \"finalissima\" nazionale nel 1913 e 1914, perdendo rispettivamente con e , e nel 1923, quando venne superata nella doppia finale dal Genoa. Le \"Aquile\" sono, con 7 successi, la terza squadra per numero di vittorie in Coppa Italia (ex aequo con l'Inter), principale competizione di coppa nazionale del paese, vincendo anche la Supercoppa italiana in cinque occasioni, per un totale di 14 vittorie in competizioni nazionali.\nLe sue vittorie in Coppa delle Coppe (1999) e della Supercoppa UEFA (idem) ne fanno l'unico club di Roma, nonch\u00e9 una tra le undici squadre affiliate alla Federazione Italiana Giuoco Calcio (FIGC), ad aver vinto tornei in ambito confederale ed interconfederale. In precedenza a ci\u00f2, nel 1971, vinse una Coppa delle Alpi, ancorch\u00e9 trofeo non riconosciuto dall'Unione delle Federazioni Calcistiche Europee (UEFA).\nLa formazione romana ha centrato il \"Double\", ovvero la vittoria del campionato di massima serie e della coppa nazionale nella stessa annata, nella stagione 1999-2000.\nIl club capitolino venne inserito al sesto posto fra le societ\u00e0 calcistiche italiane, e al ventesimo in assoluto, nella classifica mondiale per club di tutti i tempi stilata dall'Istituto Internazionale di Storia e Statistica del Calcio (IFFHS), nel dicembre del 2009.\nLa Lazio, scelta squadra italiana dell'anno dall'Associazione Italiana Calciatori nel 1999, occupa il sesto posto tra i club italiani ed il ventesimo a livello mondiale nel ranking stilato dall'IFFHS relativamente al periodo che va dal 1991 al 2009.\nLe \"Aquile\" furono inserite al quinto posto tra le formazioni calcistiche italiane, e al trentacinquesimo in assoluto, nella classifica mondiale per club stilata dall'IFFHS relativa al periodo che va dal 2001 al 2010.\nCompetizioni ufficiali.\n16 trofei\nCompetizioni nazionali.\n14 trofei\nCompetizioni internazionali.\n2 trofei\nSettore giovanile.\nLa sezione giovanile della Lazio pu\u00f2 vantare 13 titoli di campione d'Italia e qualche successo minore a livello internazionale.\nOnorificenze.\nLa Societ\u00e0 Sportiva Lazio \u00e8 stata insignita nel corso della sua storia ultracentenaria d'importanti onorificenze a livello nazionale. Poche altre realt\u00e0 sportive posso vantare i riconoscimenti assoluti che ha ricevuto il sodalizio biancoceleste."}
{"id": "2780566", "revid": "106569508", "url": "https://it.wikipedia.org/wiki?curid=2780566", "title": "Giuseppe Michielli", "text": "Biografia.\nGiuseppe Michielli, originario di Tarvisio, fa parte della nazionale italiana dal 2000. Ha debuttato nel Circo bianco il 16 dicembre 2001 a Planica, in Slovenia, giungendo 64\u00ba in una sprint valida per la Coppa del Mondo B. In Coppa del Mondo ha esordito il 12 dicembre 2003 disputando una sprint K95/15\u00a0km in Val di Fiemme, senza concludere la gara.\nIn carriera ha partecipato a tre edizioni dei Giochi olimpici invernali, (14\u00ba nell'individuale, 16\u00ba nella sprint), (33\u00ba nel trampolino normale, 23\u00ba nel trampolino lungo, 10\u00ba nella gara a squadre) e (41\u00ba nel trampolino lungo), e a quattro dei Campionati mondiali di sci nordico (7\u00ba nella gara a squadre a Liberec 2009, Oslo 2011 e Val di Fiemme 2013 i migliori piazzamenti).\nSi \u00e8 ritirato dall'agonismo al termine della stagione 2014, dopo aver disputato la sua terza Olimpiade."}
{"id": "2780571", "revid": "144796", "url": "https://it.wikipedia.org/wiki?curid=2780571", "title": "Spiridon Trikoupis", "text": "Figlio del primate di Missolungi, studi\u00f2 a Parigi e Londra e divenne segretario privato di Frederick North, quinto conte di Guilford e governatore delle isole Ionie.\nDurante la guerra d'indipendenza greca ricopr\u00ec importanti cariche amministrative e diplomatiche: fu membro del governo provvisorio nel 1826 e della convenzione nazionale a Trezene nel 1827. Nel 1832 venne nominato presidente del Consiglio e ministro degli Esteri. L'anno seguente venne nominato Primo ministro della Grecia. \nFu ministro a Londra (1835-1838, 1841-1843 and 1850-1861) e nel 1850 inviato straordinario a Parigi.\n\u00c8 rimasta famosa la sua orazione funebre per il suo amico Lord Byron, pronunciata nel 1824 nella cattedrale di Missolungi.\nAnche suo figlio Charilaos Trikoupis sar\u00e0 pi\u00f9 tardi primi ministro della Grecia."}
{"id": "2780583", "revid": "767487", "url": "https://it.wikipedia.org/wiki?curid=2780583", "title": "L'isola della felicit\u00e0", "text": "L'isola della felicit\u00e0 \u00e8 un film del 1921 diretto da Luciano Doria con interpreti principali Diomira Jacobini e Alberto Collo.\nLa pellicola di produzione Fert Film \u00e8 divisa in un prologo e tre \"tempi\": \"Il raid Parigi-Calcutta\", \"In alto mare\", \"La rentr\u00e9e dell'asso\". Secondo le cronache cinematografiche dell'epoca la censura colp\u00ec il film a causa di alcune scene che creavano delle situazioni ritenute scabrose e vennero quindi modificate o addirittura tagliate. Il Nullaosta viene concesso nel marzo del 1921.\nTrama.\nCausa un'avaria al biplano, l'aviatore Claudio Vinci e il suo meccanico Sfortunello Fortuna sono costretti ad un atterraggio forzato sull'isola della felicit\u00e0, un atollo sperduto nell'immenso Oceano Atlantico. Mentre cercano di riparare il pi\u00f9 velocemente possibile l'aereo si imbattono in una giovane e bellissima ragazza, Magala, che, a causa del naufragio del piroscafo su cui viaggiava, vive sull'isola fin dall'infanzia insieme a un anziano che \u00e8 diventato pi\u00f9 di un padre per lei. Il vecchio per\u00f2 non ha mai cercato un modo per far ritorno sulla terra ferma, convincendo anche Malaga a sfuggire eventuali avvistamenti di navi di passaggio. Anche al momento della ripartenza dell'aviatore e del suo meccanico, che si offrono di dare un passaggio alla coppia, l'uomo si rifiuta, mentre Magala legata a lui dall'affetto e dalla riconoscenza, non vuole lasciarlo solo nonostante l'attrazione che prova per Claudio. Passer\u00e0 molto tempo, ci vorr\u00e0 la morte dell'anziano, per convincere la ragazza a superare la paura dell'ignoto e a ritornare alla civilt\u00e0. Si trasferisce in una citt\u00e0 dove vive un suo lontano parente e dove scopre di avere nobili natali insieme ad un patrimonio non indifferente. A una festa, nelle nuove vesti della sofisticata Principessa (o Contessa) di Tarnia, ritrova Claudio, che non l'ha mai dimenticata.\nCritica.\nPer ci\u00f2 che riguarda quest'opera, attualmente, nella collezione del Museo nazionale del Cinema, sono conservate solo un paio di foto di scena e la brochure della Fert. Non avendo ancora ritrovato delle copie della pellicola per un eventuale restauro non \u00e8 quindi possibile darne oggi un giudizio, specialmente sotto il profilo tecnico. Le uniche valutazioni sono quelle dei critici cinematografici dell'epoca che sono abbastanza discordanti, soprattutto per quel che riguarda la sceneggiatura.\nPer Dionisio, ne \"La Vita Cinematografica\" del 15 aprile 1921, il lavoro del regista romano \u00e8 \u00abveramente singolare e squisito\u00bb giudicandolo il \u00abpi\u00f9 organico ed equilibrato che il Doria ci abbia finora dato\u00bb. Per quanto riguarda la sceneggiatura, la storia \u00abappartiene a quel genere di lavori sentimentali e fantastici\u00bb. Per il critico quindi \"L'isola della felicit\u00e0\" la cui vicenda, sostiene, sta tra la vita ed il sogno, tra la realt\u00e0 e la fantasia, \u00e8 una pellicola originale, armoniosa e gustosa. \u00abOttimi Cassini, Collo e Martinelli, nelle rispettive parti. Buona la fotografia\u00bb.\nDi parere opposto \u00e8 Zadig, ne \"La Rivista Cinematografica\" del 25 aprile 1921, che, malgrado il suo apprezzamento per il regista nel creare \u00absituazioni e personaggi inverosimili o, per lo meno, molto lontani dalla vita vissuta\u00bb, giudica l'opera come il suo peggior lavoro, fino a dichiararlo \u00abzoppicante e quasi del tutto stiracchiato\u00bb.\nR. D'Orazio, ne \"La Rivista Cinematografica\" del 10 luglio 1923, critica la sceneggiatura: \u00abLe zoppe non mancano mai, e ci accorgiamo che esse sono sempre nelle trame\u00bb in riferimento ad alcune scene del film giudicandole troppo inverosimili. Nel naufragio del piroscafo: \u00abUn tal signore (Alfonso Cassini) riesce a salvarsi con una bambinella non sua, approdando in un'isola deserta. Perch\u00e9 egli non cerca mai e poi mai di richiamare l'attenzione dei naviganti, e preferisce vivere e morire col\u00e0 da eremita, trattenendo seco la bambina, fino a che ella diventa donna (Diomira Jacobini) ed a lui crescono i capelli e la barba lunga un metro?\u00bb. Neanche il personaggio di Magala si salva: \u00abQuando Dio vuole, la selvaggia fanciulla, che fugge gli uomini, dopo la morte del vecchio chiama una goletta transitante al largo e viene portata in citt\u00e0; ella ha una paura matta degli uomini e delle cose, ritrova uno zio dottore, il titolo di Contessa e molti milioni, (merc\u00e9 uno scritto lasciatole dal vecchio morto e che ella, sull'isola deserta, non avea saputo leggere). Eccoci: lo stesso giorno in cui ella ritrova queste cose diventa una donna alla moda e cognita di tutte le raffinatezze\u00bb. Definisce invece buona l'interpretazione di Diomira Jacobini sia nelle vesti di Magala che in quelle della Principessa/Contessa, corretta quella di Alberto Collo, \u00abottimo il povero Alfonso Cassini e comico il Martinelli. Messa in scena e tecnica buone. Fotografia scura, copia orribile\u00bb."}
{"id": "2780585", "revid": "195739", "url": "https://it.wikipedia.org/wiki?curid=2780585", "title": "Ragionamento induttivo", "text": ""}
{"id": "2780586", "revid": "46291", "url": "https://it.wikipedia.org/wiki?curid=2780586", "title": "Specie di Malaxis", "text": "Elenco delle specie di \"Malaxis\":"}
{"id": "2780588", "revid": "132266", "url": "https://it.wikipedia.org/wiki?curid=2780588", "title": "Convenzione Internazionale sui Diritti dell'Infanzia", "text": ""}
{"id": "2780589", "revid": "1185701", "url": "https://it.wikipedia.org/wiki?curid=2780589", "title": "Eugenio Bomboni", "text": "Carriera.\nDal 1961, trasferitosi a Roma, inizi\u00f2 la sua esperienza come organizzatore di corse ciclistiche dilettantistiche italiane e mondiali, che lo port\u00f2 negli anni novanta anche alla presidenza Associazione Internazionale Organizzatori.\nTra le principali corse organizzate, il Gran Premio della Liberazione, tradizionale gara del 25 aprile disputata a Roma nel circuito delle Terme di Caracalla, considerata un vero e proprio mondiale di primavera per dilettanti (ora Under 23); il Giro delle Regioni, gara a tappe per squadre nazionali di sua creazione, ideata nel 1976, e la Coppa delle Nazioni, una cronometro a squadre Under-23 ed Elite.\nAttivo anche nel ciclismo femminile, \u00e8 stato promotore e organizzatore del Giro Donne, l'equivalente al femminile del Giro d'Italia. Era il fondatore ed \u00e8 stato presidente del Velo Club \"Primavera Ciclistica\".\nTra i riconoscimenti nazionali, la stella d'argento del CONI."}
{"id": "2780591", "revid": "155634", "url": "https://it.wikipedia.org/wiki?curid=2780591", "title": "Lukas Runggaldier", "text": "Biografia.\nStagioni 2005-2010.\nOriginario di Santa Cristina Valgardena, ha fatto parte della nazionale italiana dal 2005. Ha esordito in campo internazionale il 22 gennaio 2005 a Planica, in Slovenia, giungendo 55\u00ba in una Gundersen HS109/10\u00a0km valida come gara FIS. Ha debuttato in Coppa del Mondo il 14 gennaio 2007 in Val di Fiemme, in Italia, piazzandosi 11\u00ba nella competizione a squadre HS106/staffetta 4x5 km. Ha partecipato ai Mondiali juniores di Tarvisio 2007 ottenendo come miglior risultato il 4\u00ba posto nella gara a squadre HS109/staffetta 4x5 km assieme ai compagni di nazionale Alessandro Pittin, Davide Bresadola e Armin Bauer.\n\u00c8 stato presente ai Mondiali del 2009 a Liberec, in Repubblica Ceca, dove ha realizzato il 26\u00ba posto nella Gundersen dal trampolino normale HS100/10\u00a0km come miglior prestazione. L'anno successivo \u00e8 stato convocato per i XXI Giochi olimpici invernali di , in Canada: \u00e8 giunto 16\u00ba nella Gundersen dal trampolino normale e 11\u00ba nella gara dal trampolino lungo.\nStagioni 2011-2020.\nNel gennaio del 2011 ha ottenuto i primi piazzamenti tra i primi dieci in Coppa del Mondo, arrivando anche a sfiorare il podio con il 4\u00ba posto conquistato a Seefeld in Tirol il 16 gennaio; ha terminato 13\u00ba in classifica generale alla fine della stagione. Ai Mondiali di Oslo 2011 il 7\u00ba posto nella gara a squadre \u00e8 stato il suo miglior piazzamento. Il 16 dicembre 2011 ha conquistato l'unico podio in carriera in Coppa del Mondo: 2\u00ba nella sprint a squadre di Seefeld in Tirol in coppia con Alessandro Pittin. Ai Mondiali della Val di Fiemme 2013 ha ottenuto come miglior piazzamento il 7\u00ba posto nella gara a squadre, mentre ai XXII Giochi olimpici invernali di si \u00e8 classificato 7\u00ba nel trampolino normale, 28\u00ba nel trampolino lungo e 8\u00ba nella gara a squadre.\nL'anno dopo ai Mondiali di Falun 2015 si \u00e8 classificato 12\u00ba nel trampolino normale, 26\u00ba nel trampolino lungo e 4\u00ba nella gara a squadre dal trampolino normale; ai successivi Mondiali di Lahti 2017, sua ultima presenza iridata, \u00e8 stato 22\u00ba nel trampolino normale e 6\u00ba nella gara a squadre dal trampolino normale. Ai XXIII Giochi olimpici invernali di , suo congedo olimpico, si \u00e8 classificato 32\u00ba nel trampolino normale, 36\u00ba nel trampolino lungo e 8\u00ba nella gara a squadre. Si \u00e8 ritirato al termine della stagione 2019-2020 e la sua ultima gara \u00e8 stata la prova di Coppa Continentale disputata a Lahti l'8 marzo, chiusa da Runggaldier al 12\u00ba posto."}
{"id": "2780592", "revid": "161374", "url": "https://it.wikipedia.org/wiki?curid=2780592", "title": "Libert\u00e0 d'espressione", "text": ""}
{"id": "2780600", "revid": "767487", "url": "https://it.wikipedia.org/wiki?curid=2780600", "title": "La compagnia dei matti", "text": "La compagnia dei matti \u00e8 un film del 1928 diretto da Mario Almirante con interpreti principali Vasco Creti, Celio Bucchi e Alex Bernard. \u00c8 anche il terzo film nella carriera di attore di Vittorio De Sica."}
{"id": "2780601", "revid": "3115", "url": "https://it.wikipedia.org/wiki?curid=2780601", "title": "Ferrari F10", "text": "La Ferrari F10 (numero di progetto 661) \u00e8 la cinquantaseiesima monoposto, costruita dalla casa automobilistica Ferrari, per partecipare al Campionato mondiale di Formula 1 2010.\nSostituisce la Ferrari F60, la quale ha disputato il campionato del 2009. La scuderia si \u00e8 classificata al terzo posto nella classifica costruttori; il pilota Fernando Alonso ha chiuso in seconda posizione il mondiale piloti.\nPresentazione.\n\u00c8 stata presentata alla stampa, tramite il sito internet ufficiale, il 28 gennaio 2010.\nLivrea e sponsor.\nLa monoposto del nuovo decennio presenta una nuova livrea, che conserva i tratti caratteristici presenti sin dal 2007, ma che vede anche gli inserti bianchi del nuovo sponsor Santander. Nel corso della stagione, dato che in Formula 1 sono state vietati i marchi dei produttori di tabacco, per motivi di pubblicit\u00e0 illegale verranno rimossi i codici a barre che camuffavano lo sponsor della Marlboro, lasciando il cofano motore e la pinna interamente rossi.\nSviluppo.\nNovit\u00e0 regolamentari.\nPer la stagione 2010 sono state apportate modifiche significative al regolamento tecnico della Formula 1. Viene infatti sospeso, sulla base di un gentlemen's agreement, l'utilizzo del KERS e viene abolito il rifornimento durante la gara e nelle qualifiche. Il peso minimo delle monoposto passa da 605 a 620\u00a0kg. La larghezza massima del battistrada delle gomme anteriori viene ridotto da 270 a 245\u00a0mm, in modo da avere una minor superficie di contatto e la Bridgestone, a causa del divieto dei rifornimenti e quindi del maggior peso che dovranno sopportare le ruote a inizio gara, user\u00e0 una mescola pi\u00f9 dura per compensare questo effetto. Sono inoltre vietati i copricerchi sulle ruote, in modo da non creare situazione di pericolo durante i pit-stop e per agevolare i sorpassi.\nInoltre, sulla base delle negoziazioni per il nuovo patto della Concordia, al fine di limitare i costi di gestione vengono stabiliti dei limiti al numero di innovamenti aerodinamici nel corso della stagione, una restrizione del numero di addetti impiegati in ciascun gran premio, la completa chiusura delle \"factory\" durante la pausa estiva e una standardizzazione delle ali.\nAerodinamica.\nPer la stagione 2010, i tecnici Ferrari sono stati chiamati a progettare una nuova vettura capace di far dimenticare la stagione passata dove la F60, sia a causa dei diffusori della Brawn GP sia di un progetto non proprio azzeccato, si era rivelata poco competitiva.\nSe la F60 era nata intorno al KERS, la F10 \u00e8 nata in funzione del doppio diffusore posteriore che garantisce un 10% in pi\u00f9 di carico aerodinamico, vero punto debole della F60. Inoltre l'aumento complessivo del carico al posteriore avrebbe garantito una maggiore efficienza aerodinamica con conseguente aumento delle prestazioni. Il nuovo diffusore (chiamato in gergo \"double decker\", come gli autobus inglesi proprio perch\u00e9 a 2 piani) ha avuto ripercussioni anche sugli altri organi meccanici della vettura. Il cambio, che sulla F60 era montato in basso per abbassare il baricentro, \u00e8 stato completamente riprogettato e riposizionato pi\u00f9 in alto per fare posto al nuovo diffusore e anche il motore risulta inclinato di 3,5\u00ba in avanti, per massimizzare l'effetto del doppio fondo dell'estrattore.\nDal punto di vista aerodinamico si notano altre novit\u00e0 come il supporto aerodinamico per lo specchietto retrovisore, che poi sar\u00e0 vietato durante la stagione (e gli specchietti allocati vicino all'abitacolo), e le pance sensibilmente pi\u00f9 arrotondate e scavate nella parte inferiore grazie a nuovi radiatori pi\u00f9 lunghi e stretti. Anche il muso risulta completamente nuovo e con un andamento simile a quello della Red Bull RB5 quindi pi\u00f9 alto e curvilineo. Rispetto ad alcuni avversari si nota inoltre l'assenza della grande pinna sul cofano motore (introdotta negli ultimi test di Montmel\u00f3). Apparir\u00e0 il condotto F-Duct ideato dalla McLaren e montato sulla MP4-25 in Cina. Lo F-duct \u00e8 un condotto che convoglia l'aria verso il retro della vettura e, se la pressione di questo flusso d'aria viene modificata, si provoca lo stallo dell'ala posteriore alle alte velocit\u00e0 guadagnando cos\u00ec diversi km/h di velocit\u00e0 massima. L'effetto di questo condotto \u00e8 controllata dal pilota chiudendo, nel caso della Ferrari, con una mano un piccolo buco nell'abitacolo.\nRispetto alla F60, non si nota uno stravolgimento della linea generale della vettura, ma risulta essere pi\u00f9 lunga e sinuosa, per via della maggiore lunghezza del corpo vettura. La F10 \u00e8 un'importante evoluzione della F60 ma non una rivoluzione totale.\nScheda tecnica.\nScheda tecnica fornita dalla Scuderia Ferrari.\nCronaca della stagione.\nL'inizio della stagione \u00e8 tutto in discesa, in quanto Alonso e Massa lottano per i vertici della classifica e la vettura sembra molto pi\u00f9 competitiva della McLaren ed affidabile della Red Bull. Al debutto in Bahrain la Ferrari riesce a cogliere la vittoria grazie ad Alonso, con Massa che giunge immediatamente alle spalle del pilota spagnolo: grazie a questi risultati la Ferrari torna a registrare una \"doppietta\" dopo quasi un anno e mezzo dall'ultima volta, in occasione del Gran Premio di Francia 2008 ed \u00e8 l'ottantesima doppietta della Ferrari in Formula 1. Dopo le prime tre gare, per\u00f2, entrambi i piloti non trovano continuit\u00e0 di risultati in gara come in qualifica e questo periodo di scarsa forma sembra allontanare la Ferrari dalla vetta al punto tale che la scuderia di Maranello sembra ormai essere tagliata fuori dalla lotta per il titolo. Nelle prime sette gare Alonso ha infatti conquistato solo due podi in Spagna e in Canada e dopo il Gran Premio di Gran Bretagna si ritrova a 47 punti da Hamilton, in testa della classifica. Massa invece si colloca addirittura all'ottavo posto in classifica, a 31 lunghezze da Alonso. Dal Gran Premio di Germania Alonso ritorna per\u00f2 inaspettatamente in lotta per il titolo cogliendo la seconda vittoria stagionale davanti a Massa, che su ordine della scuderia lascia passare Alonso, nettamente pi\u00f9 veloce del brasiliano. Da qui in poi lo spagnolo conquista tre vittorie in Corea, Italia e Singapore, due terzi posti in Brasile e in Giappone, un secondo posto in Ungheria, due \"hat trick\" in Italia e Singapore e un \"Grand Chelem\" in quest'ultimo Gran Premio. Per quanto riguarda Massa, ormai tagliato fuori dalla lotta mondiale, ottiene due podi in Italia e in Corea. Questo filotto di risultati permette alla scuderia italiana di affrontare l'ultimo appuntamento della stagione con fiducia, ma la gara conclusiva nel circuito di Abu Dhabi si concluder\u00e0 con una cocente delusione: ad Alonso basterebbe un quarto posto per vincere il titolo mondiale, ma a causa di una strategia poi rivelatasi errata lo spagnolo taglia il traguardo in settima posizione regalando cos\u00ec il mondiale a Sebastian Vettel, che diventa il pilota pi\u00f9 giovane a vincere un mondiale in Formula 1. Alonso termina cos\u00ec la sua prima stagione in Ferrari laureandosi vicecampione del mondo con 252 punti alle spalle di Vettel, che vince il titolo per soli 4 punti. Felipe Massa, che all'inizio della stagione sembrava in lotta per il titolo, termina la stagione al sesto posto in classifica generale con 144 punti riuscendo a cogliere cinque podi e contendendo il piazzamento in classifica con Nico Rosberg e Robert Kubica fino all'ultima gara. In classifica costruttori la Ferrari termina il campionato al terzo posto alle spalle di Red Bull e McLaren con 396 punti. Le Ferrari in tutta la stagione ottengono 5 vittorie, tutte con Alonso, 15 podi, di cui 10 a opera di Alonso, due pole position con Alonso in Italia e Singapore, cinque giri veloci, due \"hat trick\" e un \"Grand Chelem\" sempre a opera dell'asturiano."}
{"id": "2780607", "revid": "767487", "url": "https://it.wikipedia.org/wiki?curid=2780607", "title": "Folke K. Skoog", "text": "Studioso di fisiologia vegetale.\nHa sintetizzato e testato in laboratorio la 6-benzilaminopurina.\nCon lo scienziato Toshio Murashige nel 1962, durante la ricerca per un regolatore di crescita delle piante, mise a punto il terreno di Murashige e Skoog, il mezzo ancora oggi pi\u00f9 usato nel campo delle colture \"in vitro\" di cellule vegetali."}
{"id": "2780611", "revid": "7", "url": "https://it.wikipedia.org/wiki?curid=2780611", "title": "Tenente Sheridan squadra omicidi", "text": ""}
{"id": "2780612", "revid": "387726", "url": "https://it.wikipedia.org/wiki?curid=2780612", "title": "Vsevolod Larionov", "text": ""}
{"id": "2780615", "revid": "2130303", "url": "https://it.wikipedia.org/wiki?curid=2780615", "title": "Chiesa del Carmine Vecchio", "text": "La chiesa del Carmine Vecchio o anche chiamata chiesa del Carmine \u00e8 una chiesa di Foggia.\nLa chiesa venne costruita nel 1648 da devoti muratori a seguito di un'epidemia di colera, ha una facciata barocca tipica del seicento.\nNel 1740 fu ampliata e fu costruita una sacrestia e un oratorio per la Confraternita, costituitasi nel 1702. Danneggiata dal terremoto, fu riparata e ristrutturata.\nSul portale d'ingresso (in brecciato rosso) \u00e8 presente una ceramica policroma della Madonna. L'interno \u00e8 a navata unica absidale. Tre altari marmorei e ricche decorazioni a stucco completano l'arredo.\nSull'altare maggiore di questa chiesa vi \u00e8 una statua della Vergine Maria, che ha in braccio Ges\u00f9 Bambino, che a sua volta con la mano sinistra regge il globo. La statua, come la facciata della chiesa, richiama sicuramente il barocco del seicento. In onore a questa Madonna, la Madonna del Carmine, vi sono dei festeggiamenti a luglio."}
{"id": "2780621", "revid": "1318658", "url": "https://it.wikipedia.org/wiki?curid=2780621", "title": "DJ Flash", "text": "Biografia.\nDj Flash conquista il secondo posto nella Disco Mix Club DJ Competition, edizione 1993, viene cos\u00ec notato da un produttore televisivo e discografico che gli fa incidere nel 1994 il suo primo album, \"Impara Le Parole\".\nL'album, che vedeva la partecipazione di Faso e Feiez di Elio e le Storie Tese, vendette oltre 40.000 copie e da questo album furono tratti i singoli \"M'ama non M'ama\", \"Un Lorenzo c'\u00e8 gi\u00e0\" e \"Ama me Ama te\" (con la partecipazione di Janice Robinson voce degli Snap! che entrarono nella hit-parade.\nPartecip\u00f2 a diverse trasmissioni televisive quali Un disco per l'estate, il Maurizio Costanzo Show e Roxy Bar, divenne conduttore televisivo presentando il programma Segnali di fumo su Videomusic ed il Tg Rap al fianco di Federica Panicucci all'interno di Jammin su Italia 1.\nNel 1997 pubblic\u00f2 un nuovo album, \"Roba Mia\", suonato esclusivamente dal vivo e con sonorit\u00e0 maggiormente soul e R&amp;B,da questo venne tratto il singolo \"Ore e Ore\", una cover di \"I Can't Tell You Why\" degli Eagles che raggiunse la top ten.\nDal 2005 DJ Flash \u00e8 uno dei disc jockey pi\u00f9 talentuosi della scena della moda milanese.Grazie alla sua grande passione per la musica e al suo stile eclettico ha suscitato grande attenzione da parte del panorama musicale diventando dj resident dell'esclusivo Armani Priv\u00e9 Club di Milano.Da sempre richiesto durante le settimane della moda di Milano, Parigi e New York, e per i party pi\u00f9 esclusivi dell'Armani/Priv\u00e9 di Milano.Dj Flash ha suonato per diverse star internazionali come: Russell Crowe, Leonardo Di Caprio, Bar Rafaeli, Janet Jackson, Tom Cruise, Chris Brown, Eve, Bruce Willis, Ben Stiller, Clive Owen, Paris Hilton, Roberto Cavalli, Dolce&amp;Gabbana, Nelly Furtado, Craig David, Alicia Keys, Wesley Sneijder, Chris Pine, Glenn Close e molte altre.\nLa sua lunga carriera di disc jockey lo porta a suonare in giro per il mondo come a New York, Mosca, Londra, Parigi, Istanbul, Anversa, Lucerna, Zurigo, Novosibirsk, Amsterdam, Marrakech, Dubai, etc.Dj Flash \u00e8 stato anche protagonista del documentario dedicato a Michael Jordan intitolato Jordan Heads con una scratch exhibition che si \u00e8 svolta presso la Scratch DJ Academy di New York, leggendaria Dj Academy fondata da Jam Master Jay dei Run DMC.Tra i suoi numerosi party spicca quello dedicato al regista Rob Marshall per il premiato film \"Memorie di una geisha\" organizzato da Giorgio Armani presso il Teatro Armani, come anche l\u2019evento organizzato per la prima di Miracle at St. Anna di Spike Lee a Firenze presso il Palazzo Strozzi.Dj Flash ha suonato per il Grand Opening Party dell\u2019Armani Priv\u00e9 di Dubai al Burj Khalifa e nel 2021 per il decimo anniversario dell'Armani Priv\u00e9 di Dubai.A New York Dj Flash ha suonato per il Provocateur e per la Major Model Management di New York. Attualmente \u00e8 Dj resident dell'Armani Priv\u00e9 Milano, Armani Priv\u00e9 Dubai e Just Cavalli di Milano."}
{"id": "2780624", "revid": "8660", "url": "https://it.wikipedia.org/wiki?curid=2780624", "title": "Convocazione delle Chiese americane in Europa", "text": ""}
{"id": "2780641", "revid": "92723", "url": "https://it.wikipedia.org/wiki?curid=2780641", "title": "Chiesa di San Giovanni Battista (Foggia)", "text": "La chiesa di San Giovanni Battista \u00e8 una chiesa di Foggia che ha la dignit\u00e0 di basilica minore.\nStoria e descrizione.\nLa chiesa originale, costruita nel XVI secolo, era inizialmente di propriet\u00e0 dell'Ordine di Malta. Dopo una ricostruzione nel 1626&lt;ref name=\"http://www.manganofoggia.it/sangiovannibattista.htm\"&gt; Scheda della Chiesa di San Giovanni Battista sul sito orgogliofoggiano &lt;/ref&gt;, pass\u00f2 di propriet\u00e0 dall'Ordine di Malta alla Confraternita dell'Annunziata. Quest'ultima apport\u00f2 notevoli ampliamenti, la cui inaugurazione risale al 1\u00ba gennaio 1725. Nel 1832, la Confraternita dell'Annunziata perse i diritti di propriet\u00e0 che vennero avocati, tramite esproprio, al Comune di Foggia.\nIn questa chiesa vi furono due prodigi. Subito dopo il terremoto del 1731, a sant'Alfonso, apparve l'Iconavetere.\nInvece, nel 1837, la statua di Maria Addolorata, muovendo gli occhi al cielo e versando lacrime, innalzava preghiere al cielo segnando la fine del colera, pestilenza che aveva decimato la popolazione foggiana.\nIl pontificato di papa Leone XIII diede notevoli privilegi alla chiesa. Nel 1885 sorse la Congregazione dell'Addolorata del Colera che \u00e8 ancora attiva nella Basilica, cui risulta l'unica di creazione Pontificia in Foggia.\nNel 1889 la chiesa venne elevata al titolo di basilica minore e la Vergine Addolorata assunse il titolo di Liberatrice dal Colera.\nL'attuale rivestimento marmoreo \u00e8 del 1942, donato dalla Famiglia Iorio di Foggia.\nCroce in pietra.\nDi fronte alla chiesa \u00e8 possibile ammirare una croce in pietra, affiancata dalla Maddalena e da Giovanni Evangelista, fatta costruire da Carlo V, in ricordo e ringraziamento per la battaglia del 1530, vinta dal suo esercito nella campagna tra Cerignola e Canosa."}
{"id": "2780645", "revid": "106908", "url": "https://it.wikipedia.org/wiki?curid=2780645", "title": "Madonna delle Cave", "text": "La Madonna delle Cave \u00e8 un dipinto tempera su tavola (32x29,6\u00a0cm) di Andrea Mantegna, databile al 1488-1490 e conservato nella Galleria degli Uffizi di Firenze.\nStoria.\nLa datazione dell'opera si affida alla testimonianza di Giorgio Vasari che, descrivendola nelle collezioni di Francesco I de' Medici, l'attribuiva al soggiorno romano dell'artista. Alcuni hanno legato l'opera a una richiesta di Lorenzo de' Medici al grande maestro padovano, contenuta in una lettera del carteggio mediceo.\nAlcuni storici hanno cercato di proporre una datazione diversa basandosi sulla cifra stilistica del dipinto, ma il ricorrere di certi temi nell'opera mantegnesca, come la presenza di sfondi aspri e rocciosi, rendono estremamente difficile giungere a una cronologia certa dei lavori non datati.\nDescrizione e stile.\nLa Vergine col Bambino in braccio \u00e8 seduta in primo piano, forse sulla cima del monte del Calvario, sullo sfondo di un ispido sperone roccioso, definito da alcuni \"un fal\u00f2 di pietra scistosa, percorso dal vibrare del tramonto\". Il nome dell'opera deriva dalla cava di pietra che si vede in lontananza sulla destra, dove alcuni operai sono intenti a ricavare un lastrone, un pezzo di fusto di colonna e un capitello; pi\u00f9 in basso, davanti a una grotta, alcuni lavorano a un sarcofago, allusione al sepolcro di Cristo che prefigura il destino del fanciullo. La met\u00e0 sinistra dello sfondo \u00e8 invece decorata da una strada, dove passeggiano alcuni personaggi e un pastore col suo gregge, un campo dove alcuni contadini stanno raccogliendo il fieno e, pi\u00f9 in lontananza, un castello e una strada che conduce a una lontana citt\u00e0 circondata da mura.\nIl passaggio tra l'ombra della met\u00e0 destra dello sfondo e la luce della met\u00e0 sinistra \u00e8 stato interpretato come un'allegoria della Redenzione, che passa attraverso l'intermediazione di Cristo e della Chiesa, simboleggiata da Maria (Hartt). Alcuni poi hanno voluto riconoscere un luogo preciso nell'ambientazione, secondo Fiocco Carrara, secondo Kristeller il monte Bolca in localit\u00e0 Ronc\u00e0, tra Vicenza e Verona.\nLa chiarissima luce del cielo si diffonde con estrema sensibilit\u00e0, arrivando a smangiare i bordi del colle in lontananza e anche della gigantesca rupe."}
{"id": "2780648", "revid": "36426", "url": "https://it.wikipedia.org/wiki?curid=2780648", "title": "Monte Bolca", "text": ""}
{"id": "2780652", "revid": "29640851", "url": "https://it.wikipedia.org/wiki?curid=2780652", "title": "C\u00f4te d'Or", "text": ""}
{"id": "2780663", "revid": "119172229", "url": "https://it.wikipedia.org/wiki?curid=2780663", "title": "Short track ai XXI Giochi olimpici invernali", "text": "Le gare di short track ai XXI Giochi olimpici invernali di Vancouver in Canada si sono svolte dal 13 al 26 febbraio 2010 al Pacific Coliseum.\nSono state disputate otto competizioni nelle seguenti discipline: 500 m, 1000 m, 1500 m e 5000 staffetta maschili e 500 m, 1000 m, 1500 m e 3.000 staffetta femminili."}
{"id": "2780665", "revid": "287204", "url": "https://it.wikipedia.org/wiki?curid=2780665", "title": "Jan Verkolje", "text": "Biografia.\nNacque ad Amsterdam, dove studi\u00f2 con Jan Lievens (1607\u00a0\u2013 1674). \u00c8 ricordato per i suoi ritratti e per dipinti di genere. Da bambino ebbe un incidente e si fer\u00ec al tallone, per cui dovette stare a letto per mesi per contrastare l'infezione. Per passare il tempo a letto cominci\u00f2 a disegnare, e apprese le tecniche del disegno da autodidatta. In seguito fu allievo di Gerard Pietersz van Zyl, detto Gerards, diventando cos\u00ec bravo nell'imitare il suo stile, che Jan Lievens gli chiese di terminare i quadri non finiti che aveva comprato dalla casa di Gerards dopo la sua morte. Questi venivano poi venduti come dipinti di Gerards.\nVerkolje mor\u00ec a Delft.\nSuo figlio e allievo Nicolaes Verkolje (1673 Delft - 1746 Amsterdam) fu anch'egli pittore ed esegu\u00ec il ritratto di Gabriel Metsu."}
{"id": "2780666", "revid": "1543377", "url": "https://it.wikipedia.org/wiki?curid=2780666", "title": "Provincia 2 della Chiesa episcopale degli Stati Uniti d'America", "text": "La Provincia 2 (II) \u00e8 una delle nove province ecclesiastiche che costituiscono la Chiesa episcopale degli Stati Uniti d'America. \u00c8 composta da sei diocesi dello Stato di New York, due diocesi dello Stato del New Jersey, la diocesi della Repubblica di Haiti, la diocesi delle Isole Vergini (incluse sia le Isole Vergini britanniche che le Isole Vergini americane) e la Convocazione delle Chiese episcopali in Europa.\nIl pi\u00f9 recente sinodo della Provincia II ha avuto luogo il 7 - 8 maggio 2009 ad Albany."}
{"id": "2780670", "revid": "2130303", "url": "https://it.wikipedia.org/wiki?curid=2780670", "title": "Chiesa di Sant'Eligio (Foggia)", "text": "La chiesa di Sant'Eligio, di cui la iniziale intitolazione era chiesa di Santa Maria di Loreto \u00e8 una chiesa di Foggia.\nDi una facciata, senza un vero e proprio stile architettonico, fu costruita nel XVI secolo all'inizio del tratturo Foggia-L'Aquila.\nAl suo interno ha una sola navata ed una cripta. Nella cappella della Madonna del Buon Consiglio, all'interno della Chiesa, vi \u00e8 una tela ottocentesca della suddetta Madonna.\nVi sono dei festeggiamenti il 22 maggio, festa di Santa Rita da Cascia. Fuori dalla chiesa si collocano venditori di immagini di Santa Rita o di rose.\nCollegamenti esterni.\nChiesa di Sant'Eligio dal sito del Comune di Foggia\nChiesa di Sant'Eligio dal sito viaggiareinpuglia.it"}
{"id": "2780671", "revid": "453867", "url": "https://it.wikipedia.org/wiki?curid=2780671", "title": "Chiesa di San Giuseppe in via Manzoni", "text": ""}
{"id": "2780681", "revid": "486946", "url": "https://it.wikipedia.org/wiki?curid=2780681", "title": "Serramenti PVC Diquigiovanni-Androni Giocattoli", "text": ""}
{"id": "2780688", "revid": "729019", "url": "https://it.wikipedia.org/wiki?curid=2780688", "title": "Malattia di Krupp", "text": "La malattia di Krupp \u00e8 una fragilit\u00e0 di rinvenimento.\nAlcuni acciai da bonifica, nell'intervallo di temperatura 450-550 \u00b0C (raffreddati lentamente attraverso quest'intervallo o posti in esercizio a tale temperatura), presentano un forte infragilimento dovuto alla formazione di precipitati infragilenti ai bordi dei grani cristallini. Questi ostacolano il movimento delle dislocazioni e quindi la possibilit\u00e0 di deformazioni plastiche. \nSi pu\u00f2 avere una diminuzione di resilienza di circa il 60%.\nAltro effetto della malattia di Krupp \u00e8 l'innalzamento della temperatura duttile-fragile.\nQuesti precipitati (solitamente Fosforo, Antimonio, Stagno ed Arsenico) generano una rottura di tipo fragile intergranulare (riconoscibile perch\u00e9 senza deformazioni della superficie e caratterizzata da brillantezza).\nPer ovviare a questo problema si pu\u00f2 evitare il rinvenimento a 450-550 \u00b0C e aggiungere del Molibdeno (0,15-0,20%) o del Tungsteno (0,5-0,7%).\nPer eliminare questa fragilit\u00e0 del metallo, che non \u00e8 irreversibile, si pu\u00f2 aumentare la temperatura ad un intervallo superiore a quello critico con successivo raffreddamento rapido."}
{"id": "2780689", "revid": "1543377", "url": "https://it.wikipedia.org/wiki?curid=2780689", "title": "Bhutan ai Giochi olimpici", "text": "Il Bhutan ha partecipato per la prima volta ai Giochi olimpici nel 1984.\nGli atleti bhutanesi non hanno mai vinto medaglie ai Giochi olimpici estivi, mentre non hanno mai partecipato ai Giochi olimpici invernali.\nIl Comitato Olimpico del Bhutan venne creato e riconosciuto dal CIO nel 1983."}
{"id": "2780700", "revid": "1543377", "url": "https://it.wikipedia.org/wiki?curid=2780700", "title": "Brunei ai Giochi olimpici", "text": "Il Brunei ha partecipato per la prima volta ai Giochi olimpici nel 1988.\nGli atleti bruneiani non hanno mai vinto medaglie ai Giochi olimpici estivi, mentre non hanno mai partecipato ai Giochi olimpici invernali.\nIl Comitato Olimpico Nazionale del Brunei venne creato e riconosciuto dal CIO nel 1984."}
{"id": "2780702", "revid": "181699", "url": "https://it.wikipedia.org/wiki?curid=2780702", "title": "Legazione apostolica (et\u00e0 moderna)", "text": ""}
{"id": "2780703", "revid": "161273", "url": "https://it.wikipedia.org/wiki?curid=2780703", "title": "Schena editore", "text": ""}
{"id": "2780706", "revid": "729019", "url": "https://it.wikipedia.org/wiki?curid=2780706", "title": "Heinkel He 277", "text": "L'Heinkel He 277 era un bombardiere quadrimotore a lungo raggio realizzato dall'azienda tedesca Ernst Heinkel Flugzeugwerke negli anni quaranta.\nSviluppato dal He 177 \"Greif\" fu un tentativo di ovviare ai problemi di affidabilit\u00e0 nell'impianto motore del precedente modello, abbandonando il doppio motore accoppiato in favore di quattro unit\u00e0 indipendenti, i Daimler-Benz DB 603 12 cilindri a V rovesciata.\nL'He 277 venne brevemente utilizzato dalla Luftwaffe e la situazione bellica della fase finale della Seconda guerra mondiale imped\u00ec la costruzione del modello che comunque riusc\u00ec ad essere avviato alla produzione in piccola serie.\nStoria del progetto.\nLe difficolt\u00e0 incontrate nella messa a punto dei complessi motori Daimler-Benz DB 610 destinati ad equipaggiare l'He 177 \"Greif\" suggerirono ad Heinkel di proporre una versione dotata di un impianto motore pi\u00f9 tradizionale. Le gondole motore sarebbero state quattro invece che due, posizionate anch'esse sul bordo d'attacco, e la propulsione sarebbe stata affidata a motori ben pi\u00f9 affidabili a disposizione in quel momento, come i radiali BMW 801, o Daimler-Benz DB 603 e Junkers Jumo 213, questi ultimi con configurazione a 12 cilindri a V rovesciata, tutti in grado di fornire la potenza necessaria agli scopi del velivolo.\nTuttavia, dopo che Ernst Heinkel ebbe sottoposto il progetto al Reichsluftfahrtministerium (RLM), lo stesso Reichsmarschall Hermann G\u00f6ring si rifiut\u00f2 categoricamente di accettare un simile compromesso ordinando invece di continuare lo sviluppo del \"Greif\" al fine di risolvere rapidamente i problemi di affidabilit\u00e0. Heinkel fu cos\u00ec costretto ad assumere uno sviluppo segreto parallelo della versione quadrimotore la quale, non ottenendo un permesso ufficiale dall'RLM, venne designata He 177 B. Alcune fonti bibliografiche sono in contrasto nel sostenere se fosse stato successivamente avviato o meno un progetto di sviluppo ufficiale, in qual caso avrebbe ricevuto la designazione He 277 come da convenzione, ma il fatto che si possa considerare il velivolo una variante pi\u00f9 che una versione, anche in considerazione dell'adozione negli ultimi esemplari di un impennaggio bideriva in luogo del monoderiva d'origine, suffraga la ragionevole ipotesi dell'assegnazione ufficiale dello sviluppo. Si sostiene infatti che Heinkel, convinto della bont\u00e0 della propria intuizione, fosse riuscito a conferire direttamente con Adolf Hitler ottenendo da lui stesso il permesso di sviluppare il nuovo modello.\nIl primo dei tre prototipi previsti, l'He 277 V1, venne portato in volo nel 1943, seguito da un secondo, l'He 277 V2, che a causa di ritardi nella sua realizzazione vol\u00f2 solamente il 28 febbraio 1944. La produzione in serie venne iniziata poco dopo, con i modelli equipaggiati con una notevole dotazione di armi da difesa costituita da pezzi binati o in gruppi di quattro.\nIl programma venne per\u00f2 ben presto interrotto a causa della mutata situazione bellica in sfavore della Germania; con un ordine dell'RLM datato 3 luglio 1944 venne infatti la richiesta di dare la priorit\u00e0 alla costruzione di aerei da caccia e di interrompere qualsiasi altra attivit\u00e0 di ricerca.\nTecnica.\nL'He 277 era un velivolo dall'aspetto imponente che ricalcava la linea generale del suo predecessore, l'He 177 \"Greif\", tranne che nell'adozione di quattro gondole e relativi motori sul bordo d'attacco alare e per l'impennaggio, che nelle versioni di serie era bideriva invece che monoderiva; quadrimotore monoplano ad ala media con carrello d'atterraggio triciclo anteriore completamente retrattile."}
{"id": "2780710", "revid": "1404442", "url": "https://it.wikipedia.org/wiki?curid=2780710", "title": "Angelo Dessiglioli", "text": "Intraprese un'attivit\u00e0 indipendente nel 1842; successivamente si trasfer\u00ec a Savona, forse dopo il terremoto del 1887 che colp\u00ec particolarmente Diano Marina e le sue adiacenze. Dopo la sua morte, l'attivit\u00e0 fu proseguita dal figlio Giovanni Battista Dessiglioli e, dopo il 1909, dalla ditta Sper\u00e0ti di Savona (costruttrice per\u00f2 di soli pianoforti e non di organi a canne). Realizz\u00f2 diversi strumenti per le chiese della Liguria."}
{"id": "2780715", "revid": "180559", "url": "https://it.wikipedia.org/wiki?curid=2780715", "title": "Nazionale di pallanuoto maschile della Germania", "text": "La nazionale di pallanuoto maschile tedesca \u00e8 la rappresentativa pallanuotistica della Germania in campo maschile nelle competizioni internazionali ed \u00e8 gestita dalla \"Deutscher Schwimm-Verband\".\nA cavallo fra gli anni venti e gli anni trenta si afferm\u00f2 come uno dei top team mondiali, vincendo un oro e due argenti olimpici. Nell'immediato dopoguerra, nonostante la divisione in due entit\u00e0 distinte della nazione tedesca, una formazione unitaria -la Squadra Unificata Tedesca- prese parte a tre Olimpiadi, ma non alle gare continentali.\nI migliori risultati della Germania Ovest sono stati due titoli europei e una Coppa del Mondo negli anni ottanta. Dopo la riunificazione, il pi\u00f9 importante risultato conseguito \u00e8 stato un bronzo continentale.\nRisultati.\nOlimpiadi\nMondiali\nEuropei\nCoppa del Mondo\nWorld League\nRosa attuale.\nConvocati per gli Europei di Belgrado 2016. Sono riportate le squadre di militanza di ciascun giocatore nel momento dell'inizio della manifestazione."}
{"id": "2780718", "revid": "1543377", "url": "https://it.wikipedia.org/wiki?curid=2780718", "title": "Cambogia ai Giochi olimpici", "text": "La Cambogia ha partecipato per la prima volta ai Giochi olimpici nel 1956.\nGli atleti cambogiani non hanno mai vinto medaglie ai Giochi olimpici estivi, mentre non hanno mai partecipato ai Giochi olimpici invernali.\nIl Federazione Sportiva e Comitato Olimpico della Cambogia, creato nel 1983, venne riconosciuto dal CIO nel 1994."}
{"id": "2780720", "revid": "1543377", "url": "https://it.wikipedia.org/wiki?curid=2780720", "title": "\u0391-esaclorocicloesano", "text": "L'\u03b1-esaclorocicloesano (\u03b1-HCH) \u00e8 uno degli isomeri del esaclorocicloesano, che fanno parte della classe dei composti organici clorurati. \u00c8 un sottoprodotto della produzione del lindano, un insetticida composto principalmente dall'isomero \u03b3 con tracce degli isomeri \u03b1, \u03b2 e \u03b4. \nRisulta pi\u00f9 stabile e difficilmente degradabile degli altri isomeri, pertanto si accumula per un lungo periodo sia in ambiente che nei tessuti di uomini e animali che ne subiscono l'esposizione.\nQuesta sostanza pu\u00f2 determinare effetti sul sistema nervoso centrale gi\u00e0 dopo breve esposizione e pu\u00f2 avere effetto sul sangue e sul fegato dopo prolungata esposizione. L'\u03b1-esaclorocicloesano \u00e8 ritenuto un sospetto cancerogeno per l'uomo."}
{"id": "2780721", "revid": "228587", "url": "https://it.wikipedia.org/wiki?curid=2780721", "title": "The Best of The Manhattan Transfer", "text": "The Best of The Manhattan Transfer \u00e8 la prima raccolta di successi del gruppo vocale statunitense The Manhattan Transfer, pubblicata nel 1981 dalla Atlantic Records.\nIl disco.\nLa prima raccolta dei Manhattan Transfer contiene alcuni dei principali successi provenienti dai loro primi album. Il disco fu concepito per il mercato statunitense e fu immesso sul mercato per le festivit\u00e0 natalizie. Sono infatti assenti alcune canzoni che resero celebre il quartetto in Gran Bretagna e nel resto d'Europa. Manca in particolare \"Chanson d'amour\", il cui singolo arriv\u00f2 alla prima posizione della classifica del Regno Unito, e non sono nemmeno presenti altre canzoni tratte dal secondo album \"Coming Out\".\nIl disco fu accreditato del disco d'oro nel 1987 e del disco di platino nel 1993 dalla RIAA.\nUn disco con lo stesso titolo, ma con una scaletta e una copertina diverse, fu distribuito per il mercato italiano ed europeo nel 1988 dopo il buon successo ottenuto da \"Vocalese\" e da \"Brasil\"."}
{"id": "2780722", "revid": "110157", "url": "https://it.wikipedia.org/wiki?curid=2780722", "title": "Freeman \u00c9tudes", "text": "I Freeman \u00c9tudes sono una serie di Studi per violino solo composti da John Cage. Come i precedenti \u00c9tudes Australes per pianoforte, quest'opera \u00e8 incredibilmente complessa, quasi impossibile da eseguire, e rappresenta per Cage \"la praticabilit\u00e0 dell'impossibile\", intesa come risposta all'idea che la soluzione dei problemi politici e sociali del mondo sia impossibile.\nNascita dell'opera.\nNel 1977 Cage venne avvicinato da Betty Freeman, che gli chiese di comporre un insieme di Studi per il violinista Paul Zukofsky (che nello stesso periodo avrebbe anche aiutato Cage nel lavoro di trascrizione per violino di \"Cheap Imitation\"). Cage decise di usare come modello per il suo lavoro la prima raccolta di studi per piano \"\u00c9tudes Australes\". Quel lavoro era una raccolta di 32 Studi in 4 libri di 8 Studi ciascuno, composto usando la tecnica della controlled chance attraverso mappe stellari e, com'era usuale per Cage, l\"'I Ching\". Zukofsky chiese a Cage che la musica fosse scritta nella notazione convenzionale, a cui riteneva che Cage stesse ritornando con gli \"Etudes Australes\", ed inoltre che questa fosse quanto pi\u00f9 precisa possibile. Cage prese alla lettera la richiesta e procedette a creare le difficili composizioni in una notazione talmente dettagliata che sarebbe stato quasi impossibile eseguirle.\nNel 1980 Cage abbandon\u00f2 il ciclo, in parte perch\u00e9 Zukofsky sosteneva che i pezzi fossero insuonabili. Tuttavia, i primi diciassette Studi erano stati completati e il I e II Libro (Etudes 1-16) furono pubblicati ed eseguiti (la prima esecuzione dei libri I e II venne fatta da J\u00e1nos N\u00e9gyesy nel 1984 a Torino). Il violinista Irvine Arditti espresse interesse per il lavoro; entro l'estate del 1988, fu in grado di eseguirla a un tempo ancora pi\u00f9 veloce di quanto fosse indicato nella partitura, dimostrando cos\u00ec che la musica era di fatto suonabile.\nIspirato dal fatto che la sua opera fosse stata considerata eseguibile, Cage decise allora di completare il ciclo, che vide la luce finalmente nel 1990 con l'aiuto di James Pritchett, che diede la sua assistenza al compositore nel ricostruire il metodo usato per comporre la prima parte dell'opera, in quanto Cage stesso, dopo 10 anni di lontananza dal progetto, aveva dimenticato i dettagli del primitivo metodo di elaborazione.\nLa prima esecuzione completa di tutti gli studi (1-32) si ebbe a Zurigo nel giugno 1991, per opera di Irvine Arditti. Anche N\u00e9gyesy esegu\u00ec gli ultimi due libri nello stesso anno a Ferrara."}
{"id": "2780723", "revid": "3115", "url": "https://it.wikipedia.org/wiki?curid=2780723", "title": "Chiesa del Succorpo", "text": "La chiesa del Succorpo o cripta del Succorpo \u00e8 una chiesa di Foggia.\nStoria.\nLa prima Cattedrale di Foggia \u00e8 stata questa cripta, costruita per volere di Roberto il Guiscardo nel 1080, il quale voleva avere una chiesa, dove poteva riporre l'Iconavetere; successivamente \u00e8 stata costruita la Cattedrale.\nDescrizione.\nNella cripta si trovano capitelli che sormontano le colonne centrali, opera di Nicola di Bartolomeo. Originariamente la cripta era a croce greca e a tre navate, tuttora conserva le tre navate sull'asse degli ingressi, \u00e8 a cinque navate sull'asse che dalle absidi va al nuovo Succorpo. Vi sono vari affreschi, come quello raffigurante Ges\u00f9 Maestro. L'antico altare \u00e8 stato eliminato per far posto al nuovo collocato al centro del piccolo presbiterio. Sono visibili gli antichi ingressi che consentivano, con delle scalinate, il passaggio dalla Chiesa superiore alla Cripta, prima che fosse demolito l'antico impianto a tre navate ed elevato il piano della navata della Chiesa superiore. A reggere quest'ultima fu creato il nuovo Succorpo, a tre navate dove si conservano l'urna in legno dorato del Cristo morto e le statue della Passione. Inoltre vi sono delle tombe di vescovi."}
{"id": "2780724", "revid": "181699", "url": "https://it.wikipedia.org/wiki?curid=2780724", "title": "Legazione apostolica (et\u00e0 contemporanea)", "text": ""}
{"id": "2780725", "revid": "106908", "url": "https://it.wikipedia.org/wiki?curid=2780725", "title": "Comitato Olimpico Nazionale della Cambogia", "text": ""}
{"id": "2780728", "revid": "1543377", "url": "https://it.wikipedia.org/wiki?curid=2780728", "title": "Hyundai Trajet", "text": "La Hyundai Trajet \u00e8 una monovolume media prodotta dalla casa automobilistica coreana Hyundai Motor Company dal 1999 al 2008. Nata come erede della Hyundai Santamo, \u00e8 stata sostituita dal modello Entourage.\nIl contesto.\nLa Trajet \u00e8 la prima monovolume sviluppata completamente dal marchio Hyundai senza l'aiuto di costruttori esterni: nasce per sostituire la precedente Hyundai Santamo che venne realizzata sfruttando la tecnologia Mitsubishi Motors in seguito al rimarchiamento della seconda serie del modello Mitsubishi Space Wagon. La nuova monovolume coreana quindi viene realizzata sfruttando una meccanica gi\u00e0 esistente, ovvero il pianale di base della Sonica EF debuttata nel 1998 dalla quale riprende parte delle motorizzazioni e degli organi meccanici; la Trajet quindi nasce per inserirsi nel segmento delle moderne monovolume medie che, soprattutto in Europa, riscontra numerosi consensi da parte del pubblico. Le dimensioni non sono n\u00e9 troppo eccessive e n\u00e9 compatte ma restano nella norma grazie alla carrozzeria lunga meno di 4,70 metri, larga 1,840 e alta 1,760 metri. Quindi l'auto entra in diretta concorrenza con modelli quali Renault Espace, Volkswagen Sharan e Ford Galaxy che dominano le classifiche di vendite.\nIl nome \"Trajet\" deriva proprio dal termine francese che significa \"Viaggio\", scelto per sottolineare la vocazione per i lunghi viaggi di questa monovolume.\nLa Trajet debutta sul mercato interno nel 1999 durante il Salone dell'automobile di Seul per entrare in produzione nella fine dell'anno. Sul mercato europeo l'auto sar\u00e0 commercializzata a partire dal 2000 mentre nel resto del mondo lo sbarco venne annunciato per la seconda met\u00e0 dello stesso anno. Negli Stati Uniti la Trajet non \u00e8 stata venduta poich\u00e9 il mercato dei minivan viene rappresentato da monovolume di taglia maggiore, di conseguenza il gruppo Hyundai-Kia Automotive ha preferito commercializzare la sola Kia Carnival (pi\u00f9 lunga rispetto alla Trajet) al fine di evitare concorrenza interna. In Corea l'auto \u00e8 stata venduta come Hyundai Trajet XG ed \u00e8 stata posizionata sul mercato come una monovolume di lusso, venduta in allestimenti pi\u00f9 ricchi e versioni pi\u00f9 eleganti rispetto alle classiche Trajet destinate al mercato estero. Il suffisso \"XG\" presente nella denominazione richiama appunto il nome dell'ammiraglia Grandeur XG che \u00e8 stata una delle prime auto di lusso prodotte dalla Hyundai a riscontrare successo sul mercato estero.\nIn Europa la presentazione avviene al Salone di Londra nel 1999. Esteticamente le forme morbide richiamano lo stile introdotto dalla Sonica EF, equilibrata nelle proporzioni ed elegante senza elementi eccentrici. Le portiere posteriori riprendono la classica impostazione ad apertura a libro come sulla Sonica (quindi non sono scorrevoli). Il frontale presenta una grande calandra dai bordi cromati, principale elemento distintivo della Trajet, fanaleria rettangolare con bordi smussati e fascione paraurti che ospita i fendinebbia, fiancata pulita con cromature applicate lungo la fascia paracolpi nella parte bassa delle portiere, maniglie delle porte in tinta carrozzeria oppure cromate. Il posteriore \u00e8 caratterizzato da fanaleria rossa con porta targa centrale sul portellone. Il modello coreano Trajet XG poteva disporre anche del kit estetico bicolore e di una calandra differente, inizialmente con bande cromate disposte in modo da formare una croce e in seguito sostituita da listelli orizzontali cromati.\nL'abitacolo dispone di sette posti disposti su tre file (configurazione 2-3-2) con i primi due ruotabili fino a 180\u00b0 e quelli della fila centrale ribaltabili fino a formare dei tavolini, inoltre i sedili della fila centrale e della terza fila si possono asportare in modo da realizzare un piano di carico piatto. La plancia possiede un disegno molto semplice per l'epoca, i materiali sono di qualit\u00e0 solo modesta ma gli assemblaggi sono curati. La parte centrale della plancia \u00e8 in rilievo ed ospita i comandi del climatizzatore con manopole circolari e pi\u00f9 in basso \u00e8 presente l'impianto audio con alcuni portaoggetti nonch\u00e9 il vano posacenere per i fumatori con l'accendisigari. I rivestimenti sono disponibili in tessuto oppure in pelle. Il bagagliaio possiede un volume che varia da 523 a 3.237 litri.\nLa Trajet \u00e8 stata pi\u00f9 volte aggiornata nel corso del suo ciclo vitale: un primo facelift \u00e8 stato presentato nel 2004 con l'adozione di nuove rifiniture interne, nuova calandra anteriore, cerchi in lega dal disegno inedito, dotazione di sicurezza arricchita mentre nel 2006 viene presentato un secondo restyling con nuovi proiettori posteriori a effetto ghiaccio, nuovi fari anteriori imbruniti e un miglioramento della qualit\u00e0 delle plastiche interne.\nLa dinamica.\nIl pianale \u00e8 lo stesso della Hyundai Sonica EF e della Santa Fe, realizzato in gran parte con acciai alto resistenziali. La trazione \u00e8 solo anteriore e il motore \u00e8 disposto in posizione trasversale. Monoscocca in acciaio e portiere rinforzate, traversa posteriore deformabile in grado di assorbire gli urti. Le sospensioni anteriori utilizzano lo schema a ruote indipendenti con montante telescopico MacPherson e barra stabilizzatrice, una soluzione semplice, affidabile e poco costosa da produrre mentre al retrotreno \u00e8 stata adottata una soluzione pi\u00f9 raffinata, ovvero uno schema a ruote indipendenti con bracci multipli (Multilink) in acciaio e barra stabilizzatrice che garantisce maggiore stabilit\u00e0 e maggior comfort per gli occupanti posteriori. Gli ammortizzatori sono a gas e l'impianto frenante sfrutta dei dischi auto ventilati all'avantreno e dei dischi pieni al retrotreno. I longheroni del pianale vengono stampati a caldo garantendo maggiore rigidit\u00e0 in caso d'impatto.\nI principali dispositivi di sicurezza di serie erano il sistema anti bloccaggio delle ruote motrici (\"ABS\"), il ripartitore di frenata (\"EBD\") e l'airbag lato guida e passeggero oltre ai fendinebbia, il cruise control era disponibile come optional per le versioni di punta. Nel 2003 l'auto viene sottoposta ai crash test EuroNCAP totalizzando il punteggio complessivo di tre stelle nella protezioni adulti, e di una stella nell'investimento pedoni.\nVersioni e allestimenti.\nLa Trajet \u00e8 stata venduta in Italia dal 2000 fino ai primi mesi del 2007 (nonostante la produzione sia continuata anche nel 2008) in tre livelli di allestimenti: la versione base denominata \"GL Comfort\", quella intermedia chiamata \"GLS Plus\" e la versione di punta \"GLS Premium\".\nGi\u00e0 la \"GL Comfort\" aveva di serie il servosterzo, il volante regolabile in altezza e profondit\u00e0, il climatizzatore a controllo manuale, i fendinebbia, gli alzacristalli elettrici anteriori e posteriori e l'antifurto (oltre ai dispositivi di sicurezza standard). La \"GLS Plus\" aggiungeva il climatizzatore manuale con diffusori posteriori e i sedili anteriori ruotabili fino a 180\u00ba mentre quella di punta \"GLS Premium\" possedeva anche il clima automatico con schermo a cristalli liquidi, diffusori posteriori e sensore per il controllo della qualit\u00e0 dell'aria, tappezzeria in pelle con parte delle portiere rivestite in pelle, cerchi in lega e vetri posteriori oscurati. L'unico optional era la vernice metallizzata mentre per il mercato estero era disponibile anche il tetto apribile e il cruise control.\nMotorizzazioni.\nLa gamma motori inizialmente si compone di tre propulsori di cui un turbodiesel e due benzina. Il motore benzina d'accesso \u00e8 il 2,0 litri quattro cilindri appartenente alla famiglia \"Sirius\" capace di sviluppare 136 cavalli. La distribuzione \u00e8 a quattro valvole per cilindro, sedici le valvole totali, l'iniezione elettronica viene curata dalla Bosh. La coppia massima dichiarata era di 183 N\u00b7m a 4.600 giri al minuto, le prestazioni erano discrete: 179 km/h di velocit\u00e0 massima e scatto da 0 a 100\u00a0km/h in 13,1 secondi, i consumi dichiarati sono di 10,8\u00a0km/l con emissioni di anidride carbonica pari a 223 grammi per chilometro. Il 2.0 \"Sirius\" era omologato secondo gli standard della normativa Euro 3. Il cambio era un manuale a cinque rapporti.\nIl 2.0 \"Sirius\" \u00e8 stato sostituito nel 2004 dal nuovo 2.0 16V \"Beta\" ereditato dalla Hyundai Coupe: questo motore dispone sempre dell'iniezione elettronica ma \u00e8 leggermente pi\u00f9 piccolo di cilindrata e possiede la fasatura variabile della valvole (\"CVVT\") a comando elettronico che migliora la potenza abbattendo i consumi e le emissioni: di conseguenza il nuovo 2.0 \"Beta\" eroga 140 cavalli (quattro in pi\u00f9), la coppia sale a 184 N\u00b7m disponibili a 4.500 giri al minuto e le prestazioni migliorano: 0\u2013100\u00a0km/h in 12,6 secondi e 183\u00a0km/h di velocit\u00e0 massima, i consumi scendono a 11,5\u00a0km/l di percorrenza media e le emissioni dichiarate sono contenute in 207 grammi di anidride carbonica per km. Il nuovo 2.0 \"Beta\" era omologato Euro 3 ma nel 2006 venne riomologato Euro 4. Era abbinato ad un cambio manuale a cinque rapporti.\nIl secondo motore a benzina era il 2.7 V6 \"Delta\" con 24 valvole, iniezione elettronica ed omologazione Euro 3. Il 2.7 non \u00e8 stato importato in Italia poich\u00e9 i propulsori a benzina non trovano facilmente clienti a causa dei consumi elevati, era abbinato al solo cambio automatico sequenziale \"H-Matic\" a quattro rapporti. La coppia massima dichiarata era di 245 N\u00b7m a 4.000 giri al minuto con potenza di 170 cavalli. Le prestazioni erano decisamente migliori rispetto al quattro cilindri 2.0 con scatto da 0 a 100\u00a0km/h in 11,5 secondi e 192\u00a0km/h di punta a patto di andare incontro a consumi ed emissioni elevate: 8,9\u00a0km/l e 273 grammi di CO2 emessi per km.\nL'unico propulsore diesel adottato \u00e8 stato anche il motore pi\u00f9 venduto sul mercato europeo: si tratta di un 2.0 \"CRDI\" common rail con turbina a geometria fissa con valvola Wastegate (\"WGT\") di origine VM Motori prodotto su licenza in Corea del Sud. Questo 2,0 litri \"RA 420 SOHC\" eroga 112 cavalli e dispone di una coppia motrice pari a 255 N\u00b7m a 2.000 giri al minuto. La velocit\u00e0 di punta dichiarata \u00e8 di 170\u00a0km/h con scatto da 0 a 100\u00a0km/h registrato in 14,2 secondi. Il consumo medio di carburante \u00e8 di 13,9\u00a0km/l con emissioni di anidride carbonica pari a 192 g/km. Il 2.0 \"CRDI\" era abbinato ad un cambio manuale a cinque rapporti."}
{"id": "2780729", "revid": "110157", "url": "https://it.wikipedia.org/wiki?curid=2780729", "title": "Costante di Chin\u010din", "text": "In teoria dei numeri, la costante di Khinchin \u00e8 una costante matematica che ha la propriet\u00e0 di essere il limite, per quasi tutti i numeri reali, della media geometrica dei primi \"n\" quozienti parziali della loro frazione continua. L'esistenza di questa costante, indipendente dal numero di partenza, \u00e8 stata dimostrata da Aleksandr Yakovlevich Khinchin. \u00c8 denotata con \"K\"0.\nIl suo valore \u00e8\nNon \u00e8 noto se la costante di Khinchin sia irrazionale.\nTra i numeri che non hanno questa propriet\u00e0 vi sono i numeri razionali, gli irrazionali quadratici ed e; si suppone invece che \u03c0, la costante di Eulero-Mascheroni \u03b3 e la stessa costante di Khinchin la verifichino, ma questo non \u00e8 stato dimostrato n\u00e9 per loro n\u00e9 per alcun altro numero, sebbene siano state costruite successioni la cui media geometrica tende a \"K\"0.\nFormule.\nVi sono varie formule che esprimono la costante di Khinchin. Come produttoria, si ha\nmentre usando la funzione zeta di Riemann si ha\nDue rappresentazioni integrali sono\ndove \u0393 indica la funzione Gamma, e \nUlteriori costanti.\nGeneralizzando la media geometrica, \u00e8 stato dimostrato che per quasi tutti gli \"x\" la media\n\u00e8 indipendente da \"x\", e pari a\nPer formula_8, il limite di \"Kp\" \u00e8 la costante di Khinchin."}
{"id": "2780731", "revid": "767487", "url": "https://it.wikipedia.org/wiki?curid=2780731", "title": "Augusto Rangone", "text": "Carriera.\nNato ad Alessandria, fu nel 1912 tra i fondatori della societ\u00e0 calcistica dell'Alessandria, per la quale ricopr\u00ec i ruoli di tesoriere, di direttore tecnico, di allenatore (nella stagione 1925-26 coadiuvato da \u00c1rp\u00e1d Weisz) e di dirigente.\nFu anche arbitro e capo della commissione arbitrale, oltre che dirigente della Lega Nord. Fece parte della commissione tecnica alla guida della Nazionale italiana e ne fu allenatore, guidando gli azzurri ai Giochi Olimpici del 1928 ad Amsterdam, dove ottennero il terzo posto (vennero sconfitti a fatica per 3 a 2 nella semifinale contro il fortissimo Uruguay, nazionale dominatrice in quegli anni) e la conseguente medaglia di bronzo battendo con lo storico 11 a 3 l'Egitto. Fu anche uno degli allenatori (l'altro era Vittorio Pozzo) della Nazionale italiana che prese parte alla Coppa Internazionale svoltasi tra il 1927 e il 1930.\nFu inoltre giornalista e diresse ad Alessandria, nei primi anni trenta, il bisettimanale di storia e cultura locale \"L'informatore\".\nLa FIGC gli confer\u00ec il riconoscimento di \"pioniere del calcio italiano\" nel 1949."}
{"id": "2780733", "revid": "834", "url": "https://it.wikipedia.org/wiki?curid=2780733", "title": "Chiesa del Monte Calvario", "text": ""}
{"id": "2780735", "revid": "252732", "url": "https://it.wikipedia.org/wiki?curid=2780735", "title": "ESRA", "text": ""}
{"id": "2780737", "revid": "180559", "url": "https://it.wikipedia.org/wiki?curid=2780737", "title": "Nazionale di pallanuoto maschile della Francia", "text": "La nazionale di pallanuoto maschile francese (\u00e9quipe de France de water-polo) \u00e8 la rappresentativa pallanuotistica della Francia in campo maschile nelle competizioni internazionali. La federazione a cui fa riferimento \u00e8 la F\u00e9d\u00e9ration Fran\u00e7aise de Natation.\nIl risultato pi\u00f9 importante conseguito dalla Francia \u00e8 stato l'oro olimpico conquistato a Parigi 1924. Nella stessa manifestazione ha vinto per due volte il bronzo, a cui si aggiunge un argento agli Europei.\nRosa attuale.\nConvocati per gli Europei di Belgrado 2016. Sono riportate le squadre di militanza di ciascun giocatore nel momento dell'inizio della manifestazione."}
{"id": "2780746", "revid": "3115", "url": "https://it.wikipedia.org/wiki?curid=2780746", "title": "Cattedrale della Santissima Trinit\u00e0 (Parigi)", "text": "La cattedrale della Santissima Trinit\u00e0 (in francese: \"Cath\u00e9drale de la Sainte-Trinit\u00e9\"), anche conosciuta come Cattedrale Americana di Parigi (in francese: \"Cath\u00e9drale am\u00e9ricaine de Paris\"), \u00e8 la cattedrale della Convocazione delle Chiese episcopali in Europa della Chiesa episcopale degli Stati Uniti d'America. Si trova nel centro di Parigi, non lontano dalla Senna, sull'avenue George V dell'VIII \"arrondissement\".\nL'edificio e la sua torre campanaria, cos\u00ec come la galleria coperta lungo la sua facciata sud, sono state registrate come monumento storico con un decreto del 27 agosto 1997.\nNon deve essere confusa con la Chiesa americana a Parigi.\nStoria.\nLa sua costruzione, in stile neogotico, ebbe inizio nel 1881 su progetto dell'architetto inglese George Edmund Street; la cattedrale fu consacrata il 25 novembre 1886, Giorno del ringraziamento, pur divenendo cattedrale solo nel 1922. Le 42 vetrate della chiesa furono realizzate dal vetraio James Bell tra il 1883 e il 1893.\nLa cattedrale fu poi completata dal campanile costruito tra il 1904 e il 1906 su progetto di Arthur Edmund Street, figlio dell'architetto originale, morto nel frattempo; quindi nel 1911 fu aggiunto un presbiterio progettato dall'architetto Pett; infine, nel 1923, fu costruito un memoriale dedicato ai soldati statunitensi morti durante la Prima guerra mondiale.\nLa cattedrale appare nel dipinto \"Apr\u00e8s l'Office \u00e0 l'\u00c9glise de la Sainte-Trinit\u00e9, No\u00ebl 1890\" (\"Dopo il servizio nella Chiesa della Santissima Trinit\u00e0, Natale 1890\") di Jean B\u00e9raud.\nDescrizione.\nLa cattedrale della Santissima Trinit\u00e0 \u00e8 in stile neogotico.\nEsterno.\nLa facciata principale della cattedrale d\u00e0 sull'avenue George V; a salienti, \u00e8 caratterizzata dalla mancanza di un portale ed \u00e8 cinta da una cancellata in ferro battuto. Il settore centrale \u00e8 delimitato da due contrafforti, ognuno dei quali \u00e8 sormontato da una guglia ottagonale. In corrispondenza della navata centrale, si apre una grande polifora con una suddivisione interna in due trifore ed una monofora; nel timpano triangolare che corona la facciata, vi \u00e8 un rosone circolare. In corrispondenza di ciascuna delle due navate laterali, invece, si apre una trifora.\nAlla sinistra della facciata, ad essa appoggiata, vi \u00e8 la torre campanaria, costruita tra il 1904 e il 1906 su progetto dell'architetto Arthur Edmund Street. Essa \u00e8 costituito quattro ordini: in quello inferiore si apre il portale strombato che costituisce l'accesso principale della chiesa; il secondo e il terzo, su ciascuna delle quattro facciate, presenta due alte bifore affiancate; il quarto, invece, corrisponde alla cella campanaria ed anch'esso presenta, su ciascuna delle quattro facciate, due bifore affiancate. La torre \u00e8 sormontata da un'alta guglia a pianta ottagonale.\nLa facciata posteriore della chiesa, che d\u00e0 sull'Impasse du Docteur Jacques Bertillon, \u00e8 del 1911 e presenta lo stesso schema della facciata principale, con la differenza che, al posto della polifora centrale, vi sono tre alte monofore.\nInterno.\nL'interno della cattedrale della Santissima Trinit\u00e0 \u00e8 a tre navate di sei campate ciascuna e separate da due file di archi a sesto acuto poggianti su colonne in blocchi di marmo.\nLe navate laterali sono coperte con volta a crociera e, sulle pareti, presentano, in basso, una decorazione ad archi ciechi ogivali (quattro per campata) poggianti su semicolonnine marmoree e, in quella superiore, una serie di bifore (una per campata). La navata centrale, invece, \u00e8 coperta con una particolare volta a botte lunettata ogivale in legno. Le pareti laterali seguono il seguente schema: in basso, gli archi di comunicazione con le navate laterali; sopra di essi il triforio cieco sormontato dal cleristorio, costituito da bifore (una per lato in ogni campata). Le vetrate alle finestra sono opera del vetraio James Bell, che le realizz\u00f2 tra il 1883 e il 1893 sul tema del \"Te Deum\".\nIl presbiterio \u00e8 stato costruito nel 1911 e continua lo schema delle tre navate con tre ulteriori campate per ciascuna. La differenza principale tra lo schema della navata centrale e quello della navata centrale dell'abside \u00e8, oltre all'assenza del soffitto ligneo, che nell'abside \u00e8 sostituito da una comune volta a crociera, una forte asimmetria tra le pareti con, sul lato destro, un cleristorio costituito da bifore cieche e l'assenza del triforio, e sul lato sinistro un cleristorio costituito da bifore aperte ed un triforio cieco appena accennato.\nIl presbiterio vero e proprio \u00e8 delimitato da una balaustra in ferro battuto situata sotto l'arco absidale, affiancata, sulla destra, dal pulpito; oltre la balaustra vi sono gli stalli lignei del coro. L'area dell'altare \u00e8 delimitata da una seconda balaustra, questa in marmo. A ridosso della parete fondale, vi \u00e8 l'altare maggiore, con trittico su fondo oro, in stile preraffaellita. Opera del pittore statunitense Edwin A. Abbey, raffigura, al centro, \"Ges\u00f9 in croce tra la Madonna e Giovanni Evangelista\", a sinistra la \"Nativit\u00e0 di Ges\u00f9\" e, a destra, \"Ges\u00f9 Risorto appare a Maria di Magdala\". Alla sinistra dell'altare vi \u00e8 la \"cattedra vescovile\" in marmo, con elaborato baldacchino neoromanico sorretto da quattro colonne.\nFra le opere custodite nella chiesa, vi sono il \"fonte battesimale\" marmoreo e il \"Trittico della cappella dei Martiri\", opera del Maestro di Roussilion (XV secolo). In fondo alla navata di destra, vi \u00e8 l'altare di san Paolo, in marmo.\nOrgano a canne.\nIl grande organo a canne della cattedrale \u00e8 frutto della ricostruzione di Bernard Dargassies (1992) di un precedente organo Cavaill\u00e9-Coll del 1887, a sua volta pi\u00f9 volte restaurato ed ampliato, che \u00e8 stato unito, nel 1992, all'organo del coro, costruito nel 1970.\nLo strumento attuale \u00e8 a trasmissione integralmente elettrica, con consolle indipendente nella navata, ed \u00e8 costituito da due corpi: uno sulla cantoria in controfacciata, uno sulla cantoria in fondo alla navata laterale di destra (ex organo del coro), sopra la cappella di San Paolo. I suoi 80 registri, per un totale di 5206 canne, sono distribuiti sulle quattro tastiere, di 61 note ciascuna, e la pedaliera, di 32 note. La cassa, in stile moderno, presenta due torri laterali ed \u00e8 caratterizzata dall'alternanza di curve e spigoli.\nMetropolitana.\n La stazione del Metr\u00f2 pi\u00f9 vicina \u00e8 Alma - Marceau della linea , poco pi\u00f9 di un paio di isolati a sud lungo l'avenue George V."}
{"id": "2780750", "revid": "1432830", "url": "https://it.wikipedia.org/wiki?curid=2780750", "title": "Flusso omoentropico", "text": "Un campo di flusso aerodinamico si definisce omoentropico quando l'entropia \u00e8 costante in tutto il campo.\nDalla legge di bilancio dell'energia si dimostra che in fluido ideale stazionario l'entropia si mantiene costante lungo una linea di corrente, perci\u00f2 se l'entropia a monte \u00e8 costante per tutte le linee di corrente, essa sar\u00e0 uniforme in tutto il campo.\nL'ipotesi di flusso omoentropico \u00e8 una delle approssimazioni pi\u00f9 forti dell'aerodinamica ed \u00e8 ipotesi base per molte leggi fondamentali come il teorema di Bernoulli."}
{"id": "2780775", "revid": "300067", "url": "https://it.wikipedia.org/wiki?curid=2780775", "title": "Jeff Ayres", "text": "Carriera.\nNBA (2009-2015).\nPortland Trail Blazers (2009-2010).\nDopo aver frequentato la \"Etiwnada High School\", approda nella squadra degli Arizona State Sun Devils con cui si fa notare al grande palcoscenico e viene scelto nella prima posizione del secondo giro (31\u00aa assoluta) nel Draft NBA 2009 dai Sacramento Kings, che la sera stessa lo cedettero ai Portland Trail Blazers in cambio di Sergio Rodr\u00edguez, i diritti su Jon Brockman (38\u00aa scelta al Draft NBA 2009 dei Blazers) e una somma in denaro.L'8 settembre 2009 firm\u00f2 un contratto da rookie con i Trail Blazers. Il 15 aprile 2010 realizz\u00f2 il suo \"career-high\" nella gara interna contro i Golden State Warriors segnando 24 punti, anche se si dimostrarono vani per i Portland Trail Blazers che persero la partita per 122-116. In quella stagione disput\u00f2 39 partite segnando in totale 104 punti.\nPrima dell'inizio della stagione 2010-2011, sub\u00ec un infortunio al ginocchio; siccome gli esami accertarono che i tempi di recupero per Ayres sarebbero stati lunghi, la franchigia dell'Oregon decise di tagliarlo.\nIndiana Pacers (2011-2013).\nIl 10 dicembre 2011 firm\u00f2 da free agent con gli Indiana Pacers. Tuttavia non gioc\u00f2 molte partite con i Pacers nei due anni in cui vi milit\u00f2: 20 il primo anno (anche se quell'anno la stagione fu accorciata a causa del Lockout), 37 il secondo, e solo in una partita part\u00ec titolare, ovvero quella giocata in casa il 24 aprile 2012 contro i Detroit Pistons, vinta 103-97, in cui lui mise a referto 10 punti, 7 rimbalzi, 1 assist e 2 stoppate in 18 minuti. In tutte e due le stagioni con la franchigia disput\u00f2 i playoffs. Nella seconda stagione si mise in evidenza in negativo in quanto nelle finali di Conference, in gara-7, Ayres venne espulso a seguito di un diverbio col playmaker dei Miami Heat Norris Cole, che fin\u00ec con l'allontanamento dal campo di entrambi; a questo diverbio prese parte anche il manager del cantante Flo Rida che venne anch'egli allontanato.\nSan Antonio Spurs (2013-2015).\nDurante la free agency dell'estate 2013, il 12 luglio firm\u00f2 con i San Antonio Spurs.\nCon i texani trov\u00f2 maggiore continuit\u00e0 rispetto agli anni passati giocando 73 partite, di cui 10 da titolare. Alla fine dell'anno arriv\u00f2 alle NBA Finals dove affront\u00f2 i Miami Heat (terza volta consecutiva in post-season dopo le 2 con gli Indiana Pacers). Gli Spurs vinsero la serie 4-1 e cos\u00ec Jeff si laure\u00f2 campione NBA per la prima volta in carriera. Nella stagione successiva trov\u00f2 molto meno spazio disputando solo 51 partite e nessuna di queste da titolare, tenendo di media solo 7,5 minuti d'impiego a partita.\nLos Angeles Clippers e D-League (2015-2016).\nNell'estate 2015 non venne confermato dai San Antonio Spurs per liberare spazio salariale per l'arrivo dell'ex compagno di squadra di Ayres (a Portland) LaMarcus Aldridge.\nAyres and\u00f2 a giocare in D-League negli Idaho Stampede."}
{"id": "2780777", "revid": "1442080", "url": "https://it.wikipedia.org/wiki?curid=2780777", "title": "Conewago (Contea di Adams, Pennsylvania)", "text": "Conewago \u00e8 una township degli Stati Uniti d'America, nella Contea di Adams, Pennsylvania. Secondo il censimento del 2000 la popolazione \u00e8 di 5.709 abitanti.\nSociet\u00e0.\nEvoluzione demografica.\nLa composizione etnica vede una prevalenza della razza bianca (97.92% ), seguita da quella asiatica (0.77%)."}
{"id": "2780778", "revid": "38120", "url": "https://it.wikipedia.org/wiki?curid=2780778", "title": "Squadra Unificata Tedesca", "text": ""}
{"id": "2780780", "revid": "767487", "url": "https://it.wikipedia.org/wiki?curid=2780780", "title": "Santa Rosalia in gloria, intercede per la fine della peste a Palermo", "text": "Santa Rosalia in gloria, intercede per la fine della peste a Palermo \u00e8 un dipinto di Antoon van Dyck e venne realizzato nella tarda estate del 1624 a Palermo quando la citt\u00e0 aveva subito una grave pestilenza. Il dipinto raffigura Santa Rosalia mentre intercede per la citt\u00e0 e sullo sfondo si intravedono il porto di Palermo e il Monte Pellegrino. L'opera fu eseguita per il nobile siciliano Antonio Ruffo.\nIn tempi recenti, utilizzando una particolare tecnica chiamata \"autoradiografia dei dipinti\" basata sull'analisi per attivazione neutronica, si \u00e8 riusciti a svelare la presenza di un disegno sulla tela preesistente al dipinto, molto probabilmente un autoritratto del Van Dyck."}
{"id": "2780781", "revid": "38120", "url": "https://it.wikipedia.org/wiki?curid=2780781", "title": "Squadra unificata tedesca ai Giochi olimpici", "text": ""}
{"id": "2780782", "revid": "38120", "url": "https://it.wikipedia.org/wiki?curid=2780782", "title": "Squadra unificata tedesca", "text": ""}
{"id": "2780791", "revid": "1563149", "url": "https://it.wikipedia.org/wiki?curid=2780791", "title": "Cina ai Giochi olimpici", "text": "La Cina, con la denominazione di \"Repubblica Popolare Cinese\", ha partecipato per la prima volta ai Giochi olimpici nel 1952.\nIn precedenza, dal 1932 al 1948, la Cina aveva preso parte ai Giochi come delegazione della \"Repubblica di Cina\". Nel 1952, il Comitato Olimpico Internazionale (CIO) invit\u00f2 ai Giochi sia la Repubblica Popolare Cinese sia la Repubblica di Cina, ovvero l'attuale Taiwan, ma quest'ultima rifiut\u00f2 in segno di protesta. A causa delle controversie sullo status politico della Cina, la Repubblica Popolare Cinese non ha partecipato ai Giochi olimpici fino ai Giochi olimpici invernali del 1980. La loro prima apparizione ai Giochi olimpici estivi dopo il 1952 fu ai Giochi del 1984 a Los Angeles, negli Stati Uniti.\nIl Comitato Olimpico Cinese nella sua forma attuale fu riconosciuto nel 1979. Prima della Guerra civile cinese, gli atleti partecipavano ai Giochi olimpici in quanto rappresentanti della Repubblica di Cina (ROC). Quest'ultima continu\u00f2 a partecipare dal 1952 al 1976 (Giochi olimpici invernali), ma rappresentando solo atleti dall'isola di Taiwan (anche se i membri della squadra di calcio ai Giochi olimpici del 1960 venivano perlopi\u00f9 da Hong Kong). La disputa sull'uso del nome \"Cina\" port\u00f2 al boicottaggio dei Giochi da parte della Repubblica Popolare Cinese in questi anni. Nel 1979, il CIO approv\u00f2 una risoluzione per cui la squadra della Repubblica di Cina sarebbe stata chiamata \"Cina Taipei\" e ci\u00f2 apr\u00ec le porte per la Repubblica Popolare Cinese ad aderire finalmente al movimento olimpico.\nHong Kong ha un proprio comitato olimpico sin dal 1950 e partecipa ai Giochi olimpici dal 1952. Dopo che il territorio fu restituito alla Repubblica Popolare e fu creata la regione amministrativa speciale di Hong Kong nel 1997, questa situazione non \u00e8 cambiata e Hong Kong continua a competere separatamente con il nome \"Federazione Sportiva e Comitato Olimpico di Hong Kong, Cina\".\nGli atleti cinesi hanno vinto 651 medaglie ai Giochi olimpici estivi e 53 ai Giochi olimpici invernali."}
{"id": "2780792", "revid": "287204", "url": "https://it.wikipedia.org/wiki?curid=2780792", "title": "Azar Shahr", "text": "Azar Shahr (farsi \u0622\u0630\u0631\u0634\u0647\u0631) \u00e8 il capoluogo dello shahrest\u0101n di Azar Shahr nell'Azerbaigian Orientale. "}
{"id": "2780797", "revid": "1442080", "url": "https://it.wikipedia.org/wiki?curid=2780797", "title": "Cumberland (Contea di Adams, Pennsylvania)", "text": "Cumberland \u00e8 una township degli Stati Uniti d'America, nella Contea di Adams, Pennsylvania. Secondo il censimento del 2000 la popolazione \u00e8 di 5.718 abitanti.\nSociet\u00e0.\nEvoluzione demografica.\nLa composizione etnica vede una prevalenza della razza bianca (97,92%), seguita da quella afroamericana (0,53%)."}
{"id": "2780799", "revid": "287204", "url": "https://it.wikipedia.org/wiki?curid=2780799", "title": "Jos\u00e8 Devaca", "text": ""}
{"id": "2780800", "revid": "288300", "url": "https://it.wikipedia.org/wiki?curid=2780800", "title": "Jos\u00e9 Ricardo Devaca S\u00e1nchez", "text": ""}
{"id": "2780801", "revid": "729019", "url": "https://it.wikipedia.org/wiki?curid=2780801", "title": "Strada statale 346 del Passo di San Pellegrino", "text": "La strada statale 346 del Passo di San Pellegrino (SS 346), in Veneto \"strada provinciale 346 del Passo di San Pellegrino (SP 346)\", \u00e8 una strada statale e provinciale italiana, principale via di comunicazione fra la Val di Fassa e l'Agordino.\nPercorso.\nL'inizio del tracciato \u00e8 a Moena. La strada staccandosi dalla strada statale 48 delle Dolomiti prosegue in direzione est ed inizia la salita dell'omonimo passo con molti tratti rettilinei. Il Passo dista 12\u00a0km da Moena; inizia quindi la discesa, che in circa 2\u00a0km valica il confine tra Trentino e Veneto (localit\u00e0 \"Zingari/Zinghegn\"): siamo nel territorio della provincia di Belluno e in comune di Falcade, che dista circa 7\u00a0km. La discesa, pi\u00f9 tortuosa rispetto al versante moenese, raggiunge una pendenza del 18%.\nDopo il paese di Falcade si trova Caviola e poi si lambisce Canale d'Agordo, centro principale della Valle del Biois; passato Canale si raggiunge Vallada Agordina e successivamente Cencenighe Agordino per immettersi nella ex strada statale 203 Agordina.\nGestione.\nIn seguito al decreto legislativo 2 settembre 1997, n\u00b0 320, dal 1\u00ba luglio 1998, la gestione del tratto trentino \u00e8 passata dall'ANAS alla Provincia autonoma di Trento. Quest'ultima ha lasciato la classificazione e la sigla di statale (SS) alla strada, poich\u00e9 non si tratta di un trasferimento dal demanio dello Stato a quello delle Regioni, ma di una delega in materia di viabilit\u00e0 e pertanto la titolarit\u00e0 resta sempre in capo allo Stato.\nIn seguito invece al decreto legislativo n. 112 del 1998, dal 1\u00ba ottobre 2001, la gestione del tratto veneto \u00e8 passata dall'ANAS alla Regione Veneto che ha provveduto al trasferimento al demanio della Provincia di Belluno; dal 20 dicembre 2002 la gestione della tratta \u00e8 passata alla societ\u00e0 Veneto Strade."}
{"id": "2780807", "revid": "767487", "url": "https://it.wikipedia.org/wiki?curid=2780807", "title": "Lester Hudson", "text": "Carriera.\nHudson, dopo le grandi prestazioni fornite nella squadra del suo college (University of Tennessee at Martin) si rende eleggibile per il draft 2008 ma non viene preso in considerazione da nessuna squadra, l'anno successivo viene per\u00f2 scelto nella 28\u00aa posizione del secondo giro (ovvero la 58\u00aa totale) nel Draft NBA 2009 dai Boston Celtics. Hudson \u00e8 celebre per essere l'unico giocatore nella storia della NCAA Division I ad aver realizzato una quadrupla doppia: 25 punti, 12 rimbalzi, 10 assist e 10 palle rubate contro Central Baptist College.\nDopo aver disputato un totale di 16 partite con Boston, il suo contratto viene rescisso il 6 gennaio 2010, ma soli due giorni dopo Hudson firma per la squadra della sua citt\u00e0 nativa, i Memphis Grizzlies. Dopo una breve parentesi di 11 partite con i Washington Wizards ed apparizioni in varie squadre cinesi e della NBDL, a fine marzo del 2012, firma con i Cleveland Cavaliers. Con la maglia dei Cavs sfodera alcune grandi prestazioni, come nella gara contro i Bobcats del 9 aprile 2012, chiusa con 25 punti, 8 rimbalzi e 6 assist.\nUna volta scaduto il contratto con Cleveland, firma fino alla fine della stagione con i Memphis Grizzlies, con cui aveva gi\u00e0 giocato nel 2010; scende in campo per la prima volta con la nuova maglia il 21 aprile 2012 nella partita vinta dalla sua squadra contro i Portland Trail Blazers."}
{"id": "2780811", "revid": "288300", "url": "https://it.wikipedia.org/wiki?curid=2780811", "title": "Julio C\u00e9sar Enciso Ferreira", "text": ""}
{"id": "2780813", "revid": "599013", "url": "https://it.wikipedia.org/wiki?curid=2780813", "title": "Brigata meccanizzata &quot;Isonzo&quot;", "text": "La Brigata meccanizzata \"Isonzo\" era una delle Grandi Unit\u00e0 dell'Esercito italiano. Costituita nel 1975, dipendente dal 5\u00ba Corpo d'Armata di Vittorio Veneto e inquadrata nella Divisione meccanizzata \"Mantova\", aveva il suo comando generale a Cividale del Friuli presso la caserma \"Francescatto\". La Brigata aveva una forza di 4.760 uomini (272 ufficiali, 630 sottufficiali e 3.858 uomini di truppa) e prendeva il nome in onore al fiume Isonzo che durante la prima guerra mondiale, tra 1915 e il 1917, fu teatro delle cosiddette dodici battaglie dell'Isonzo, dove oltre 300.000 soldati italiani e austroungarici vi trovarono la morte in furiosi combattimenti.\nStoria.\nLa Brigata fu costituita nell'ottobre del 1975 con la riorganizzazione dell'esercito italiano e inquadrata nella Divisione meccanizzata \"Mantova\" del 5\u00ba Corpo d'Armata di Vittorio Veneto.\nL'Unit\u00e0 era schierata con tutti i suoi reparti in Friuli-Venezia Giulia, a Cividale del Friuli ove aveva il suo quartier generale, Tarcento, Ipplis, Tricesimo e Cordenons ed aveva il compito di contribuire in caso di ipotetico conflitto con il Patto di Varsavia alla difesa della frontiera orientale dell'Italia.\nUn Battaglione della Brigata, il 120\u00ba Battaglione fanteria d'arresto \u201cFornovo\u201d stanziato a Ipplis di Premariacco e Purgessimo di Cividale del Friuli, provvedava nel pi\u00f9 assoluto segreto alla manutenzione e alla vigilanza delle postazioni della fortificazione permanente che correvano presso la frontiera con la ex Iugoslavia.\nL'\"Isonzo\" \u00e8 stata impegnata in operazioni civili, come il soccorso delle popolazioni terremotate in Friuli nel 1976 per la quale fu decorata della medaglia d'Argento al Valor civile.\nCon l'abolizione della Divisione \"Mantova\" del 1986, fu anch'essa sciolta e i suoi reparti andarono a formare la neo costituita Brigata meccanizzata \"Mantova\".\nIl terremoto del Friuli del 1976: il soccorso alle popolazioni colpite.\n6 maggio 1976, ore 21,00 circa, un terremoto di notevole violenza e durata, sconvolse il Friuli, causando la morte di circa mille persone ed un'enorme quantit\u00e0 di danni alle strutture civili e pubbliche. Dal momento del sisma e sino al 5 luglio, giorno in cui la componente militare cess\u00f2 ogni attivit\u00e0 di soccorso diretto alle popolazioni terremotate, la Brigata meccanizzata \"Isonzo\" ebbe un ruolo di primissimo piano e fu, unitamente alla Brigata alpina \"Julia\", la Grande Unit\u00e0 che sostenne lo sforzo principale.\nParteciparono allo sforzo 80 ufficiali; 80 sottufficiali; 850 militari di truppa; 168 automezzi vari (600.000\u00a0km percorsi); 30.000 persone furono assistite con pasti caldi e rifornimento idrico; 54 tendopoli furono impiantate e 14.500 persone attendate."}
{"id": "2780815", "revid": "767487", "url": "https://it.wikipedia.org/wiki?curid=2780815", "title": "Bonab", "text": "Bonab o Benab (farsi \u0628\u0646\u0627\u0628 ; azero \"Binab\") \u00e8 il capoluogo dello shahrest\u0101n di Bonab nell'Azerbaigian Orientale. Si trova a est del lago di Urmia.\n\u00c8\u00a0una citt\u00e0 con un'area di 840 chilometri quadrati nel nord-ovest dell'Iran, situata 120 chilometri a sud di Tabriz (centro della provincia dell'Azerbaigian Orientale) e 600 chilometri da Teheran. Bonab \u00e8 un importante crocevia, fin dall'antichit\u00e0 zona di passaggio di carovane e mercanti, collegando tra loro Tabriz, Maragheh, Malekan e il lago d'Urmia rispettivamente a Nord, ad Est, a Sud e ad Ovest. In tutti questi anni la citt\u00e0 ha mantenuto la sua posizione strategica nella regione nord-occidentale iraniana e ha ulteriormente esteso la sua importanza anche grazie all'evoluzione delle infrastrutture stradali, aeroportuali e ferroviarie.\nGeografia naturale.\nBonab \u00e8 una pianura che si estende dalle pendici occidentali del Monte Sahand alle sponde orientali del lago Urmia, con un'altezza media di 1.290 metri sul livello del mare. Il clima \u00e8 montuoso. La superficie pianeggiante dell'area urbana ha offerto un'opportunit\u00e0 perfetta per il ciclismo. La maggior parte delle persone in questa citt\u00e0 utilizza la bici per il trasporto e in alcuni casi per il trasferimento. Cos\u00ec, questa citt\u00e0 \u00e8 conosciuta come la citt\u00e0 della bicicletta dell'Iran (citt\u00e0 della bici).\nSecondo le ultime statistiche, circa 139000 persone vivono in questa citt\u00e0 e circa il 40% della popolazione vive nelle aree suburbane e nei villaggi circostanti.\nLa lingua parlata \u00e8 l'azero e la religione \u00e8 l'islam sciita.\nStoria.\nPer quanto riguarda i ritrovamenti archeologici (come antiche terrecotte e piatti di metallo) e i monumenti di Qara-Tappe di Gazavosht, Qizlar Qalasi, Sitchan Tapassi, Poss Tapassi, l'architettura rupestre di Savar e le grotte preistoriche come Qoyunlar e Tchakhmakhlar, gli archeologi ritengono che questa citt\u00e0 abbia 6000 anni di storia. Tuttavia, la magnificenza nell'arte e nell'architettura di Bonab si sviluppa dal XVI secolo (epoca Safavide).\nAttrazioni turistiche.\nCi sono oltre 150 monumenti storici ,anche molto antichi in questa citt\u00e0, di cui 65 sono stati registrati nel \"Patrimonio culturale, artigianato e turismo iraniano\", tra cui i villaggi Savar e Totakhane, il museo Safavide, il museo di antropologia, le zone turistiche Dosh e Qara-Qoshon, la moschea di Mehrabad e Meidan , i bagni Mehrabad e Haj FathAllah.\nScienza e Industria.\nBonab \u00e8 una citt\u00e0 industriale, dotata di numerose fabbriche, zone industriali grandi e piccole, centrali elettriche, acciaierie e diverse officine.\nLa presenza di centri di ricerca e di numerose universit\u00e0 (Bonab, Azad, Elmi Karbordi, Payam-e Nur, Hawze elmiyya) ha contribuito allo sviluppo dell'industria e dell'artigianato.\nKabab Bonab.\nOltre che per le biciclette, questa citt\u00e0 \u00e9 famosa per il suo kabab in molte citt\u00e0 dell'Iran e del mondo\nNel 2015 questo piatto \u00e8 stato registrato a nome della citt\u00e0 di Bonab, e per questo ogni anno si celebra il \u201cFestival nazionale del Kabab Bonab\u201d"}
{"id": "2780818", "revid": "288300", "url": "https://it.wikipedia.org/wiki?curid=2780818", "title": "Celso Esquivel Gonz\u00e1lez", "text": ""}
{"id": "2780819", "revid": "287204", "url": "https://it.wikipedia.org/wiki?curid=2780819", "title": "Celso Esquivel Gonzalez", "text": ""}
{"id": "2780820", "revid": "834", "url": "https://it.wikipedia.org/wiki?curid=2780820", "title": "Bethlehem, Pennsylvania", "text": ""}
{"id": "2780822", "revid": "287204", "url": "https://it.wikipedia.org/wiki?curid=2780822", "title": "Roberto Fernandez", "text": ""}
{"id": "2780824", "revid": "288300", "url": "https://it.wikipedia.org/wiki?curid=2780824", "title": "Roberto Eladio Fern\u00e1ndez Roa", "text": ""}
{"id": "2780825", "revid": "1305772", "url": "https://it.wikipedia.org/wiki?curid=2780825", "title": "Logansport", "text": ""}
{"id": "2780829", "revid": "88740", "url": "https://it.wikipedia.org/wiki?curid=2780829", "title": "Longstreet", "text": ""}
{"id": "2780830", "revid": "473058", "url": "https://it.wikipedia.org/wiki?curid=2780830", "title": "CGV (azienda)", "text": "La Compagnie Generale di Videotechnique (CGV) \u00e8 una societ\u00e0 industriale francese che fabbrica apparecchi video. \u00c8 stata fondata nel 1978 a Strasburgo, in Alsazia. La propriet\u00e0 \u00e8 passata al gruppo industriale alsaziano \"Info Realit\u00e9\" per tre anni a partire del 1998, prima che il direttore generale (CEO) Tony Fasciglione comprasse la societ\u00e0 con l'aiuto di diverse banche. Nel 2005 una nuova sede \u00e8 stata costruita a Ostwald, alcuni chilometri a sud di Strasburgo, per soddisfare meglio le sue nuove esigenze, poich\u00e9 la produzione era stata trasferita in Estremo Oriente qualche anno prima. Una nuova sezione complementare (CGV Syst\u00e8me) di consulenti specializzati in videosorveglianza professionale (CCTV) e sistemi di sonorizzazione si \u00e8 aggiunta alla CGV nel 2002. Attualmente lo sviluppo di nuovi prodotti \u00e8 una \"joint venture\" con varie piccole imprese in Estremo Oriente.\nProdotti.\nI primi prodotti inventati sono stati video modulatori Radio frequenza (RF) per far collegare una console di gioco con l'ingresso dell'antenna di una televisione, questo prima dell'avvento delle prese SCART sul TV. Poi \u00e8 stata la volta dei adattatori (la gamma REP) per il Canal+ decoder che \u00e8 arrivato nel 1983. In seguito sono arrivati transcodificatori colore PAL-SECAM e S\u00c9CAM-PAL e un sistema di trasmissione video per linea per la casa (Visiline); quindi i ripetitori di telecomando senza fili (Zapline) e i trasmettitori video senza fili (Freeline). Nello stesso tempo sono stati introdotti anche tutti i tipi di modulatori RF video (Moduline). Per gli ultimi sei anni, il prodotto principale \u00e8 stato la gamma Premio, ed adesso Etimo di Set-top box per la TV digitale, dato che la Francia \u00e8 cambiata verso la TV digitale. All'inizio del 2012 era introdotto un trasmettitore video HD (CPLine AV-HD) tramite la rete elettrica con entrata e escita HDMI.\nPolitiche aziendali.\nL'innovazione \u00e8 un elemento essenziale del mercato interno video, e CGV commercializza diversi prodotti nuovi ogni anno. Tuttavia, la marca CGV \u00e8 divenuta simbolo di qualit\u00e0 nel mercato francese, dall'inizio degli anni 80, quando tutta la ricerca e sviluppo (R&amp;S) erano fatti a Strasburgo. Da quando la produzione si \u00e8 spostata in Estremo Oriente, CGV ha introdotto i corrispondenti livelli di controllo della qualit\u00e0. La progettazione di un nuovo prodotto \u00e8 sviluppata, controllata e migliorata con l'R&amp;S Lab presso la sede di Strasburgo. Una volta che la produzione \u00e8 iniziata, ci sono tre livelli di controllo: in Estremo Oriente, in primo luogo sulle linee di produzione; quindi da un ispettore CGV prima della spedizione in Europa; alla fine al suo arrivo alla CGV in Strasburgo dei campioni dei nuovi prodotti sono ri-controllati. I principali centri di vendita al dettaglio in Francia sono gli ipermercati.\nAumento della presenza sul Web.\nIl primo sito web della CGV con il suo negozio online \u00e8 stato lanciato nel 1999. Una nuova versione pi\u00f9 interattiva \u00e8 stata lanciata nel giugno 2009. Nel giugno 2008 CGV Forum \u00e8 stato lanciato affinch\u00e9 gli utenti possano fornire un feedback sui prodotti. "}
{"id": "2780834", "revid": "71155", "url": "https://it.wikipedia.org/wiki?curid=2780834", "title": "Journal for Plague Lovers", "text": "Journal for Plague Lovers \u00e8 il nono album dei Manic Street Preachers pubblicato nel 2009. Tutti i testi sono di Richey Edwards, componente del gruppo scomparso nel 1995. Il lavoro ha ricevuto recensioni molto positive."}
{"id": "2780842", "revid": "287204", "url": "https://it.wikipedia.org/wiki?curid=2780842", "title": "Coppa di Francia (pallavolo femminile)", "text": "La Coppa di Francia \u00e8 un torneo di pallavolo organizzato con cadenza annuale dalla Federazione pallavolistica della Francia e della Ligue Nationale de Volley."}
{"id": "2780847", "revid": "1305772", "url": "https://it.wikipedia.org/wiki?curid=2780847", "title": "Luling", "text": ""}
{"id": "2780851", "revid": "446353", "url": "https://it.wikipedia.org/wiki?curid=2780851", "title": "Lydia", "text": ""}
{"id": "2780853", "revid": "287204", "url": "https://it.wikipedia.org/wiki?curid=2780853", "title": "Lydia (film)", "text": ""}
{"id": "2780855", "revid": "1031941", "url": "https://it.wikipedia.org/wiki?curid=2780855", "title": "Croix du combattant volontaire", "text": "\"Croix du combattant volontaire\" (1914-1918).\nSu richiesta delle associazioni di veterani il 20 giugno 1920 il governo repubblicano francese, risultato vittorioso al termine della prima guerra mondiale. Essa consisteva in origine in una semplice clip con l'indicazione di \"volontario\". Dopo un procedimento lungo, 17 anni dopo la guerra, la croce del combattente volontario venne creata con la legge del 4 luglio 1935, seguita da un decreto di attuazione del 28 novembre successivo.\nLa medaglia consisteva in una croce di bronzo avente al centro la testa di un soldato francese rivolta verso sinistra con in testa l'elemetto e circondato dall'iscrizione \"\". Le braccia erano attraversate da una spada con uno sfondo a rami d'alloro. Sul retro si trovava la scritta \"\". Il nastro era verde con una striscia rossa in centro e una gialla per parte.\nTradizionalmente essa \u00e8 equiparata per onore alla Legion d'onore, alla \"M\u00e9daille militaire\", e all'Ordine nazionale al merito.\n\"Croix du combattant volontaire\" (1939-1945).\nQuesta decorazione \u00e8 equivalente a quella concessa ai combattenti francesi volontari nella prima guerra mondiale, ma venne concessa in occasione della vittoria della seconda guerra mondiale. Su richiesta dell'organizzazione veterani, lo stato con la legge del 4 febbraio 1953 stabil\u00ec la fondazione dell'ordine che venne accompagnata dal decreto di applicazione datato al 19 novembre 1955.\nLa medaglia consisteva in una croce di bronzo avente al centro la testa di un soldato francese rivolta verso sinistra con in testa l'elemetto e circondato dall'iscrizione \"\". Le braccia erano attraversate da una spada con uno sfondo a rami d'alloro. Sul retro si trovava la scritta \"\". Il nastro era rosso con una striscia verde mediana e due strisce gialle laterali.\n\"Croix du combattant volontaire de la R\u00e9sistance\".\nQuesta croce \u00e8 stata creata nel 1954 ed \u00e8 stata concessa a tutti i volontari combattenti della Resistenza in Francia sulla base dei seguenti criteri:\nLa medaglia consisteva in una croce di bronzo avente al centro la Croce di Lorena. Le braccia erano attraversate da una spada con uno sfondo a rami d'alloro. Sul retro si trovava la scritta \"\". Il nastro era nero con strisce verdi ed una striscia rossa ai lati."}
{"id": "2780856", "revid": "36426", "url": "https://it.wikipedia.org/wiki?curid=2780856", "title": "Madonna Poldi Pezzoli", "text": "La Madonna Poldi Pezzoli (\"Madonna con Bambino addormentato\") \u00e8 un dipinto tempera su tela (43x35 cm) di Andrea Mantegna, databile al 1490-1500 circa e conservato nel Museo Poldi Pezzoli di Milano.\nStoria.\nLa tela viene in genere datata all'ultimo decennio del XV secolo, dopo il viaggio a Roma dell'artista, tramite confronti con altre opere simili, che hanno analogie tecniche e formali. In particolare si tratta dell'affioramento della tela, a trama finissima, sotto alcuni strati di colore particolarmente sottili, come si vede nelle zone pi\u00f9 chiare.\nGi\u00e0 nella collezione di Giovanni Morelli, il dipinto venne acquistato da Gian Giacomo Poldi Pezzoli poco dopo la met\u00e0 del XIX secolo.\nDescrizione e stile.\nL'opera rientra in quel gruppo di Madonne col Bambino di piccolo formato di Mantegna, destinate alla devozione privata. Maria tiene in braccio il figlio appoggiandolo su un ginocchio e lo accarezza dolcemente con le mani, una delle quali, la destra, \u00e8 scorciata in prospettiva, a conferma degli interessi illusionistici del maestro. In questa opera, come quella di Berlino o quella dell'Accademia Carrara di Bergamo, madre e figlio sono abbracciati in un gesto tenero e naturale, con i visi che si toccano, come in alcune opere di Donatello. L'espressione di Maria \u00e8 pensierosa e malinconica, non felice, indice della sua consapevolezza della sorte tragica del figlio: lo stesso telo bianco che avvolge il figlio allude a una prefigurazione del sudario della Passione.\nIn questo caso l'unione tra i due \u00e8 sottolineata dal velo della Vergine, in pesante stoffa blu, che avvolge entrambi, creando una densa massa pittorica senza spiragli ed amplificando il gesto protettivo della madre verso il figlio. Tale effetto \u00e8 dato anche dalla spessa vernice giallastra che ricopre la tela, stesa da Giuseppe Molteni nel restauro del 1863. Lo sfondo \u00e8 scuro, con due listelli laterali che simulano una cornice lapidea dietro la Vergine, uno stratagemma che serve per proiettare le figure sacre verso lo spazio dello spettatore. Alcune lumeggiature dorate sono presenti nella veste e tra i capelli della Vergine.\nIl rimando alla scultura, come le opere simili di Donatello (si pensi alla \"Madonna Pazzi\", oggetto di numerose repliche), \u00e8 confermato dalle figure arrotondate e dal rilievo plastico con cui esse emergono dalla penombra."}
{"id": "2780860", "revid": "288300", "url": "https://it.wikipedia.org/wiki?curid=2780860", "title": "Diego Antonio Gavil\u00e1n Zarate", "text": ""}
{"id": "2780864", "revid": "1543377", "url": "https://it.wikipedia.org/wiki?curid=2780864", "title": "Madonna col Bambino (Mantegna Bergamo)", "text": "La Madonna col Bambino \u00e8 un dipinto tempera magra su tela di lino (43x31 cm) di Andrea Mantegna, databile al 1490-1500 circa e conservato nell'Accademia Carrara di Bergamo.\nStoria.\nLa tela viene in genere datata tra il 1470 e il 1480, dopo il viaggio a Roma dell'artista, tramite confronti con altre opere simili, che hanno analogie tecniche e formali. In particolare si tratta dell'affioramento della tela sotto alcuni strati di colore particolarmente sottili, come si vede nelle zone pi\u00f9 chiare. Il quadro, conservato nella pinacoteca dell'Accademia Carrara di Bergamo dal 1851, proviene dalla collezione dei conti Marenzi.\nDescrizione e stile.\nL'opera rientra in quel gruppo di Madonne col Bambino di piccolo formato di Mantegna, destinate alla devozione privata, come la \"Madonna col Bambino dormiente\" di Berlino, la \"Madonna Poldi Pezzoli\" o la \"Madonna Butler\" di New York. Rispetto a queste opere per\u00f2 la tela di Bergamo presenta alcune differenze concettuali: mentre tutte le altre rappresentazioni sono giocate su una contenuta e malinconica affettuosit\u00e0, in questo caso madre e figlio appaiono pi\u00f9 sereni, legati dai gesti naturali di mani e braccia.\nMaria tiene il figlio in collo, vestita di un manto azzurro chiaro con riflessi cangianti che lo fanno assomigliare a un marmo screziato. Ges\u00f9 Bambino la abbraccia teneramente e appoggia il piccolo viso a quello della madre, in un'intima unione familiare che deriva da schemi bizantini e donatelliani. La posa del Bambino \u00e8 particolarmente dinamica, nello slancio verso la madre. Ges\u00f9 indossa un braccialetto di corallo rosso, antichissimo simbolo apotropaico e prefigurazione della Passione per il suo colore rosso come il sangue, che \u00e8 presente anche in altre opere di Mantegna e di altri artisti rinascimentali (Masaccio, Piero della Francesca...).\nAnche in questo caso gli sguardi dei due non si incontrano, con la Vergine che appare pensosa, magari nell'atto di riflettere sulla tragica sorte futura del figlio.\nIl dipinto fu eseguito con la tecnica detta t\u00fcchlein che conferisce all'opera un aspetto pi\u00f9 fragile, molte opere eseguite con questa particolare tecnica furono danneggiate da quelli che venivano considerati restauri, contrariamente l'integrit\u00e0 della tela del Mantegna mantiene la sua volont\u00e0 pittorica. La tela \u00e8 realizzata da fibre di lino a densit\u00e0 di trama di ventitr\u00e9 fili per centimetro coperta di appretto (amido) avente la sola finalit\u00e0 di tenere legati i fili e non di preparazione alla pittura. Si pu\u00f2 supporre che la tela fu realizzata con il supporto di una tavoletta che poi lasciata per molto tempo unita al dipinto. Un lavoro simile il Mantegna l'aveva eseguito con l'Ecce Homo conservato nel Museo Jacquemart-Andr\u00e9. \nDai raggi infrarossi si evince che l'esecuzione fu veloce: \"fatta da stesure di colore diluite e veloci, senza stratificazioni successive di colore\", anche se l'artista fece delle variazioni, sia alla mano della Madonna che al braccio e al dito del Bambino. Gli incarnati furono prima abbozzati con il bianco, il Mantegna cur\u00f2 molto questi particolari quasi ne volesse costruire anche lo scheletro. Tra i colori us\u00f2 maggiormente il bianco di piombo, cinabro, giallo di piombo e stagno, blu di lapislazzuli, nero a base di carbonio. Us\u00f2 anche una leggera pennellatura a tratti sottili e fini di oro in polvere, che si vede nel broccato del manto. Questo \u00e8 stato realizzato senza ripetizione del motivo e a mano libera."}
{"id": "2780866", "revid": "767487", "url": "https://it.wikipedia.org/wiki?curid=2780866", "title": "La smania addosso", "text": "La smania addosso \u00e8 un film del 1962, diretto dal regista Marcello Andrei. Commedia grottesca che ironizza sulla tradizione siciliana del matrimonio riparatore. Gli attori parlano un misto di siciliano ed italiano.\nProduzione.\nProdotto dalla MEC Cinematografica di Achille Filo Della Torre e Aldo Calamar\u00e0, la pellicola venne realizzata negli stabilimenti della Titanus a Roma, per uscire nelle sale in prima il 20 febbraio 1962.\nTrama.\nTot\u00f2 e Nicola Badal\u00e0, due giovani siciliani, hanno violentato in un piccolo paese la loro amica Rosaria Trizzini. I familiari e le istituzioni del paese, Carabinieri e mafia compresi, esigono il matrimonio riparatore da parte di uno dei due giovani: da una parte due importanti avvocati riescono a scagionare i loro assistiti nel processo: Tot\u00f2 perch\u00e9 \u00e8 stato provocato, e Nicola perch\u00e9 impotente. Inoltre il destino vuole che Tot\u00f2 si innamori della giovane violentata Rosaria, mentre Nicola si innamora della sua amica Carmelina.\nBibliografia.\nAA.VV. La citt\u00e0 del cinema, MONTEVAGO Napoleone editore Roma 1979."}
{"id": "2780869", "revid": "1305772", "url": "https://it.wikipedia.org/wiki?curid=2780869", "title": "Giovanni Battista Lorenzetti", "text": "La sua biografia \u00e8 molto incerta, trovandosi negli archivi solo poche e lacunose informazioni.: si sono approfondite le vicende biografiche, l'indagine dei rapporti sociali e culturali, e soprattutto la rilettura, la verifica delle fonti e l'analisi incrociata e comparativa delle opere gi\u00e0 conosciute dalla critica, hanno portato a un nuovo contributo per il panorama artistico del Seicento veneto e la riscoperta di questo \"optimo pictore\".\nBiografia.\nNacque a Verona sul finire del XVI secolo, in una data imprecisata che si attesterebbe intorno al 1588, come si desume dalla data di morte riportata nel \"Registro dei morti\" presso l'Archivio di Stato di Verona (1668, 12 novembre) in cui risulta deceduto nella parrocchia di Santo Stefano \u00abBattista Lorenzetti di \u2026anni ottanta\u00bb.\nAttivit\u00e0 artistica.\nOper\u00f2 nel territorio Veneto, soprattutto a Venezia, ma molte sue opere sono andate disperse. Si conservano:"}
{"id": "2780870", "revid": "1543377", "url": "https://it.wikipedia.org/wiki?curid=2780870", "title": "Thomas Rayner Dawson", "text": "Si laure\u00f2 in chimica all'Universit\u00e0 di Leeds nel 1913. Compose il suo primo studio nel 1905 e il primo problema, un diretto in due mosse, nel 1907. Nella sua lunga carriera ha composto 532 problemi \u00ab Fairy \u00bb (con pezzi eterodossi), 885 problemi diretti (soprattutto in tre mosse) e circa 200 studi. Ottenne 120 premiazioni e 211 riconoscimenti.\nDawson invent\u00f2 diversi pezzi eterodossi, tra cui il grillo e il nottambulo, che sono oggi i pi\u00f9 usati nella composizione di problemi eterodossi.\nNel 1922 fond\u00f2 la rivista \"The Problemist\", organo ufficiale della \"British Chess Problem Society\", di cui fu redattore capo fino al 1931, quando la direzione pass\u00f2 a Cyril Stanley Kipping. Nel 1930 fond\u00f2 la \"Fairy Chess Review\". Dal 1931 fino alla morte fu redattore della rublica problemistica del \"British Chess Magazine\". Fu redattore per un certo tempo della sezione \u00ab bizzarrie \u00bb delle riviste italiane \"L'Eco degli Scacchi\" e \"L'Alfiere di Re\".\nEra un esperto di fama mondiale nel campo della gomma, membro del consiglio direttivo della \"British Rubber Society\", della quale fu per molto tempo direttore della sezione di Londra. Scrisse diversi articoli tecnici e di mercato sull'industria della gomma, e l'articolo \u00abRubber\u00bb della \"Chambers Encyclopaedia\".\nUn suo studio composto all'et\u00e0 di 16 anni:\nOpere.\nDawson scrisse molti libri e articoli sui problemi, specialmente sui \"Fairy\" (bizzarrie), tra cui:\nGli ultimi cinque titoli sono stati raccolti nel libro \"Five Classics of Fairy Chess\", Dover Publications, 1973"}
{"id": "2780875", "revid": "174925", "url": "https://it.wikipedia.org/wiki?curid=2780875", "title": "Or le bagna la pioggia e move il vento", "text": "Or le bagna la pioggia e move il vento, verso 130 del terzo canto del \"Purgatorio\" della \"Divina Commedia\" di Dante, \u00e8 una rievocazione delle ossa del proprio corpo (lasciato insepolto alla pioggia e al vento) da parte dell'anima purgante di Manfredi di Svevia, inserito nell'Antipurgatorio, tra i \"negligenti\", e salvo nonostante la scomunica perch\u00e9 pentito in punto di morte:\nSecondo quanto narra Giovanni Villani, Carlo d'Angi\u00f2 fece seppellire il cadavere di Manfredi presso il ponte di Benevento sotto \"una grande mora\" \"di sassi\", ma l'arcivescovo di Cosenza Bartolomeo Pignatelli, con il consenso del papa Clemente IV, lo fece disseppellire e gettare fuori dei territori della Chiesa, a candele spente e rovesciate come si conveniva ad uno scomunicato, lungo il fiume \"Verde\", nome medievale del Liri.\nSi tratta della ripresa del verso 362 del sesto libro dell'\"Eneide\" di Virgilio \u00ab\"Nunc me fluctus habet versantque in litore venti\"\u00bb, ossia \u00ab\"Ora mi tiene l'onda e mi avvolgono i venti sulla spiaggia\"\u00bb, con cui Palinuro, anima bloccata nell'antinferno, descrive a Enea le condizioni dei suoi resti mortali. Si crea cos\u00ec un doppio rimando a Virgilio.\nLa \u00absfumatura di malinconia\u00bb sulla sua \u00abfragilit\u00e0 indifesa\u00bb \u00e8 segnata dalla crudelt\u00e0 di chi ora la espone all'abbandono, non avendone avuto piet\u00e0. Il poeta, in linea con la concezione cristiana della sacralit\u00e0 del corpo, lascia trasparire come grave sia stata la condotta di un uomo di chiesa che, negando la sepoltura a un morto, ha compiuto un gesto profanatorio, facendo s\u00ec che anche il salvato se ne rammarichi."}
{"id": "2780876", "revid": "1543377", "url": "https://it.wikipedia.org/wiki?curid=2780876", "title": "Copa Roca", "text": "La Copa Roca fu una competizione calcistica istituita nel 1913 che vedeva come avversarie le squadre Nazionali di Argentina e Brasile. Nacque per iniziativa dell'ambasciatore argentino in Brasile ed appassionato di calcio Julio Roca.\nNel 2011 viene creata una competizione simile a questa chiamata Supercl\u00e1sico de las Am\u00e9ricas."}
{"id": "2780880", "revid": "712828", "url": "https://it.wikipedia.org/wiki?curid=2780880", "title": "Aurora (Starzinger)", "text": ""}
{"id": "2780893", "revid": "834", "url": "https://it.wikipedia.org/wiki?curid=2780893", "title": "Canottaggio ai XV Giochi del Mediterraneo", "text": "Le gare di canottaggio ai XV Giochi del Mediterraneo si sono svolte presso il \"Cuevas del Almanzora Canal\", a Almer\u00eda, dal 30 giugno al 2 luglio 2005.\nPer ciascuna prova e categoria ogni Paese ha potuto iscrivere una sola imbarcazione."}
{"id": "2780897", "revid": "1243", "url": "https://it.wikipedia.org/wiki?curid=2780897", "title": "Ferrovia Milano-Seveso", "text": ""}
{"id": "2780907", "revid": "110157", "url": "https://it.wikipedia.org/wiki?curid=2780907", "title": "Croix de guerre 1939-1945", "text": "La Croix de guerre 1939\u20131945 (\"Croce di guerra 1939-1945\") \u00e8 una medaglia francese creata il 26 settembre 1939 per onorare quanti, assieme agli alleati, avessero combattuto contro le potenze dell'Asse durante la seconda guerra mondiale. Essa si rifaceva nel disegno alla Croix de guerre del 1914-1918.\nEssa poteva essere concessa unicamente a quanti avessero partecipato ad almeno uno dei seguenti episodi bellici:\nLa Croix de guerre poteva essere completata anche da un segno distintivo di menzione speciale, ovvero di segnalazione dell'insignito per coraggio e forza dimostrati sul campo, rappresentati da una stella o da una palma come spiegato in seguito.\nL'attore americano James Stewart dopo 20 missioni ufficiali, ricevette per due volte la Croce di guerra al valore aeronautico per le azioni in battaglia e fu insignito della Croix de Guerre francese. \nSegni distintivi.\nPer quanti si fossero distinti in dispacci si applicavano i seguenti segni distintivi\nVoci correlate.\nseparatore"}
{"id": "2780908", "revid": "1243", "url": "https://it.wikipedia.org/wiki?curid=2780908", "title": "Ferrovia Milano-Erba", "text": ""}
{"id": "2780909", "revid": "767487", "url": "https://it.wikipedia.org/wiki?curid=2780909", "title": "Madonna Butler", "text": "La Madonna Butler (\"Madonna col Bambino, cherubini e serafini\") \u00e8 un dipinto tempera su tavola (44,1x28,6\u00a0cm) attribuita ad Andrea Mantegna, databile al 1460 circa e conservato nel Metropolitan Museum di New York.\nStoria.\nLa tela viene in genere datata all'ultimo decennio del XV secolo, dopo il viaggio a Roma dell'artista, tramite confronti con altre opere simili, che hanno analogie tecniche e formali. Alcuni la attribuiscono invece alla fine del periodo padovano (1460 circa), come farebbero pensare alcune analogie con opere come la \"Presentazione al Tempio\", con un'analoga cornice marmorea in primo piano.\nSi ignora la provenienza della tavola, che comparve sul mercato antiquario londinese nel 1891. Gi\u00e0 nelle collezioni di Charles Butler, da cui il nome, arriv\u00f2 nel museo newyorkese nel 1926.\nDescrizione e stile.\nL'opera rientra in quel gruppo di Madonne col Bambino di piccolo formato di Mantegna, destinate alla devozione privata, come la \"Madonna col Bambino dormiente\" di Berlino, la \"Madonna Poldi Pezzoli\" o la \"Madonna di Bergamo\".\nMaria tiene il figlio in collo, vestita di un manto verde, una veste rossa e un velo di leggera stoffa bianca che le ricade fin sulle spalle. Il Bambino \u00e8 in un'insolita posizione in tralice, con i piedi puntati sulla lastra in marmo screziato in primo piano e la testa scorciata in profondit\u00e0: l'effetto \u00e8 quello di una rappresentazione tridimensionale, che \"sfonda\" verso il mondo dello spettatore. Ges\u00f9 Bambino appoggia il piccolo viso a quello della madre, in un'intima unione familiare che deriva da schemi bizantini e donatelliani. Gli sguardi dei due non si incontrano, con la Vergine che appare pensosa, magari nell'atto di riflettere sulla tragica sorte futura del figlio.\nLo stato di conservazione dell'opera \u00e8 fortemente compromesso, con il volto di Maria fortemente abraso da restauri troppo incisivi, tanto che il giudizio sull'autografia del maestro resta sospeso per molti storici, che arrivano anche ad ipotizzare che si tratti dell'opera di un seguace ispirata a un originale perduto. Meglio conservato \u00e8 lo sfondo, ripartito tra cherubini (blu) e serafini (rossi)."}
{"id": "2780911", "revid": "729019", "url": "https://it.wikipedia.org/wiki?curid=2780911", "title": "2A3 Kondensator 2P", "text": "Il 2A3 Kondensator 2P (cirillico: 2\u04103 \u00ab\u041a\u043e\u043d\u0434\u0435\u043d\u0441\u0430\u0442\u043e\u0440\u00bb) era un cannone semovente da 406 mm, progettato per sparare proiettili a testata nucleare. Sviluppato a met\u00e0 degli anni cinquanta, fu ritirato dal servizio negli anni sessanta. 2A3 \u00e8 la designazione GRAU.\nSviluppo.\nLe origini del \"Kondensator\" risalgono agli inizi della guerra fredda. Nei primi anni cinquanta, infatti, gli Stati Uniti implementarono una dottrina che prevedeva la possibilit\u00e0 di utilizzare le armi nucleari ad ogni livello, incluso quello tattico. Lo scopo era quello di compensare, in qualche modo, il grande vantaggio numerico esistente a favore dei sovietici.\nIn questo ambito, uno dei sistemi d'arma realizzati fu il cannone M65, conosciuto anche con il nomigliolo di Atomic Annie. Si trattava di un pezzo da 280\u00a0mm del peso di 85 tonnellate, in grado di sparare un proiettile a carica nucleare a oltre 30 chilometri. Entrato in servizio nel 1952, venne schierato in Germania a partire dal '53. Furono costruiti 20 esemplari perci\u00f2 i sovietici decisero di realizzare qualcosa di simile.\nNel 1954 fu avviato un programma riguardante la realizzazione di un cannone da 406\u00a0mm semovente, anch'esso in grado di sparare proiettili atomici. Gli uffici tecnici coinvolti furono due.\nL'intero sistema di artiglieria fu completato il 26 dicembre 1956 negli stabilimenti Kirov, e ricevette la designazione militare di 2A3. Ne furono costruiti quattro.\nTecnica.\nIl Kondensator era un cannone semovente del peso di 64 tonnellate, con velocit\u00e0 sui 30 km/h. Aveva un diesel V-2-IS raffreddato ad acqua, dalla potenza di 700 hp.\nL'armamento principale era costituito da un cannone Grabin SM-54 da 406,4\u00a0mm, in grado di sparare un proiettile a carica atomica del peso di 570 kg ad una distanza massima di 25,6 km. La velocit\u00e0 iniziale del proiettile era di 716 m/s. La celerit\u00e0 di tiro era di un colpo ogni cinque minuti: le operazioni di ricarica erano piuttosto complesse, e potevano essere effettuate solo con il cannone in orizzontale. Sul veicolo, inoltre, veniva portato un solo proiettile e due cariche di polvere.\nL'equipaggio era costituito dal solo guidatore.\nUtilizzo.\nLa vita operativa dei Kondensator fu relativamente breve. Infatti, dopo essere stati ampiamente sottoposti a test e prove varie, i quattro semoventi furono assegnati alla riserva di artiglieria. Rimasero in servizio fino alla met\u00e0 degli anni sessanta, quando furono ritirati. Infatti, le riforme militari decise da Nikita Sergeevi\u010d Chru\u0161\u010d\u0451v privilegiavano i sistemi missilistici tattici, dal raggio maggiore e pi\u00f9 versatili, piuttosto che i grandi cannoni.\nDei quattro 2A3 Kondensator 2P, uno di questi \u00e8 ancora oggi visibile presso il Museo Centrale delle Forze Armate di Mosca, mentre degli altri tre si sono perse le tracce.\nGli osservatori occidentali ebbero modo di vedere pubblicamente la nuova arma nel 1957, in occasione di una parata sulla Piazza Rossa. Il semovente dest\u00f2 una certa impressione e trovare informazioni su di esso fu piuttosto difficile. In Occidente, inoltre, si ritenne erroneamente che il calibro fosse di 310\u00a0mm, e quindi fu chiamato SU-310.\nComplessivamente il Kondensator era piuttosto ingombrante. L'unico vantaggio rispetto ai missili era la celerit\u00e0 di tiro: i primi modelli FROG avevano un tempo di ricarica di 30 minuti, sei volte superiore al 2A3.\nPer il resto era afflitto da problemi tecnici (il fortissimo rinculo provocava danni strutturali allo scafo) e piuttosto difficile da trasportare, a causa del peso e delle dimensioni.I FROG avevano una gittata utile maggiore ed erano meno costosi.\nPer finire, gli occidentali tenevano d'occhio questi cannoni, e quindi la loro sopravvivenza in caso di guerra sarebbe stata piuttosto dubbia.\nFurono tutte queste considerazioni, oltre che lo sviluppo della missilistica, che indussero Chru\u0161\u010d\u0451v a ritirarli dal servizio. La cosa fu notevolmente semplificata dal ridottissimo numero di esemplari."}
{"id": "2780913", "revid": "124001504", "url": "https://it.wikipedia.org/wiki?curid=2780913", "title": "Industria (colonia romana)", "text": "Industria \u00e8 un'antica colonia romana sita nell'odierno comune di Monteu da Po, nella citt\u00e0 metropolitana di Torino.\nLa colonia sorse probabilmente tra il 124 e il 123 a.C., nell'ambito di una serie di fondazioni di colonie nelle terre del Monferrato volute dal console Marco Fulvio Flacco, presso il precedente villaggio celto-ligure di \"Bodincomagus\" (\"luogo di mercato sul fiume Po\", dal nome ligure del fiume, \"Bodincus\") citato da Plinio il Vecchio nella sua Naturalis historia. La citt\u00e0 era iscritta alla trib\u00f9 Pollia ed era compresa nella \"regio IX\" dell'Italia augustea.\nGrazie alla sua posizione geografica, presso la confluenza della Dora Baltea nel fiume Po, che la metteva in comunicazione con la Valle d'Aosta e le sue miniere per via fluviale, fu un centro commerciale e artigianale (metallurgia). Qui infatti scalavano le chiatte cariche di lastre di pietre delle Alpi, pronte per essere spedite in qualche luogo della Repubblica romana.\nLa citt\u00e0 venne abbandonata nel V-VI secolo, probabilmente a causa delle ripetute incursioni unne nel territorio, e nella localit\u00e0 sorse una pieve.\nVi furono condotti scavi a partire dalla met\u00e0 del XVIII secolo. \u00c8 stato riportato in luce un santuario, dedicato a divinit\u00e0 orientali Iside e Serapide, consistente in un cortile con portico semicircolare a una estremit\u00e0 e due ambienti rettangolari sul lato opposto. Nell'area sacra si trovavano anche una struttura per la purificazione e le abitazioni dei sacerdoti.\nIl santuario fu costruito in epoca augusteo-tiberiana e sub\u00ec interventi alla met\u00e0 del I secolo d.C. e sotto l'imperatore Adriano. Il santuario cess\u00f2 le proprie attivit\u00e0 nel IV secolo.\nNegli scavi furono rinvenute numerose statuette e oggetti in bronzo, conservati presso il Museo di Antichit\u00e0 di Torino. L'area degli scavi di propriet\u00e0 dello Stato italiano, otre che sito archeologico \u00e8 teatro anche di eventi museali, musicali e artistici. Nel 2016 ha fatto registrare 2\u00a0989 visitatori. \nStoria.\nLe origini.\nGrazie alla definitiva pacificazione della regione monferrina seguita alle campagne militari del console Marco Fulvio Flacco (124-123 a.C.), la citt\u00e0 romana di Industria pot\u00e9 sorgere e svilupparsi nei pressi del villaggio celto-ligure di Bodincomagus, sulle rive del Po, vicino alla confluenza con la Dora Baltea. La posizione sulle sponde del \u201cfiume pi\u00f9 ricco d'Italia\u201d, secondo la definizione di Plinio il Vecchio, in un punto favorevole agli scambi mercantili, si rivel\u00f2 fondamentale per l'economia della citt\u00e0, poich\u00e9 facilitava il trasporto e lo smercio dei prodotti delle attivit\u00e0 estrattive provenienti dalle miniere della Valle d'Aosta. La fiorente attivit\u00e0 manifatturiera e commerciale era gestita da famiglie di mercanti italici, giunti sul luogo accompagnate da abile manodopera. Il ritrovamento di numerosi oggetti bronzei, sia prodotti localmente, sia d'importazione, le monete, le strutture di botteghe artigiane e di abitazioni d'impronta signorile, testimoniano il livello di agiatezza raggiunto dagli abitanti nel periodo compreso tra I e II secolo d.C. Industria era inoltre un notevole polo religioso per la presenza di un importante santuario, legato a culti di origine greco-orientale.\nDall'Alto Medioevo alle ricerche archeologiche.\nLa citt\u00e0 romana di Industria sub\u00ec una notevole contrazione tra il IV e la fine del V secolo d.C., anche se una parte dell'abitato continu\u00f2 a essere utilizzata con la relativa funzione cimiteriale.\nSi suppone che il progressivo abbandono non sia legato a una crisi demografica, ma piuttosto alla distruzione dei grandi templi pagani e alla ridistribuzione degli abitanti in nuclei sparsi sul territorio, facenti capo a un edificio religioso (pieve). La comunit\u00e0 cristiana di Industria \u00e8 antica ed \u00e8 citata in una lettera di Sant'Eusebio inviata da Scitopoli (Palestina) tra il 356 e il 361 d.C. La presenza di un edificio usato collettivamente dalla popolazione favor\u00ec il mantenimento del nome, anche se modificato in Dustria oppure Lustria e limitato all'area in cui sorse la chiesa, lungo un'antica via di pellegrinaggio, dal Po verso i santuari pagani. Nel X secolo la pieve di Dustria dipendeva dalla diocesi di Vercelli; durante il Basso Medioevo l'abitato si concentr\u00f2 sul colle vicino, si dot\u00f2 di una nuova parrocchiale e diede origine a Monteu da Po. Gli scavi ottocenteschi, eseguiti nell'area circostante la struttura, portarono alla luce tombe, frammenti di ceramica e iscrizioni; un'altra tomba altomedievale, priva di corredo, venne rinvenuta nel 1960. I resti murari attualmente visibili sono ascrivibili a due fasi, la pi\u00f9 recente delle quali \u00e8 del XII secolo, e si inseriscono in un complesso di edifici religiosi del Romanico astigiano, studiato con particolare cura dalla Soprintendenza per i Beni Architettonici e Paesaggistici del Piemonte per le sue notevoli caratteristiche architettoniche. In tale gruppo, il cui capofila \u00e8 rappresentato dalla canonica di Santa Maria di Vezzolano, si inserisce la vicina Abbazia di Santa Fede a Cavagnolo.\nLe ricerche archeologiche.\nPer l'individuazione di Industria, annoverata da Plinio il Vecchio tra le \"nobilia oppida\" della regione augustea IX Liguria, fu fondamentale il ritrovamento, presso il paese di Monteu da Po, di un'iscrizione in bronzo riportante il nome degli antichi abitanti. La scoperta, pubblicata nel 1745 a Torino nel volumetto \"Il sito dell'antica citt\u00e0 di Industria scoperto e illustrato\", a cura di Giovanni Paolo Ricolvi e Antonio Rivautella, diede impulso a nuove indagini. Tra il 1811 e il 1813 gli scavi condotti dal conte Bernardino Morra di Lauriano produssero importanti risultati documentati da tavole estremamente accurate. \nVennero riportati alla luce un grande edificio di forma semicircolare allora erroneamente interpretato come un teatro oltre a una grande quantit\u00e0 di reperti, in particolare numerosi bronzetti, alcuni dei quali di notevole raffinatezza. Nel corso del XIX secolo il sito, in mancanza di leggi di tutela, sub\u00ec sistematici saccheggi. \nTorn\u00f2 a destare interesse scientifico alla fine del secolo, grazie all'opera di Ariodante Fabretti, direttore del Regio Museo Egizio e di Antichit\u00e0, al quale si deve la ripresa delle ricerche. In tempi pi\u00f9 recenti (1961\u00a0\u2013 1963) le campagne di scavo condotte dall'Universit\u00e0 di Torino in collaborazione con la Soprintendenza hanno portato, tra l'altro, all'interpretazione della struttura semicircolare come tempio dedicato ai culti orientali. Nell'ultimo trentennio la Soprintendenza ha ampliato l'area di scavo e catalogato i reperti definendo la cronologia precisa delle trasformazioni urbane.\nLa colonia.\nL'impianto urbano.\nIndustria era un centro urbano di piccole dimensioni, di forma pressoch\u00e9 quadrata (lato 400\u00a0m circa), caratterizzata da un impianto rettangolare formato da isolati rettangolari (40 x 70\u00a0m). L'area riportata alla luce misura circa 15\u00a0000\u00a0m\u00b2, corrispondente a un decimo della citt\u00e0 originaria; le strutture rinvenute, conservate solo a livello di fondazioni, appartengono ad abitazioni, botteghe e luoghi di culto. La strada, con andamento est-ovest che d\u00e0 accesso all'area archeologica, \u00e8 fiancheggiata da abitazioni risalenti al I secolo d.C. Nel gruppo di edifici sulla destra \u00e8 presente una domus che si sviluppa intorno a un cortile circondato da un porticato, il peristilio, sul quale si affacciano gli ambienti residenziali; lungo la stessa via sulla sinistra sorgevano case con laboratori artigiani e botteghe. Svoltando a destra all'incrocio si percorre l'ampia strada porticata che attraversa la citt\u00e0 da nord a sud, separando i blocchi abitativi dall'area sacra, sino a raggiungere un grande ambiente di forma quadrata, presumibilmente destinato alle riunioni dei fedeli. \nDi fronte sorgono i resti di quello che fu l'imponente tempio di Iside (met\u00e0 I secolo d.C.). La struttura, di pianta rettangolare, \u00e8 inserita in un peristilio ed \u00e8 preceduta da un pronao (atrio) articolato in due camere; la cella \u00e8 unica e la scalinata d'ingresso \u00e8 posta a est. Dietro all'edificio, alcune strutture costituivano il percorso delle processioni durante le cerimonie e immettevano nel tempio di Serapide (met\u00e0/fine II secolo d.C.). Questo edificio monumentale si sviluppa con un grande cortile centrale, circondato da un corridoio semicircolare e presenta una cella poligonale ubicata in fondo, al centro dell'emiciclo, e affiancata da due tempietti.\nLe fasi di vita della citt\u00e0.\nI dati archeologici sulla prima fase di vita di Industria sono scarsi: le costruzioni pi\u00f9 antiche presentano una tecnica edilizia accurata in pietra locale sbozzata, con raro impiego di laterizi. Dalla seconda met\u00e0 del I secolo d.C. l'area \u00e8 dominata dal tempio di Iside, posto al centro di un sistema regolare di strade, edifici e spazi aperti pianificati. All'inizio del II secolo l'area sacra viene ampliata con l'edificazione di un grande tempio semicircolare dedicato a Serapide, la conseguente demolizione di precedenti edifici e la costruzione di un portico intorno all'area del foro. Tra il I e il II secolo d.C. la citt\u00e0 vive un periodo di splendore, grazie alla florida economia e al richiamo esercitato dall'importante centro religioso. Lo spazio urbano viene abitato ininterrottamente fino alla fine del IV secolo d.C.; in seguito le tracce di vita si fanno pi\u00f9 labili. Con il formarsi sul posto di una comunit\u00e0 cristiana, l'area pagana viene abbandonata, saccheggiata e parzialmente distrutta. L'abitato invece perdura nell'Alto Medioevo: vi sono tracce di abitazioni e dell'utilizzo di aree pubbliche per sporadiche sepolture, tra le quali una tomba longobarda dotata di corredo (inizi VII secolo d.C.).\nIl culto di Iside.\nIl culto della dea madre \u00e8 presente in tutte le religioni antiche. In Egitto la dea madre \u00e8 Iside, la quale forma con Osiride e Horus la triade che rappresenta la vita oltre la morte. Con l'avvento della dinastia tolemaica (323 a.C.) il culto di Iside si diffonde in tutto il Mediterraneo, in associazione con Serapide, che unisce il greco Zeus-Hades con l'egizio Osiride-Apis, divinit\u00e0 a forma di toro adorata a Menfi, i cui animali sacri erano sepolti nel Serapeo di Saqquara. Nello stesso periodo Horus, sempre raffigurato come un bimbo, viene denominato anche Arpocrate. Nel II secolo a.C. il culto isiaco si diffonde nell'Italia centro-meridionale, raggiunge Roma dove viene istituito il collegio dei pastophoroi (sacerdoti di Iside, letteralmente \u201cportatori di sacri oggetti\u201d) e per il tramite del porto di Aquileia si diffonde nel Nord Italia. A Industria approda insieme ai mercanti italici accompagnati da manodopera servile di origine greca, da tempo impegnati in traffici tra il mare Adriatico e la Grecia, tra i quali spiccano le famiglie degli Avilii e dei Lollii (attestate anche nell'isola di Delo e a Padova). La notevole quantit\u00e0 di manufatti in bronzo restituiti dagli scavi condotti nell'area sacra comprende fra l'altro la lastra che ricorda il locale collegio dei pastophoroi, firmata dall'artigiano Trophimus Graecanus, un sistro, ossia uno strumento musicale scosso ritmicamente durante le cerimonie, secondo la descrizione fornita da Apuleio nelle \"Metamorfosi\", e numerosi piccoli tori offerti a Serapide.\nConservazione e fruizione.\nLe strutture riportate alla luce a Industria sono estremamente fragili e risentono dell'azione degli agenti atmosferici; inoltre in anni recenti il sito archeologico \u00e8 stato penalizzato dall'espansione urbanistica. Ora la collaborazione tra l'amministrazione comunale e la Regione Piemonte, grazie anche al Sistema delle aree protette della fascia fluviale del Po, apre nuove possibilit\u00e0 di tutela e valorizzazione. Nell'allestimento del Museo di antichit\u00e0 di Torino si \u00e8 dato particolare spazio al materiale di Industria per la loro straordinaria importanza storica, archeologica e artistica. I reperti in bronzo sono esposti integralmente in pi\u00f9 vetrine: alcuni sono strettamente legati ai riti, come le statuine di Iside-Fortuna, di Tiche (la sorte), un sistro e una situla (sorta di secchiello votivo) a forma di testa di giovane, oltre a lucerne votive (II secolo d.C.), torelli offerti a Serapide e bronzetti raffiguranti altri animali. Si ammirano opere estremamente raffinate: il tripode, decorato da figure i Bes, di sfingi, di Vittorie alate, sormontato da piccoli arbusti di Bacco, l'altorilievo con danzatrice velata, il complesso di statuine che decoravano un balteo, ossia un pettorale da parata per cavallo, raffigurante una scena di combattimento tra Romani e barbari. Il noto Sileno, un pezzo di qualit\u00e0 straordinaria, \u00e8 stato attribuito a un'officina ellenistico-pergamena (II secolo a.C.). Ricordiamo infine la lastra bronzea che riporta la dedica al collegio dei pastophoroi (sacerdoti di Iside) da parte di L. P. Herennianus, di cui vengono ricordate le cariche pubbliche, e una placchetta con l'immagine di Arpocrate (IV secolo d.C.) che documenta la presenza di fedeli della dea Iside anche in epoca tardo romana."}
{"id": "2780920", "revid": "287204", "url": "https://it.wikipedia.org/wiki?curid=2780920", "title": "Flash Gordon (disambigua)", "text": ""}
{"id": "2780925", "revid": "633110", "url": "https://it.wikipedia.org/wiki?curid=2780925", "title": "Croix de guerre 1940-1945 (Belgio)", "text": "La Croix de guerre 1940, in francese, Oorlogskruis 1940, in olandese (\"Croce di guerra 1940\") \u00e8 una medaglia belga creata il 20 luglio 1940 per onorare quanti, assieme agli alleati, avessero combattuto contro le potenze dell'Asse durante la seconda guerra mondiale. Essa si rifaceva nel disegno alla Croix de guerre del 1914-1918 ed in generale alla croce di guerra francese.\nEssa poteva essere concessa unicamente a quanti avessero partecipato ad almeno uno dei seguenti episodi bellici:\nLa Croix de guerre poteva essere completata anche da un segno distintivo di menzione speciale, ovvero di segnalazione dell'insignito per coraggio e forza dimostrati sul campo, rappresentati da un leone o da una palma come spiegato in seguito.\nSegni distintivi.\nPer quanti si fossero distinti in dispacci si applicavano i seguenti segni distintivi:\nPer i conferimenti postumi, il nastrino era adornato di una barretta nera."}
{"id": "2780936", "revid": "4252", "url": "https://it.wikipedia.org/wiki?curid=2780936", "title": "Simeone II", "text": ""}
{"id": "2780938", "revid": "29645024", "url": "https://it.wikipedia.org/wiki?curid=2780938", "title": "Tomislavo I di Croazia", "text": ""}
{"id": "2780940", "revid": "93556", "url": "https://it.wikipedia.org/wiki?curid=2780940", "title": "Ordine Nazionale Jos\u00e9 Mat\u00edas Delgado", "text": "L'Ordine Nazionale Jos\u00e9 Mat\u00edas Delgado \u00e8 un'onorificenza concessa agli stranieri dallo stato di El Salvador.\nStoria.\nL'Ordine venne fondato con decreto del 14 agosto 1946 per ricompensare quanti si fossero distinti per particolari meriti umanitari, letterari, scientifici, artistici, politici e militari. L'Ordine deve il proprio nome alla figura di Jos\u00e9 Mat\u00edas Delgado, medico e dottore conosciuto come \"Padre della Patria di El Salvador\", dal momento che fu uno dei principali leader del movimento indipendentista di El Salvador dalla Spagna.\nClassi.\nL'Ordine dispone delle seguenti classi di benemerenza:"}
{"id": "2780943", "revid": "228587", "url": "https://it.wikipedia.org/wiki?curid=2780943", "title": "Cristo in piet\u00e0 sorretto da due angeli", "text": ""}
{"id": "2780952", "revid": "891358", "url": "https://it.wikipedia.org/wiki?curid=2780952", "title": "Carlos Aragon\u00e9s", "text": "Carriera.\nClub.\nInizi\u00f2 a giocare nel 1976 con il Bol\u00edvar, partecipando alle vittorie nella Liga de F\u00fatbol Profesional Boliviano nel 1976 e nel 1978, trasferendosi nel 1981 in Brasile, al Palmeiras, giocando dodici partite in S\u00e9rie A prima di trasferirsi al Coritiba nel 1984, totalizzando sei presenze senza reti. Torn\u00f2 in patria nel 1985 con il Destroyers, ma un infortunio mise prematuramente fine alla sua carriera.\nNazionale.\nHa giocato 31 partite con la tra il 1977 e il 1981, segnando 15 gol, fra cui si ricordano due doppiette, contro l'Ungheria nello spareggio per l'ammissione al Campionato mondiale di calcio 1978 e contro il Brasile nella vittoria ottenuta nella Copa Am\u00e9rica 1979. \u00c8 il terzo miglior marcatore della storia della sua nazionale.\nAllenatore.\nFu assunto dalla Federazione calcistica della Bolivia come commissario tecnico della Nazionale nel 2000, ma si dimise dopo la Copa Am\u00e9rica 2001."}
{"id": "2780956", "revid": "125192250", "url": "https://it.wikipedia.org/wiki?curid=2780956", "title": "Mar\u00eda Zambrano", "text": "Biografia.\nMaria Zambrano nasce a V\u00e9lez M\u00e1laga da Blas Jos\u00e9 Zambrano e Araceli Alarc\u00f3n Delgado, entrambi insegnanti. Nel 1909 la famiglia si trasferisce a Segovia, dove Mar\u00eda trascorrer\u00e0 tutta l'adolescenza.\nFondamentale per la formazione di Zambrano \u00e8 la grande amicizia che il padre coltiva in quegli anni con Antonio Machado. Nel 1911 nasce la sorella Araceli. Nel 1924 la famiglia si trasferisce a Madrid.\nNel 1927 frequenta le lezioni di Jos\u00e9 Ortega y Gasset e di Xavier Zubiri all'Universidad Central di Madrid, dove si laurea in filosofia e svolge il ruolo di mediatrice tra Ortega e un gruppo di giovani scrittori, come S\u00e1nchez Barbudo o Jos\u00e9 Antonio Maravall. Nel 1929 si ammala di tubercolosi, una malattia che la segner\u00e0 profondamente.La malattia la costringe a lungo alla immobilit\u00e0 di cui parler\u00e0 nei propri scritti.\nNel 1931 diventa assistente della Cattedra di metafisica della stessa Universidad Central e vi resta fino al 1936. In quel periodo lavora anche a quella che sar\u00e0 la sua tesi di dottorato, che intitoler\u00e0 \"La salvaci\u00f3n del individuo en Spinoza\" (\"La salvezza dell'individuo in Spinoza\").\nNegli anni della Seconda Repubblica stringe amicizia con Luis Cernuda, Rafael Dieste, Ram\u00f3n Gaya, Miguel Hern\u00e1ndez, Jos\u00e9 Bergam\u00edn, Camilo Jos\u00e9 Cela e Arturo Serrano Plaja grazie alle attivit\u00e0 svolte in collaborazione alle \"Misiones Pedag\u00f3gicas\" e ad altre iniziative culturali.\nIl 14 settembre del 1936, Mar\u00eda sposa lo storico e diplomatico Alfonso Rodr\u00edguez Aldave, e poco tempo dopo si trasferisce in Cile, dove il marito \u00e8 stato nominato segretario dell'Ambasciata della Repubblica spagnola. Durante uno soggiorno all'Avana, fa la conoscenza di Jos\u00e9 Lezama Lima e tiene una conferenza su Ortega y Gasset. Nel 1937, Mar\u00eda Zambrano e il marito fanno ritorno in Spagna, ma vengono intercettati dai franchisti nella citt\u00e0 di Bilbao.\nDurante la guerra, Mar\u00eda Zambrano risiede prima a Valencia e poi a Barcellona. Suo marito si arruola nell'esercito e collabora in difesa della Repubblica in veste di Consigliere per la Propaganda e di Consigliere Nazionale per l'Infanzia Evacuata. Intanto nel 1938 muore il padre. Il 28 gennaio del 1939, Mar\u00eda attraversa la frontiera alla volta della Francia, dove si reca in esilio insieme alla madre, alla sorella Araceli e al marito di quest'ultima. Dopo una breve permanenza a Parigi e poi a New York, si reca all'Avana, dove incontra nuovamente Lezama Lima e collabora attivamente alla rivista\"Or\u00edgenes\", da lui diretta. Viene inoltre assunta come insegnante all'Universit\u00e0 e all'Istituto degli Alti Studi e della Ricerca Scientifici. Dall'Avana, si trasferisce poi a Citt\u00e0 del Messico, dove le viene affidato un incarico all'Universit\u00e0 di San Nicol\u00e1s de Hidalgo di Morelia (nel Michoac\u00e1n).\nDurante il 1943 e il 1944 tiene dei corsi nel Dipartimento degli Studi Ispanici dell'Universit\u00e0 di San Juan, in Porto Rico e all'Associazione delle Donne Laureate. Inoltre tiene alcune conferenze all'Assemblea dei Docenti Universitari Esiliati all'Avana.\nNel settembre del 1946, in seguito alla morte della madre, torna a Parigi, dove vive i duri anni del dopoguerra. Ha per\u00f2 la possibilit\u00e0 di incontrare intellettuali quali Jean-Paul Sartre, Simone de Beauvoir e Albert Camus. Il 1\u00ba gennaio del 1949, fa ritorno all'Avana, dove rester\u00e0 fino al 1953 per tenere conferenze, corsi e dare lezioni private.\nDopodich\u00e9 torna in Europa e si stabilisce a Roma fino al 1964, dove frequenta intellettuali italiani come Elena Croce, El\u00e9mire Zolla e Vittoria Guerrini (alias Cristina Campo), nonch\u00e9 spagnoli come Ram\u00f3n Gaya, Diego de Mesa, Enrique de Rivas, Rafael Alberti e Jorge Guill\u00e9n. Qui dirige la sezione spagnola della rivista \"Botteghe Oscure\". Nel 1964 va a vivere in una vecchia casa a La Pi\u00e8ce, tra le montagne dei dipartimenti francesi dell'Ain e del Giura, non lontano da Ginevra, dove si isola per dedicarsi ai suoi studi. \nGrazie all'articolo di J.L. Aranguren \"Los sue\u00f1os de Mar\u00eda Zambrano\" (\"I sogni di Mar\u00eda Zambrano\"), pubblicato nella \"Revista de Occidente\" nel febbraio 1966, in Spagna ha inizio un lento riconoscimento della sua opera. Nel 1971 viene pubblicato il primo volume delle sue \"Obras reunidas\". Nel 1972 muore l'amata sorella. Trascorre l'intero anno del 1973 a Roma, mentre dal 1974 al 1978 torna a vivere a La Pi\u00e9ce dove scrive \"Claros del bosque\" e intrattiene una fitta corrispondenza con Agust\u00edn Andreu. Le condizioni del suo stato di salute si aggravano sempre di pi\u00f9, costringendola nel 1978 a trasferirsi a Ferney-Voltaire, dove resta per due anni. Nel 1980 torner\u00e0 a Ginevra. In quello stesso anno, su proposta della comunit\u00e0 asturiana di Ginevra, viene nominata \"Figlia Adottiva\" del Principato delle Asturie. Tale atto costituisce il suo primo riconoscimento ufficiale.\nNel 1981 le viene assegnato il \"Premio Pr\u00edncipe de Asturias de Comunicaci\u00f3n y Humanidades\", mentre il comune del sua citt\u00e0 natale la nomina \"Figlia Prediletta\". L'anno seguente, il 19 dicembre, il Rettorato dell'Universit\u00e0 di Malaga le conferisce la laurea \"honoris causa\". Il 20 novembre del 1984 Mar\u00eda Zambrano torna dopo 45 anni d'esilio sul suolo spagnolo e si stabilisce a Madrid, che non lascer\u00e0 che in rare occasioni.\nIn quest'ultimo periodo l'attivit\u00e0 intellettuale sar\u00e0 molto proficua, tanto da consentirle la nomina a \"Figlia Prediletta\" dell'Andalusia il 28 febbraio del 1985. Successivamente, nel 1987, viene creata a V\u00e9lez-M\u00e1laga la Fondazione che porta il suo nome, con sede nel palazzo del marchese di Beniel. Nel 1988 le viene conferito il Premio Cervantes. Infine, il 6 febbraio del 1991, Mar\u00eda muore a Madrid. Verr\u00e0 poi sepolta a V\u00e9lez-M\u00e1laga.\nAnche dopo la sua scomparsa, Maria Zambrano continua a ricevere riconoscimenti sociali, come il titolo di \"Figlia Prediletta\" della Provincia di Malaga, che le viene attribuito il 25 aprile del 2002. Il 27 novembre del 2006 il Ministero dell'Industria d\u00e0 il suo nome alla stazione ferroviaria centrale di Malaga.\nFormazione.\nLa sua formazione \u00e8 influenzata sia dal tradizionalismo unamuniano sia dall'europeismo orteghiano. I suoi testi sono accomunati da una continua ricerca di equilibrio tra un razionalismo \"europeo\" e una rivitalizzazione della tradizione \"spagnola\", in modo tale da carpire il lato pi\u00f9 poetico dell'uomo. \nPensiero.\nSecondo il filosofo cattolico Giovanni Reale, la tesi di fondo di Mar\u00eda Zambrano \u00e8 che la cultura europea sia nata con le Confessioni di Sant'Agostino. Per Mar\u00eda Zambrano, infatti, la filosofia inizia con il divino, e con la spiegazione della quotidianit\u00e0 in rapporto a Dio. Per la filosofa ci sono due atteggiamenti possibili verso il mondo: l'atteggiamento filosofico, che nasce grazie alla curiosit\u00e0 di fronte al quotidiano, e l'atteggiamento poetico, che produce invece le risposte ai nostri dubbi. \nFilosofia e poesia.\nLa filosofia (specialmente la metafisica) e la sua relazione con la letteratura e la poesia occupano un posto importante negli scritti della Zambrano. Nel libro \"Filosof\u00eda y poes\u00eda\", pubblicato nel 1939, la filosofa analizza la poesia e la filosofia facendole convergere nella \"ragione poetica\". La sua visione della filosofia prende spunto da Aristotele, in quanto afferma che essa nasce dalla meraviglia nei confronti del mondo che ci circonda. Per Maria Zambrano, la poesia e la filosofia si oppongono nella loro percezione del mondo: mentre il filosofo cerca attivamente l'unit\u00e0 e non pu\u00f2 liberarsi dalle contraddizioni presenti nel mondo, il poeta ne accetta passivamente la molteplicit\u00e0. Questa visione solleva la questione politica a cui Maria Zambrano risponde affermando \"i poeti non hanno mai governato una Repubblica\", riferendosi non solo alla Repubblica di Platone, ma direttamente al regime politico della societ\u00e0 spagnola al quale si oppone.\nOpere tradotte in italiano.\nLettere"}
{"id": "2780959", "revid": "484362", "url": "https://it.wikipedia.org/wiki?curid=2780959", "title": "Primera Divisi\u00f3n (Bolivia)", "text": "La Primera Divisi\u00f3n \u00e8 il massimo livello professionistico del campionato boliviano di calcio. Dal 2018 ha sostituito la Liga del F\u00fatbol Profesional Boliviano, che a sua volta aveva sostituito, nel 1977, la Copa Sim\u00f3n Bol\u00edvar, la quale era dal 1960 il torneo pi\u00f9 importante del paese e oggi \u00e8 la denominazione data alla seconda divisione nazionale.\nFormula.\nLa formula del campionato \u00e8 stata modificata nel corso degli anni. Inizialmente erano previste 16 squadre separate in due serie ed il torneo veniva disputato da febbraio a dicembre. Dal 1991 la lega venne riorganizzata in due tornei (Apertura e Clausura) giocati da 12 squadre, con i due vincitori che si disputavano il titolo di campione nazionale. A partire dal 2003 la formula con la finale venne abbandonata ed i vincitori di ambo i tornei vennero considerati entrambi campioni. Nel 2005 la federazione ha adottato il calendario ufficiale della FIFA fissando da agosto a giugno il periodo per disputare la stagione. Tale cambio ha avuto vita assai breve e gi\u00e0 dalla stagione successiva si \u00e8 tornati a giocare da febbraio a dicembre.\nPremi e retrocessioni.\nCoppe.\nLe squadre che terminano nei primi tre posti del Torneo Apertura e di quello Clausura si aggiudicano i 5 posti destinati alla Bolivia per i tornei internazionali dell'anno successivo (Tre in Coppa Libertadores e due in Coppa Sudamericana)\nRetrocessioni.\nAl termine della stagione la squadra classificata all'ultimo posto della classifica totale (ovvero calcolando i punti ottenuti nel Torneo Apertura e quelli ottenuti nel Torneo Clausura) retrocede nella sua rispettiva lega dipartimentale e viene sostituita dalla squadra campione della Liga Nacional B (la seconda divisione boliviana). La penultima classificata gioca invece un incontro di playout contro il vicecampione della seconda serie per ottenere il diritto di giocare in prima divisione anche la stagione successiva.\nAlbo d'oro.\n\"Relativo al solo periodo post 1977 (dall'istituzione della Liga de F\u00fatbol Profesional Boliviano, odierna Primera Divisi\u00f3n de Bolivia)\".\nLegenda:\nTornei stagionali.\nPlay-off Libertadores.\nNelle stagioni 2008 e 2009 si sono svolti dei tornei validi per l'assegnazione del terzo posto riservato alla federazione boliviana per la partecipazione alla Coppa Libertadores.\nTorneo de Invierno 2010.\nNel giugno/luglio 2010 si \u00e8 svolto a met\u00e0 stagione un torneo valevole per l'assegnazione del terzo posto riservato alle squadre boliviane nella Coppa Sudamericana 2011.\nVittorie per squadra.\nDal 1950 a oggi."}
{"id": "2780960", "revid": "62004", "url": "https://it.wikipedia.org/wiki?curid=2780960", "title": "Vini Caldirola-Sidermec (2003)", "text": ""}
{"id": "2780969", "revid": "977364", "url": "https://it.wikipedia.org/wiki?curid=2780969", "title": "HMS Hermes (95)", "text": "La HMS \"Hermes\" (Pennant number 95), \u00e8 stata una portaerei leggera della Royal Navy, nona a portare questo nome ed unica della sua classe. Costruita nei cantieri Armstrong Whitworth, venne impostata nel gennaio 1918, varata nel settembre 1919 ed entr\u00f2 in servizio nel 1923. Rimase in servizio fino alla seconda guerra mondiale, durante la quale venne affondata il 9 aprile 1942 presso Colombo, Ceylon, da forze dell'aeronautica navale giapponese durante l'incursione giapponese nell'Oceano Indiano.\nProgetto.\nCome la \"H\u014dsh\u014d\", la \"Hermes\" venne costruita su uno scafo simile a quello di un incrociatore, incorporando per\u00f2 le lezioni apprese dalle precedenti portaerei come la \"Furious\" e la \"Argus\". Venne previsto un unico ponte di volo per tutta la lunghezza della nave, con un'\"isola\" sul lato di destra che includeva anche il fumaiolo. Questa innovazione permise di avere una buona visuale per il comando della nave senza comunque interferire con le operazioni di volo. Venne scelto di posizionare l'isola a destra in quanto i primi aerei ad elica avevano motori che giravano in senso orario (visti da dietro). La turbolenza e la spinta generate tendevano a spingere gli aerei in decollo a sinistra. Le sovrastrutture vennero quindi posizionate a destra per evitare di fornire eventuali ostacoli ai mezzi in decollo. L'albero a tripode era particolare, avendo due \"gambe\" davanti e una dietro, in un'impostazione molto insolita. L'esperienza con la \"Hermes\" dimostr\u00f2 che l'equipaggio addetto al volo era troppo ridotto, la protezione della nave era insufficiente e l'autonomia limitata, mentre la velocit\u00e0 era troppo ridotta per permettere all'unit\u00e0 di operare integrata in una flotta. Inoltre la stabilit\u00e0 era scarsa e la nave reggeva poco il mare mosso.\nNonostante le dimensioni, la \"Hermes\" poteva trasportare solo 20 aerei. Come le altre portaerei del tempo, alla costruzione venne equipaggiata con cavi longitudinali, in seguito sostituiti negli anni 30 con cavi d'arresto trasversali.\nServizio.\nInizialmente progettata per trasportare 15 aerei, dopo il raddobbo del 1938 ne poteva portare 20.\nLa fine.\nLa nave venne affondata il 9 aprile 1942 quando 80 bombardieri giapponesi in picchiata con scorta di caccia diressero sulla nave (comandata da Richard Francis John Onslow, MVO, Distinguished Service Cross) e la sottoposero ad un pesante martellamento. Centrata da diverse bombe affond\u00f2 insieme alla sua nave di scorta, il cacciatorpediniere HMAS \"Vampire\", alla corvetta \"Hollyhock\" e a due petroliere a sud est di Trincomalee, Ceylon alle coordinate 07\u00b035'N, 82\u00b005'E. All'attacco assist\u00e9 la nave ospedale \"Vita\" che accorse a recuperare i naufraghi; cionondimeno, vi furono pesanti perdite umane."}
{"id": "2780971", "revid": "834", "url": "https://it.wikipedia.org/wiki?curid=2780971", "title": "Mr. Houston", "text": "Mr. Houston \u00e8 il quarto album di Marques Houston uscito per la Universal Record nel 2009."}
{"id": "2780977", "revid": "767487", "url": "https://it.wikipedia.org/wiki?curid=2780977", "title": "Deseo carnal", "text": "Deseo carnal \u00e8 un album del gruppo musicale pop rock spagnolo Alaska y Dinarama, pubblicato nel 1984 dall'etichetta discografica Hispanivox.\nDall'album sono stati estratti i singoli \"\u00bfC\u00f3mo pudiste hacerme esto a m\u00ed?\", \"Ni t\u00fa ni nadie\", \"Deseo carnal\" e \"Un hombre de verdad\" ed \u00e8 stato prodotto da Nick Patrick."}
{"id": "2780980", "revid": "287204", "url": "https://it.wikipedia.org/wiki?curid=2780980", "title": "Arnaud Corbic", "text": "Gi\u00e0 professore di filosofia contemporanea alla Pontificia Universit\u00e0 Antonianum (Roma), \u00e8 attualmente professore e responsabile delle attivit\u00e0 culturali all'Istituto Sainte-Marie d'Antony (Francia).\n\u00c8 considerato uno dei nuovi pensatori del Cristianesimo."}
{"id": "2780982", "revid": "30729294", "url": "https://it.wikipedia.org/wiki?curid=2780982", "title": "Bon ton", "text": ""}
{"id": "2780983", "revid": "1543377", "url": "https://it.wikipedia.org/wiki?curid=2780983", "title": "Combinata nordica ai Giochi olimpici", "text": "La combinata nordica \u00e8 presente nel programma dei Giochi olimpici invernali dalla prima edizione di . Una delle poche discipline olimpiche ancora esclusivamente riservata agli atleti di sesso maschile, comprende attualmente tre eventi differenti. Dal 1924 al 1984 l'Olimpiade coincise con i Campionati mondiali di sci nordico invernali; mentre tuttavia nel salto con gli sci e nello sci di fondo le medaglie olimpiche avevano anche generalmente valenza iridata, nella combinata nordica tale equivalenza non venne mai applicata.\nStoria.\nNelle prima edizione la competizione consisteva in una prova di sci di fondo della lunghezza di 18\u00a0km, seguita da un salto con gli sci. L'atleta che otteneva il miglior punteggio si aggiudicava la medaglia d'oro. Dai VI Giochi olimpici invernali di si invert\u00ec l'ordine delle gare: pertanto veniva prima disputata la prova di salto, poi quella di fondo. Sia la tecnica del salto con gli sci, che quella del fondo si modificarono negli anni: per quanto riguarda la prima disciplina si \u00e8 adottata la tecnica a V, mentre nella seconda, nello stesso periodo, dalla tecnica classica si \u00e8 passati al passo pattinato (o tecnica libera). Le maggiori modifiche regolamentari si attuarono a con l'introduzione del metodo Gundersen per stabilire la partenza della gara di fondo (divenuta a inseguimento), peraltro ridotta a 15\u00a0km. Il combinatista nordico che taglia per primo al traguardo \u00e8 il vincitore della prova.\nLa gara a squadre, introdotta nel 1988, inizialmente prevedeva una staffetta 3x10\u00a0km di fondo; dai XVIII Giochi olimpici di \u00e8 stata sostituita da una 4x10\u00a0km. A e fu programmata la gara sprint, che prevedeva, dopo il salto con gli sci, 7,5\u00a0km di fondo. Dai XXI Giochi olimpici invernali di l'individuale Gundersen da 15\u00a0km, che consisteva in due salti dal trampolino normale seguiti da 15\u00a0km di fondo, \u00e8 stata sostituita da un'individuale Gundersen che prevede un solo salto dal trampolino normale, seguito da 10\u00a0km di fondo. Al posto dalla sprint \u00e8 stata proposta una Gundersen dal trampolino lungo, cui segue una 10\u00a0km di fondo. \nMedagliere.\nAggiornato a . In \"corsivo\" le nazioni (o squadre) non pi\u00f9 esistenti."}
{"id": "2780995", "revid": "767487", "url": "https://it.wikipedia.org/wiki?curid=2780995", "title": "Ordine di Mohammed Ali", "text": "L'Ordine di Mohammed Ali fu un'onorificenza concessa dal Regno d'Egitto sino alla proclamazione della repubblica.\nStoria.\nLa decorazione venne fondata dal sultano \u1e24usayn K\u0101mil il 14 aprile 1915 per ricompensare quanti, civili e militari, si fossero distinti a favore della patria. Esso era il pi\u00f9 alto tra gli ordini del sultanato d'Egitto ed il pi\u00f9 prestigioso.\nL'Ordine termin\u00f2 di essere concesso con la proclamazione della Repubblica Egiziana nel 1953.\nClassi.\nL'Ordine dispone delle seguenti classi di benemerenza:"}
{"id": "2781001", "revid": "226458", "url": "https://it.wikipedia.org/wiki?curid=2781001", "title": "Ossido di uranio", "text": "L'ossido di uranio \u00e8 un ossido dell'elemento chimico uranio. Questo elemento \u00e8 in grado di formare diversi ossidi. I pi\u00f9 comuni sono:\nAltri ossidi meno comuni sono:"}
{"id": "2781004", "revid": "226458", "url": "https://it.wikipedia.org/wiki?curid=2781004", "title": "Donald Garstang", "text": "Garstang si batt\u00e9 per anni perch\u00e9 venisse riconosciuta l'importanza artistica e storica del maestro palermitano dello stucco e a lui si deve sicuramente il ritrovato interesse della citt\u00e0 per un suo maestro quasi dimenticato.\nCome da sua richiesta \u00e8 stato sepolto a Palermo, citt\u00e0 che amava: le sue ceneri sono state inumate nel 2009 nel cortile dell'oratorio di San Lorenzo."}
{"id": "2781013", "revid": "287204", "url": "https://it.wikipedia.org/wiki?curid=2781013", "title": "That Girl (Marques Houston)", "text": "That Girl \u00e8 il primo singolo di Marques Houston ad essere estratto dal suo album d'esordio \"MH\", sul mercato statunitense. Nel Regno Unito il singolo di debutto di Houston \u00e8 stato \"Clubbin\"'.\n\"That Girl\" era stata inizialmente pensata per Ne-Yo, ma la Columbia Records prefer\u00ec dare il brano a Marques Houston. Il singolo fu il primo della sua carriera ad entrare nella Billboard Hot 100, raggiungendo la posizione numero 63.\nIl video musicale di \"That Girl\" \u00e8 stato girato a Los Angeles nel febbraio 2003 e vede la partecipazione dell'attrice Tanee McCall, che aveva lavorato con Marques Houston nel film \"SDF Street Dance Fighters\"."}
{"id": "2781016", "revid": "1318658", "url": "https://it.wikipedia.org/wiki?curid=2781016", "title": "FA Cup 1899-1900", "text": "La FA Cup 1899-1900 fu la ventinovesima edizione del torneo calcistico pi\u00f9 vecchio del mondo. Vinse per la prima volta il Bury."}
{"id": "2781024", "revid": "466539", "url": "https://it.wikipedia.org/wiki?curid=2781024", "title": "Missione impossibile", "text": "Missione impossibile (\"Mission: Impossible\") \u00e8 una serie televisiva statunitense di spionaggio, degli anni sessanta-settanta, creata da Bruce Geller.\nNegli anni ottanta \u00e8 stata realizzata una seconda serie che in Italia \u00e8 stata trasmessa con il titolo \"Il ritorno di Missione impossibile\". \u00c8 tra le ultime ad essere stata prodotta dalla Desilu Productions, prima che questa venisse assorbita dal gruppo finanziario che acquis\u00ec la Paramount e che difatti a partire dalla terza stagione riporta il logo Paramount Television.\nNegli Stati Uniti \u00e8 stata trasmessa dall'emittente televisiva CBS dal 1966 al 1973. Ha esordito su Rai 2 nell'aprile del 1969 e successivamente \u00e8 stata diffusa in Italia tramite la TV Svizzera (1973), quella Francese (1976) (1980) e di Montecarlo (1979). A partire dal 1980 \u00e8 stata trasmessa da varie reti locali per poi approdare, sul finire degli anni '80, su Canale 5.\nTrama.\nNella prima stagione Dan Briggs \u00e8 a capo della sezione Impossible Mission Force (IMF), un gruppo di espertissimi agenti segreti che lavorano per sventare ogni possibile attentato nei confronti della democrazia. Specializzati in travestimenti e indagini sotto copertura, lavorano tutti come infiltrati, vengono inviati in missione dopo aver ricevuto un messaggio in cui sono contenute le istruzioni da seguire su un nastro che si autodistrugger\u00e0 subito dopo essere stato ascoltato.\nDalla seconda stagione e in \"Il ritorno di Missione impossibile\" il \"team\" verr\u00e0 guidato da Jim Phelps.\nLungometraggi.\nDalla serie sono stati tratti sette film.\nIl primo, \"\" (\"Mission Impossible Versus the Mob\"), del 1968, era in realt\u00e0 un montaggio di due episodi della serie tv.\nLa vera e propria saga cinematografica parte nel 1996 e conta sei pellicole, tutte interpretate da Tom Cruise:"}
{"id": "2781029", "revid": "118960503", "url": "https://it.wikipedia.org/wiki?curid=2781029", "title": "Statens Museum for Kunst", "text": "Lo Statens Museum for Kunst (in italiano \"Galleria d'arte nazionale\"), abbreviato con l'acronimo SMK, \u00e8 il museo d'arte nazionale della Danimarca, situato a Copenaghen.\nStoria.\nIl nucleo originale del museo sono le collezioni reali danesi, formatisi soprattutto dal 1750 sotto Federico IV, con la consulenza di Gerhard Morell. Per far s\u00ec che la collezione di dipinti non fosse inferiore a quella degli altri regnanti europei, il monarca danese inizi\u00f2 una campagna di acquisti a vasta scala, soprattutto di dipinti italiani, tedeschi e dei Paesi Bassi. Particolarmente importante divenne il nucleo fiammingo e olandese. Risale a quella campagna di acquisti anche il \"Cristo in piet\u00e0 sorretto da due angeli\" di Andrea Mantegna, fiore all'occhiello della collezione italiana.\nDa allora le collezioni si sono ingrandite in pi\u00f9 campi. Dal XIX secolo gli acquisti si rivolsero soprattutto all'arte danese, acquisendo una collezione senza rivali della cosiddetta \"Et\u00e0 d'oro danese\", fiorita alla Royal Danish Academy of Arts dopo la sua fondazione nel 1754.\nL'edificio attuale risale al 1889-1896, opera di Vilhelm Dahlerup e G.E.W. M\u00f8ller in stile neorinascimentale italiano.\nIn tempi pi\u00f9 recenti la collezione si \u00e8 ampliata soprattutto grazie a lasciti, donazioni e prestiti a lunga scadenza. Nel 1928 venne donata al museo la collezione di Johannes Rump, ricca di dipinti francesi del XIX secolo. Nel 1998 \u00e8 stata aperta una nuova ala espositiva.\nCollezioni.\nIl museo dispone di circa 9.000 pezzi di pittura e scultura, 300.000 lavori su carta e di una gipsoteca con pi\u00f9 di 2.600 calchi\nLe collezioni di pittura e scultura coprono dal XII secolo ai giorni nostri, con lavori di artisti quali Mantegna, Tiziano, Tintoretto, Breugel, Rubens, Poussin, El Greco, Jordaens, Frans Hals, Bloemaert, Gysbrechts e Rembrandt. Tra le pittrici, Margaretha Haverman.\nLa collezione moderna vanta opere di Picasso, Braque, Leger, Matisse, Modigliani e Emil Nolde. Tra i pittori locali spiccano Laurits Andersen Ring, Christoffer Wilhelm Eckersberg, Oluf H\u00f8st, Edward Weihe, Olaf Rude, Haral Giersing e Jens Birkemose, oltre allo scultore danese Carl Bonnesen.\nAltre sezioni del museo sono dedicate ai bambini, alla didattica, alla conservazione e restauro. Vi si trova anche la Biblioteca nazionale d'arte danese."}
{"id": "2781031", "revid": "547034", "url": "https://it.wikipedia.org/wiki?curid=2781031", "title": "Clubbin'", "text": "Clubbin' \u00e8 il secondo singolo di Marques Houston ad essere estratto dal suo album d'esordio \"MH\", sul mercato statunitense, mentre si tratta del suo singolo di lancio nel Regno Unito.\nIl brano \u00e8 stato scritto e prodotto da R. Kelly. Un remix del brano figura la partecipazione di Joe Budden e dello stesso R. Kelly, accreditato col nome Pied Piper. Tuttavia nel video musicale del brano compare soltanto Burden, oltre che l'attrice Tanee McCall."}
{"id": "2781034", "revid": "36426", "url": "https://it.wikipedia.org/wiki?curid=2781034", "title": "Statens Museum for Kunst di Copenaghen", "text": ""}
{"id": "2781035", "revid": "43204", "url": "https://it.wikipedia.org/wiki?curid=2781035", "title": "Bristol City", "text": ""}
{"id": "2781050", "revid": "1573940", "url": "https://it.wikipedia.org/wiki?curid=2781050", "title": "Parnaso (monte greco)", "text": ""}
{"id": "2781055", "revid": "122439216", "url": "https://it.wikipedia.org/wiki?curid=2781055", "title": "Ordine olimpico", "text": "L'Ordine olimpico \u00e8 la pi\u00f9 alta onorificenza del movimento olimpico. \u00c8 stata istituita dal Comitato Olimpico Internazionale nel maggio del 1975 in sostituzione del precedente \"Diploma Olimpico di Merito\".\nEsso viene consegnato ufficialmente a soggetti individuali che si siano largamente distinti nello sport e che abbiano contribuito in maniera decisiva allo sviluppo delle Olimpiadi e dell'attivit\u00e0 sportiva. Solitamente ne sono insigniti anche gli organizzatori ufficiali delle Olimpiadi durante le cerimonie conclusive dell'evento.\nNadia Com\u0103neci \u00e8 l'unica atleta attualmente ad aver ricevuto l'Ordine olimpico per due volte (1984, 2004) nonch\u00e9 l'atleta pi\u00f9 giovane ad essere stata insignita per la prima volta di questa onorificenza.\nInsegna.\nCome segno distintivo da utilizzare quotidianamente si sostituisce al collare una spilla costituita dai cinque anelli olimpici in oro, argento o bronzo sempre a seconda del grado di benemerenza raggiunto.\nGradi.\nEsso era in origine suddiviso in tre gradi di benemerenza:\nDal 1984, per\u00f2, il collare di bronzo \u00e8 caduto quasi completamente in disuso. \nInsigniti (elenco parziale).\nTra gli altri insigniti ricordiamo: Papa Giovanni Paolo II, Papa Francesco, Boris Yeltsin, Filippo VI di Spagna, Alberto Tomba, Manfred Germar, Klaus Kotter, Adolf Ogi, Pirmin Zurbriggen, Bertrand Piccard, Jean-Claude Killy, Nelson Mandela, Indira Gandhi, Lamine Diack, Xi Jinping"}
{"id": "2781064", "revid": "228587", "url": "https://it.wikipedia.org/wiki?curid=2781064", "title": "Untitled (R. Kelly)", "text": " \nUntitled \u00e8 il nono album in studio del cantante statunitense R. Kelly."}
{"id": "2781066", "revid": "256896", "url": "https://it.wikipedia.org/wiki?curid=2781066", "title": "Panthera tigris trinilensis", "text": "La tigre di Trinil \"(Panthera tigris trinilensis)\" fu una sottospecie di tigre, ritrovata sotto forma di fossile, risalente a 1,2 milioni di anni fa.\nSono stati trovati dei fossili nella localit\u00e0 di Trinil \"(Giava)\", in Indonesia. Questi fossili sono oggi conservati nella Collezione Dubois del Museo nazionale di storia naturale di Leida, nei Paesi Bassi. Anche se questi fossili sono stati trovati a Giava, La Tigre di Trinil probabilmente non \u00e8 un diretto antenato della tigre di Giava.\nProbabilmente si estinse circa cinquantamila anni fa."}
{"id": "2781069", "revid": "248219", "url": "https://it.wikipedia.org/wiki?curid=2781069", "title": "Tigre di Trinil", "text": ""}
{"id": "2781088", "revid": "2184398", "url": "https://it.wikipedia.org/wiki?curid=2781088", "title": "Personaggi de La vita segreta di una teenager americana", "text": "Questa voce elenca i personaggi della serie televisiva statunitense La vita segreta di una teenager americana.\nFamiglia Juergens.\nGeorge Juergens.\nInterpretato da: Mark Derwin\n\u00c8 il padre di Amy ed Ashley. Si \u00e8 sposato con Anne dopo un matrimonio con Kathleen Bowman, la madre di Grace. Il suo matrimonio con Anne affronta momenti difficili quando lui tradisce la moglie con Cindy Lee, la madre di Adrian: il tradimento sar\u00e0 la causa del divorzio. Torner\u00e0 insieme ad Anne nella seconda stagione, dopo la nascita del piccolo Robert. Nella quarta stagione George capisce di essere innamorato di Kathleen, pi\u00f9 o meno nello stesso periodo in cui Anne scopre di essere lesbica, e inizier\u00e0 una relazione con lei, che prosegue bene nella quinta stagione. George ha una pessima opinione su Ricky, che diventer\u00e0 meno negativa quando scoprir\u00e0 gli abusi passati dal ragazzo nei primi anni d'infanzia, questa diffidenza lo porter\u00e0 inizialmente a preoccuparsi per la figlia Amy. Durante la convivenza tra la figlia e il ragazzo inizia a ridimensionare queste opinioni, perch\u00e9 sembra proprio che Ricky sia fedele ad Amy, finch\u00e9 non le chieder\u00e0, tra lo stupore generale, di sposarlo alla consegna del diploma dei ragazzi del suo anno, di cui \u00e8 il miglior studente. Dopo la proposta, George muta radicalmente opinione su Ricky e nella quinta stagione dice apertamente che non solo lo considera un bravo ragazzo, un buon genitore e un buon fidanzato/futuro marito per sua figlia, ma ammette anche di volergli bene. In seguito, George e Kathleen si risposano; inoltre George acquista un ristorante diventandone il proprietario.\nAnne Scott Juergens.\nInterpretata da: Molly Ringwald\n\u00c8 la madre di Amy, Ashley e Robbie e l'ex-moglie di George Juergens. Dopo aver scoperto il tradimento del marito con la madre di Adrian decide di divorziare; Anne supporta Amy con la gravidanza, ma cerca di aiutare la figlia a prendersi le responsabilit\u00e0 di una gravidanza adolescenziale impedendole di scaricarne il peso sui genitori. Diventer\u00e0 madre di Robbie, anche se sar\u00e0 sempre incerta su chi \u00e8 il padre tra David e George. Il suo rapporto con Amy si fortifica e spesso Anne aiuta sua figlia. Nella seconda stagione divorzia dal marito anche se poi torna a convivere con lui. I due si lasciano e riprendono per tutta la serie, fino alla quarta stagione in cui capisce di essere lesbica, cosa che provoca la fine definitiva del rapporto con George che, nel frattempo, ha capito di amare ancora Kathleen, la sua prima moglie.\nAmy Juergens.\nInterpretata da: Shailene Woodley\n\u00c8 la figlia maggiore di George ed Anne Juergens, sorella di Ashley e Robbie Juergens e madre di John. Prima della sua gravidanza, viene descritta come la pi\u00f9 dolce, carina, timida e sensibile delle sorelle Juergens. Ha quindici anni, \u00e8 al primo anno di liceo ed ha una passione per il corno francese che suona nella banda della scuola; la ragazza resta incinta dopo un solo rapporto sessuale con Ricky Underwood. Dopo l'incidente, tornata a scuola, Amy inizia a frequentare Ben Boykewich con il quale si fidanza e che lei vorrebbe sposare; \u00e8 indecisa se tenere il bimbo o darlo in adozione, ma alla fine decide di tenerlo e di crescerlo con l'aiuto di Ricky. Dopo nove mesi Amy d\u00e0 alla luce il suo bambino, John. \nNella seconda stagione, la sua storia con Ben termina, visto che lui ha una mezza storia con una ragazza italiana (Maria), mentre lei si innamora di Jimmy, il figlio dell'ex della madre. Il rapporto fra Amy e Ricky \u00e8 sempre molto delicato e teso, ma si addolcisce molto. Amy prende all'inizio della storia la piega di mamma apprensiva che detesta che qualcuno tocchi suo figlio, in particolare Adrian, ma nonostante ci\u00f2 desidera spesso staccare la spina e tornare ad essere un'adolescente qualunque. Il carattere di Amy cambia completamente dopo la gravidanza diventando isterica, saccente e sarcastica, anche se lei dice di essere maturata. Adora suo figlio.\nDalla terza stagione in poi lei e Ricky cominciano a frequentarsi fino ad innamorarsi e riprendere i loro rapporti sessuali. Nella quarta stagione Ricky decide di chiedere ad Amy di sposarlo alla cerimonia di diploma durante il proprio discorso. Per vari motivi lei non vuole ancora scegliere la data del matrimonio cos\u00ec, al termine della quarta stagione, chiede a Ricky di fuggire e sposarsi, i due lo fanno, ma alla fine non si sposano perch\u00e9 il prete \u00e8 mezzo matto e tornano a casa, ma fiera delle parole di amore del padre nei confronti suoi, di Ricky e di tutta la famiglia, mente dicendo di essersi sposata. Ricky \u00e8 contrario a questa bugia, ma sostiene Amy, poich\u00e9 tanto le loro famiglie organizzeranno una seconda cerimonia alla quale essere presenti. \nCol tempo fingere di essere sposati porta sempre pi\u00f9 problemi, e pian piano sempre pi\u00f9 persone scoprono che i due, in realt\u00e0, non lo sono. Amy, inoltre, viene ammessa ad una importante universit\u00e0 di New York, la stessa dove viene ammesso Ben, ma non ci vuole andare per sposarsi con Ricky. Quest'ultimo ha diversi dubbi sul matrimonio, ama Amy sinceramente, ma ha paura che lei non lo ami completamente, sia per l'universit\u00e0 di New York, sia soprattutto a causa di diverse e ripetute scenate di gelosia da parte sua, che evidenziano la sua mancanza di fiducia in Ricky e la sua insicurezza, ma i due riescono sempre a riappacificarsi, mentre la data del matrimonio, nella quinta stagione, si avvicina sempre di pi\u00f9. \nAmy conosce Kathy, una ragazza rimasta incinta a cui fa da tutor, la quale dar\u00e0 alla luce una bambina che dar\u00e0 in adozione. Vedere come Kathy ha ripreso in mano la sua vita dopo essersi separata dalla figlia permette ad Amy di riconsiderare la sua vita, capendo di non essere pronta a rinunciare alla vita che avrebbe potuto avere se non fosse rimasta incinta al liceo. Amy diventa sempre pi\u00f9 pretenziosa ed egoista nei confronti di Ricky, vuole sposarlo per poi andarsene da sola a New York e lasciare il figlio alle cure del marito. Lei infatti vuole avere tutto in quanto vuole essere contemporaneamente una moglie, una madre e una ragazza normale. Nell'ultimo episodio, per\u00f2, Amy capisce che non pu\u00f2 sempre ottenere tutto quello che vuole, dunque decide di rompere il fidanzamento con Ricky, infatti, era diventato evidente che voleva sposarlo solo perch\u00e9 tutti si aspettavano che lo facessero visto che hanno avuto un bambino, e di lasciargli la custodia di John, cos\u00ec da poter andare a studiare nella grande mela vivendo insieme a Ben (nella stessa palazzina del padre del ragazzo).\nAshley Juergens.\nInterpretata da: India Eisley\n\u00c8 la sorella tredicenne di Amy e la sorella maggiore di Robbie. Ashley \u00e8 sarcastica, si veste in stile vintage, si disinteressa totalmente di ci\u00f2 che gli altri pensano di lei, ha pochissimi amici ed \u00e8 un tipo saccente. Ashley \u00e8 il primo membro della famiglia Juergens a sapere del bambino di Amy, incoraggiandola a tenerlo. Il suo migliore amico \u00e8 Griffin, ragazzo gay con il quale parla di ragazzi e relazioni. Dopo l'orribile esperienza della sorella, Ashley ha un rifiuto del sesso e sembra essere molto insicura, cominciando con il marinare la scuola; il rapporto con il padre si fortificher\u00e0 nella seconda stagione, mentre con la sorella sar\u00e0 sempre pi\u00f9 complicato: nonostante ci\u00f2 riuscir\u00e0 a legarsi di nuovo con lei. Cerca di avere un rapporto con Ricky anche se non c'\u00e8 niente fra loro due, nella terza stagione tra i due si verifica un bacio, ma niente di pi\u00f9, almeno da parte del ragazzo. Ashley, infatti, vorrebbe anche avere un rapporto sessuale con Ricky, tanto da arrivare a farsi trovare semi-nuda nel suo letto prima che lui rientri, ma la sola reazione di Ricky \u00e8 dirle di vestirsi e tornare a casa, riconosce che lei sia una bella ragazza, ma \u00e8 la sorella di Amy e non intende neanche toccarla. Ashley \u00e8 un'ottima zia e fa da babysitter a Robbie. \nSostiene di non voler copulare fino alla fine del liceo, ma decide di farsi prescrivere la pillola anticoncezionale dopo essere venuta a sapere della gravidanza di Adrian. Sceglie di studiare a casa e suo padre l'affianca con Toby, un altro ragazzo che ha scelto di studiare a casa. I due fanno un viaggio in America per un po' di tempo e poi tornano; Toby diventa il suo ragazzo e con lui perde la verginit\u00e0, alla quale seguono altri rapporti regolari, ma sempre con molte precauzioni. La relazione lascia sconvolto il padre di lei, mentre i genitori di lui non sanno nemmeno che lui ed Ashley stanno insieme. Ashley detesta la sua vita, tranne Toby, e quando scopre di essere stata ammessa ad una scuola di cucina in Italia, nonostante la proibizione dei genitori e del fatto che Toby non possa andare con lei perch\u00e9 non ha n\u00e9 i soldi, n\u00e9 l'approvazione dei genitori e che non voglia andare con lei perch\u00e9 la sua vita gli piace e che non pu\u00f2 seguirla ovunque solo perch\u00e9 a lei non piace la propria, parte per l'Italia di nascosto con 10000 dollari datele dalla nonna, malata, lasciando una lettera ai genitori e a Toby, che pianger\u00e0 la sua partenza tra le braccia di George.\nMimsy Scott Levy.\nInterpretata da: Alice Hirson \n\u00c8 la madre di Anne, la nonna di Ashley ed Amy e la bisnonna di John: non vuole che la si chiami nonna. Per un periodo va a trovare la propria famiglia, trovando Amy incinta e sua figlia Anne in procinto di divorziare dal genero George. \u00c8 malata di Alzheimer, ma non lo dice a nessuno, anche se i parenti lo scoprono perch\u00e9 lei confessa di non aver preso la pastiglia: per questo va in casa di riposo.\nEugene Levy.\nInterpretata da: \n\u00c8 in nuovo marito di Mismy, quindi patrigno di Anne, nuovo nonno di Amy, Ashley e Roby, e bisnonno di John.\nJohn Juergens Underwood.\nInterpretato da: Matthew Levinson\n\u00c8 il figlio di Amy Juergens e Ricky Underwood. \u00c8 stato concepito da una notte d'amore fra i due al campeggio della banda. Il nome gli viene dato dalla zia Ashley, la quale sceglie questo perch\u00e9 \u00e8 un nome semplice, dicendo che lui avr\u00e0 una vita abbastanza complicata in quanto figlio di adolescenti. Il bambino nasce prematuro, ma \u00e8 comunque sano. Dopo la nascita viene accudito da sua madre Amy a casa della ragazza, ma anche da suo padre Ricky che cerca di essere presente il pi\u00f9 possibile. John \u00e8 venerato da tutti gli amici di Amy, in particolar modo da Ben, mentre l'odio di Amy per Adrian le impedisce di adorarlo. Pi\u00f9 volte Amy e Ricky litigano a causa sua, e alla fine della seconda serie i due giungono ad un accordo: John vivr\u00e0 a casa di Amy durante tutta la settimana e a casa di Ricky nei weekend. Nel corso della terza stagione John vive con entrambi i genitori a casa di Ricky, cosa che proseguir\u00e0 nella quarta e nella quinta stagione.\nRobert Scott Juergens.\nInterpretato da: \n\u00c8 il terzo figlio di Anne e George: tutto all'inizio fa pensare che il bambino sia di David, ma poi si scoprir\u00e0 che \u00e8 di George visto che questo non ha mai effettuato la vasectomia. Nasce in casa e la sua babysitter \u00e8 Ashley. Nella quinta stagione si scopre che David \u00e8 il vero padre del bambino e che George l'aveva sempre saputo, dato che aveva fatto il test di paternit\u00e0. Quando Anne lo scopre si arrabbia molto con George. Alla fine David ottiene la custodia congiunta di Robert, il quale ha anche accesso alla sua eredit\u00e0, insieme alle sue due sorellastre, le figlie che David ha avuto dal suo attuale matrimonio.\nFamiglia Boykewich.\nLeo Boykewich.\nInterpretato da: Steve Schirripa\n\u00c8 il padre vedovo di Ben e cresce suo figlio da solo. Nel telefilm appare una persona di buon cuore ed \u00e8 molto ricco visto che \u00e8 proprietario di molte macellerie; per questo viene soprannominato il re della salsiccia. Incontra Betty, la stessa persona che ha trovato Tom e successivamente le chiede di sposarlo dopo molti appuntamenti. Alla fine della seconda serie si sposano in giardino. In seguito, i due si lasciano restando per\u00f2 molto amici. Tornato single, Leo si sposa con la sua segretaria, Camille, (glielo chiede dopo che lei tira un pugno in faccia a Ben a causa di alcune parole sgradevoli nei loro confronti), che Ben gli fa notare che lo abbia sempre amato e che fosse sempre stata come una seconda moglie per lui. I due decidono anche di prendere con loro in adozione una ragazza di 15 anni, Chloe, che, per due anni, \u00e8 stata costretta da un protettore a prostituirsi nei college e stare lontano dalla sua famiglia, viene aiutata da Jack che la salva da quella vita spingendola a parlare con la polizia. A causa della sua vita e di altri problemi non pu\u00f2 pi\u00f9 stare con la sua famiglia vera, quindi viene accolta da loro. In un primo momento lui era a favore del sentimento amoroso tra Ben e Amy, ma successivamente cerca di convincere il figlio a lasciarla perdere, vedendo quanto il suo amore non corrisposto lo renda infelice. Vuole bene a Ben, ma spesso \u00e8 deluso dalla sua immaturit\u00e0 e dalle sue pessime scelte, specialmente quelle che riguardano Amy e il suo voler inseguire quello che sembra un amore impossibile. Si affeziona molto a Ricky, arrivando a considerarlo un figlio, e gli d\u00e0 un lavoro nella sua macelleria. Quando scopre che Amy e Ben andranno nella stessa universit\u00e0 offrir\u00e0 loro un alloggio in una palazzina di sua propriet\u00e0, ma capisce anche che Ben vuole studiare nella stessa universit\u00e0 di Amy solo per riconquistarla, e la cosa lo delude molto, sicuro del fatto che Ben non riuscir\u00e0 mai a ritornare con lei, e che dunque per starle dietro sprecher\u00e0 gli anni dell'universit\u00e0 come quelli del liceo. Comunque alla fine accetter\u00e0 la cosa, capendo che Ben non si arrender\u00e0 mai.\nBen Boykewich.\nInterpretato da: Ken Baumann\n\u00c8 un ragazzo ingenuo e dal cuore d'oro; ha quindici anni ed \u00e8 al primo anno di liceo. Diventa il ragazzo di Amy alla quale \u00e8 completamente devoto, nonostante sia incinta di Ricky. \u00c8 l'erede di un facoltoso uomo d'affari, proprietario di una catena di macellerie e medita di usare i soldi di famiglia per aiutare Amy con il bambino, anche se in seguito il padre lo incita a trovarsi un lavoro per provvedere da s\u00e9 a rimediare del denaro per aiutare la fidanzata. Sebbene all'inizio ne fosse geloso, in seguito diventa amico di Ricky con il quale decide di collaborare per aiutare Amy e suo figlio. I suoi migliori amici storici sono Henry e Alice, ma nel tempo lega molto con Adrian, che cerca sempre di spingerlo a tornare con Amy (solo per avere campo libero con Ricky). \nTra i due accadr\u00e0 qualcosa alla fine della puntata \"Il Ballo\". Alla fine della seconda serie comincia ad uscire con Grace, nonostante sia ancora innamorato di Amy. Prima del liceo ha tolto l'apparecchio. Ha avuto un rapporto sessuale per la prima volta con Adrian dopo aver saputo che Amy si \u00e8 baciata con Ricky. Adrian scopre di essere rimasta incinta ma assicura Ben di voler abortire, cos\u00ec evita di confessare la verit\u00e0 ad Amy, fin quando Adrian non cambia idea e decide di proseguire la gravidanza. Nonostante questo Ben cerca di rimediare e continuare la sua relazione con Amy andandola a trovare a New York per dirle la verit\u00e0, ma Amy lo caccia senza possibilit\u00e0 di recupero. A questo punto Ben sceglie di stare vicino ad Adrian come amico e in quanto padre di sua figlia, ma i due si innamorano e con la pressione di Ruben decidono di sposarsi prima della nascita della bambina, nonostante i loro dubbi, i dubbi dei loro amici e di Leo. La figlia, per\u00f2, nasce morta e i due affrontano due mesi di totale depressione, specie di lei, in cui lui non sfoga apertamente il suo dolore con nessuno e, quando lei inizia a stare meglio e svuota la camera della bambina, \u00e8 lui ad esplodere e a sfogare la sua frustrazione. I due decidono di divorziare, ma lo fanno, dopo liti e incomprensioni, di comune accordo e rimangono amici. \nBen conosce, nella quarta stagione, Dylan, una ragazza esuberante, vergine, ricca e parte di una scuola privata, ma che ama divertirsi facendo cose pericolose, come fumare erba con le amiche in camera di Ben o introdursi furtivamente a scuola con lui di notte. A causa di questa relazione complessa e molto coinvolgente, Ben combina un guaio dopo l'altro (finendo anche a letto con Alice), inoltre il suo personaggio cambia radicalmente diventando pi\u00f9 depresso e egoista. Dopo tante vicissitudini, i due smettono di frequentarsi, anche perch\u00e9 Ben pensa di amare ancora Amy, e il fatto di non poterla pi\u00f9 avere, soprattutto ora che ha una relazione con Ricky, lo rende sempre pi\u00f9 arrabbiato e depresso, sostenendo che Amy dovrebbe stare con lui e che Ricky gli ha portato via la vita che invece doveva essere sua. \nNella quinta stagione, grazie ad Ethan e nel vedere il suo amore per una quindicenne rimasta incinta di un ragazzo irresponsabile che l'ha lasciata e che dopo il parto, per il bene della bambina, la d\u00e0 in adozione ad una coppia molto per bene, capisce, in un dialogo con lui, di non essere davvero innamorato di Amy, ma di aver confuso il suo bisogno di esserle necessario e di sentirsi tale con esso, e per lui tutto questo \u00e8 la pi\u00f9 grande liberazione che potesse desiderare, ricomincia a vedere Dylan e le spiega che finalmente \u00e8 libero di frequentare un'altra e dimenticare Amy per sempre. \nOltre a questo suo padre e Camille, sua moglie, adottano Chloe che diventa sua sorella. Ricky e Amy si apprestano a sposarsi, ma Ben comprende che Amy non vuole sposare il padre di suo figlio, inoltre Amy intende andare a studiare a New York e lasciare suo figlio John alle cure di Ricky, e questo riaccende la speranza di Ben di riconquistarla; Ben infatti \u00e8 dell'opinione che il motivo per cui non ha mai avuto una possibilit\u00e0 con Amy al liceo \u00e8 perch\u00e9 lei ha passato tutto quel periodo a identificarsi nel ruolo della ragazza madre che si \u00e8 fatta mettere incinta da Ricky, dunque fa domanda nella stessa universit\u00e0 di Amy (dove viene accettato) sicuro di poterla riconquistare, soprattutto perch\u00e9 ha capito che Amy, pur amando Ricky e John, vuole mettere le distanze da loro per trovare la sua indipendenza, ma soprattutto se stessa. Come Ben aveva previsto, Amy lascia Ricky, nel finale della serie lei e Ben andranno a New York insieme, vivendo in una palazzina di propriet\u00e0 di Leo, Ben, nonostante tutti continuino a ripetergli che sta facendo uno sbaglio dato che non ha alcuna possibilit\u00e0 di ritornare con Amy, non si arrender\u00e0 mai, sicuro che un giorno riconquister\u00e0 la ragazza che ama.\nChloe Boykewich.\nInterpretata da: \n\u00c8 la sorella adottiva di Ben, ha 15 anni e viene adottata da Leo e Camille nella quinta stagione. Negli ultimi due anni della sua vita \u00e8 stata costretta a prostituirsi a causa di un protettore che l'ha adescata, portata via dalla sua famiglia e mandata nei college a guadagnare denaro. Una sera, impaurita dal non riuscire a fare i soldi richiestigli dal protettore, entra in camera di Jack e si propone di avere un rapporto sessuale con lui. Jack prima la invita ad andare dalla polizia, ma quando lei le spiega che rischia di essere uccisa, Jack decide di regalarle i soldi che le servono. In quel momento irrompe la polizia in camera e Jack la convince a dire tutto alle forze dell'ordine, salvandola, cos\u00ec, da quella vita terribile. Chloe \u00e8 libera di tornare dalla sua famiglia, ma in seguito le autorit\u00e0 scoprono che anche a casa la ragazza era vittima di abusi da parte della propria famiglia, quindi viene affidata ai servizi sociali. Leo e Camille vengono a sapere di lei e decidono di aiutarla, come Betty che \u00e8 stata salvata a 40 anni da Leo da quello stesso tipo di vita, adottandola e facendola entrare in famiglia. Chloe \u00e8 una ragazza dolce, ma molto sveglia, \u00e8 estremamente grata ai suoi nuovi genitori, che per natale le regalano anche una gattina di cui occuparsi, e ritorna a frequentare la scuola, per recuperare gli anni persi. Pur essendo pi\u00f9 piccola di Ben \u00e8 molto intuitiva e sembra quasi lei ad essere la sorella maggiore, nonostante si conoscano appena lo capisce molto bene e cerca di aiutarlo a capire i suoi sentimenti contrastanti per Amy e Dylan. Cercher\u00e0 di sedurre Ben, ma lui la respinger\u00e0 dato che la rispetta. Aiuter\u00e0 la polizia a far arrestare il suo protettore, che era ricercato per aver quasi ucciso Jack, chiudendo con il suo brutto passato e trovando finalmente la forza di avere stima di se stessa.\nSarah Boykewich.\nInterpretata da: \nEra la madre di Ben, moglie defunta da molti anni, nonch\u00e9 primo amore di Leo: il marito e il figlio hanno difficolt\u00e0 a superare il lutto. Ben va a trovarla al cimitero a ogni anniversario della sua morte, il marito invece \u00e8 andato a trovarla solo due volte.\nBeth \"Betty\" Boykewich.\nInterpretata da: Jennifer Coolidge\n\u00c8 la nuova fidanzata e futura moglie di Leo. Come lavoro fa l'accompagnatrice e nella prima stagione inizia un'amicizia con Tom Bowman. Nella seconda frequenta Leo Boykewich, il quale le chiede di diventare sua moglie: lei accetta anche se prima dovr\u00e0 risolvere delle questioni con il suo precedente marito. Si sposer\u00e0 con Leo, nel giardino, con un abito Ecru, sebbene ne vorrebbe uno bianco tradizionale o rosso. I due poi si lasciano e lei torna al college, ma rester\u00e0 molto affezionata a Leo, e lui altrettanto.\nFamiglia Underwood/Shakur.\nSanjay Shakur.\nInterpretato da: \n\u00c8 un dottore ed \u00e8 il padre adottivo di Ricky Underwood. Sa di non essere il suo vero padre, ma cerca comunque di essere un ottimo modello per lui. Quando Ricky diventa padre, Sanjay si rivela di grande aiuto per il ragazzo.\nMargaret Shakur.\nInterpretata da: L. Scott Caldwell\n\u00c8 la madre adottiva di Ricky ed \u00e8 un'assistente sociale. Cerca di educare Ricky nel miglior modo possibile: infatti, quando impone delle regole si aspetta che vengano rispettate. Cerca di far capire a Ricky le sue responsabilit\u00e0 e lo aiuta a diventare un buon genitore. Adrian vuole che faccia da testimone al matrimonio dei suoi genitori e Ben vuole conoscerla.\nRicky Underwood.\nInterpretato da: Daren Kagasoff\n\u00c8 un sedicenne dal passato turbolento e con dei forti scompensi emozionali convogliati nella promiscuit\u00e0. Ricky \u00e8 in terapia seppur controvoglia, \u00e8 il \"ragazzo cattivo\" del liceo Grant e suona la batteria nella banda della scuola. I genitori di Ricky erano un pedofilo tossicodipendente che abusava di lui (ora in prigione) ed una tossicodipendente, che disintossicata riprender\u00e0 i rapporti con il figlio. Ricky vive con la madre adottiva Margaret; al campo della banda, dopo un rapporto sessuale con Amy Jurgens, lei rimane incinta. All'inizio il ragazzo si comporta in maniera fredda e distaccata con Amy disinteressandosi del bambino, ma in seguito cambia idea e decide di aiutarla. Ricky ha molti rapporti sessuali con ragazze che a malapena conosce tranne per la sua \"relazione\" di soli rapporti sessuali con Adrian Lee. La priorit\u00e0 di Ricky \u00e8 John. All'inizio vorrebbe che Amy ed Adrian almeno si sopportassero, ma pi\u00f9 avanti ammetter\u00e0 di non volere che le due vadano d'accordo. Ha un feeling con Ashley per pochissimo tempo tanto che la bacer\u00e0, lei per\u00f2 si convincer\u00e0 che tra loro ci fosse di pi\u00f9 e cercher\u00e0 di avere la sua prima esperienza sessuale con Ricky che, per\u00f2, rifiuter\u00e0 per rispetto nei confronti di Amy e perch\u00e9 vuole essere solo un amico per Ashley.\nLa pi\u00f9 grande paura di Ricky \u00e8 che la gente pensi che lui possa fare a John quello che suo padre ha fatto a lui. Riesce ad ottenere l'affidamento congiunto di John. Lui ed Amy prima che decidessero di avere una relazione che si trasformer\u00e0 in amore, avevano molti contrasti soprattutto per John. Ricky, nel corso delle varie stagioni, cresce e migliora il suo carattere, lavora sodo in macelleria, si mantiene da solo e fa del proprio meglio per vedere il pi\u00f9 possibile il figlio ed aiutare Amy a crescerlo. Inizia a riallacciare i rapporti con la madre, volendo perdonarla per il passato, e i due ricominciano un rapporto con una buona comunicazione, tanto che Ricky le permetter\u00e0 anche di vedere John. Il vero problema di Ricky \u00e8 il suo non riuscire a fare a meno di passare da un letto all'altro senza farsi problemi di ferire nessuno, Ricky \u00e8 consapevole di quanto sia brutto quello che fa e si considera malato per questo, in quanto il sesso, seppur diventato piacevole col tempo, \u00e8 solo un modo per sfogarsi del suo orribile passato provocato dagli abusi sessuali del padre nei suoi confronti. \nNella terza stagione, quando Adrian resta incinta di Ben, quest'ultimo si lascia con Amy, in quel momento a New York, e Ricky la va a trovare (nel mese che Amy passa a New York, Ricky si stabilisce a casa con la famiglia di lei per prendersi cura del figlio tutto il tempo). I due giovani passano due giorni molto spensierati e in pace, pur senza avere un rapporto sessuale, cosa inusuale per Ricky. Amy gli dice di voler avere un buon rapporto con lui, che non avr\u00e0 un rapporto sessuale con lui di nuovo, dopo l'unica volta anni prima in cui rest\u00f2 incinta, senza che lui faccia degli esami del sangue e che soprattutto non vuole essere calpestata, quindi non torner\u00e0 con lui se non smetter\u00e0 di andare a letto con altre ragazze. Ricky promette che prover\u00e0 a fare come gli ha chiesto, appena torna a casa, per\u00f2, ha un rapporto sessuale con una donna di circa 10 anni pi\u00f9 grande di lui, Karlee. In questo breve periodo si scopre che Ricky non vuole continuare a vivere cos\u00ec e lo dice apertamente ad Adrian, quando lei gli dice che non potr\u00e0 mai stare con Amy perch\u00e9 lei non lo accetter\u00e0 mai, come invece fa lei, asserendo che Amy appartiene a Ben, mentre lui appartiene a lei. Ricky le risponde che lui non desidera che Amy lo accetti, ma che gli dia la forza di cambiare e diventare migliore. Qualche giorno prima della data del ritorno a casa di Amy, inoltre, Ricky viene invitato da una ragazza con cui \u00e8 gi\u00e0 stato a letto ad avere un rapporto sessuale, lui dice di no, ma lei insiste dicendo che visto che Amy torner\u00e0 presto potrebbe dedicarsi ad un ultimo svago, tuttavia Ricky, forse per la prima volta, resta fermo nella sua decisione e respinge la ragazza. Amy, inoltre, torna prima del previsto, Ricky prima non sa cosa dire ma poi, volendo essere onesto, le dice di essere stato con un'altra poco dopo il suo ritorno e la ragazza apprezza la sua sincerit\u00e0. I due cercano di riallacciare un rapporto stabile e decidono di passare l'estate a conoscersi seriamente, visto che non l'hanno mai fatto, e di uscire insieme senza avere un rapporto sessuale. Ricky all'inizio non \u00e8 molto d'accordo, perch\u00e9 per lui gli appuntamenti sono insensati, essendo solo il preludio al rapporto sessuale, ma sceglie di assecondare Amy e di fare uno sforzo anche lui. Ricky ad Amy, cos\u00ec, tornano insieme e Ricky si dimostra sorprendentemente fedele alla ragazza, tanto che le chiede di vivere da lui con il figlio. George non \u00e8 d'accordo perch\u00e9 \u00e8 certo che lui la tradir\u00e0 e alla figlia si spezzer\u00e0 il cuore, ma Amy sceglie di andare a vivere con il suo ragazzo comunque. Ricky si dimostra, seppur a modo suo, molto paziente e non ha un rapporto sessuale con Amy per molto tempo, infatti, i due ricominciano ad avere rapporti sessuali solo nell'ultimo episodio della stagione. \nNella quarta stagione, i due vivono insieme e, seppur con qualche litigio, riescono a mantenere la serenit\u00e0 di coppia e a stare bene, Ricky viene ammesso ad un colloquio che potrebbe farlo entrare ad una bella universit\u00e0 vicino a casa, il che gli permetterebbe di occuparsi di Amy e John, continuando a lavorare e a studiare. Sfortunatamente, per\u00f2, il colloquio \u00e8 solo una farsa perch\u00e9 la responsabile dei colloqui \u00e8 Karlee che ricatta Ricky: se lui non avr\u00e0 un rapporto sessuale con lei nel suo ufficio non lo ammetter\u00e0, e inizia a spogliarsi. Ricky non intende tradire Amy e se ne va indignato. Allora Karlee, arrabbiata, dice che Ricky ha cercato di sedurla per farsi ammettere. Ricky vuole lasciar perdere, racconta tutto ad Amy che, furiosa, vuole battersi per il suo ragazzo che, per\u00f2, \u00e8 convinto che baster\u00e0 un controllo riguardante quante ragazze abbia frequentato per giudicarlo colpevole e non vuole fare battaglie perse. Amy, per\u00f2, \u00e8 irremovibile e dopo aver affrontato faccia a faccia Karlee, grazie al fratellastro di quest'ultima scopre che la donna non \u00e8 nuova a questo, che lo ha gi\u00e0 fatto con altri studenti e insegnanti, la cosa si viene a sapere e non solo Karlee perde il posto di lavoro, ma Ricky viene ammesso, cosa che salda ancora di pi\u00f9 il suo rapporto con Amy. Quest'ultima inizia a fare velate richieste di matrimonio a Ricky, cercando di farlo il pi\u00f9 felice possibile, cosa che scatena il divertimento di Ricky che, a insaputa della fidanzata, ha gi\u00e0 comprato un anello di fidanzamento e ha gi\u00e0 deciso quando e dove le chieder\u00e0 di sposarla, infatti, mostra a John l'anello che vorrebbe darle. Bunny e Margaret sono le uniche che vengono a saperlo e sono felicissime per il ragazzo che fa la proposta ad Amy al termine del suo discorso, come migliore studente della scuola, nella cerimonia del diploma, sul palco, davanti a tutti i genitori e studenti presenti e la ragazza accetta felicissima. Purtroppo le cose per Ricky si fanno sempre pi\u00f9 difficili, il matrimonio \u00e8 sempre pi\u00f9 vicino, ed Amy appare sempre pi\u00f9 incerta. Ricky l'ama sinceramente, ma capisce che il sentimento della ragazza non \u00e8 sincero. Amy fa domanda per andare a studiare a New York, e Ricky capisce che il suo \u00e8 solo un modo per allontanarsi da lui e John. Adrian fa prendere coscienza al ragazzo che Amy non \u00e8 pronta per sposarsi e a vincolarsi a lui per sempre, e che ci\u00f2 che veramente desidera \u00e8 studiare, vivere da sola, laurearsi, viaggiare, fare carriera e frequentare altri ragazzi per fare pi\u00f9 esperienza, insomma la vita che fanno tutte le ragazze normali della sua et\u00e0, e che per quanto voglia bene a John questo non cambier\u00e0 mai il fatto che non voleva restare incinta cos\u00ec giovane. Ricky, pur di accontentare Amy, \u00e8 disposto a sposarla e lasciarla andare a New York, mentre lui si far\u00e0 carico di John, autoconvincendosi del fatto che un matrimonio a distanza possa funzionare, anche se \u00e8 diventato evidente che lui non sia pi\u00f9 felice. Nell'ultimo episodio Amy chiude il fidanzamento, lasciando Ricky, quest'ultimo si mette a piangere, ma Amy sente il bisogno di separarsi da lui e John, inoltre \u00e8 consapevole che Ricky non l'ama veramente, ma che le vuole bene solo perch\u00e9 \u00e8 la madre di suo figlio. La serie si conclude con Amy che parte per New York, mentre Ricky rimane solo con John.\nNora Underwood.\nInterpretata da: Anne Ramsay\n\u00c8 la madre naturale di Ricky, ex tossicodipendente e alcolista, va a trovare il figlio prima di tornare in prigione per aver violato la condizionale e in questa occasione conosce Banny, il capo di Ricky, che gli offre un lavoro alla macelleria. Con l'aiuto di Ruben e Leo, Ricky riesce a farla uscire di prigione e la fa andare a vivere con i suoi genitori adottivi. \u00c8 lesbica e alla fine della terza serie ha una relazione con un'avvocatessa amica di Ruben. Dopo una ricaduta con l'alcool, durante una cena con Ben si rimette in sesto, va a vivere con George e viene promossa assistente di Leo. Ha un rapporto prima lievemente conflittuale e poi cordiale con i genitori adottivi di Ricky, \u00e8 molto orgogliosa del figlio, gli \u00e8 assai grata per avergli dato una seconda opportunit\u00e0 e adora suo nipote, infatti la prima cosa che dice quando lo vede \u00e8 che se mai qualcuno prover\u00e0 a fargli del male, uccider\u00e0 il responsabile senza pensarci due volte. \u00c8 molto amichevole con Amy, le due si trovano reciprocamente simpatiche, e Nora considera Amy quanto di pi\u00f9 bello potesse capitare a suo figlio, la prima volta che si sono viste, e anche dopo, Nora \u00e8 sempre rimasta molto sorpresa perch\u00e9 Amy \u00e8 praticamente uguale a lei quando era adolescente ed Amy, vedendo alcune sue foto, si sorprende perch\u00e9 \u00e8 proprio cos\u00ec, pi\u00f9 volte infatti Nora dice frasi come \"Mio figlio esce con sua madre.\", suscitando l'imbarazzo di Ricky. Diventa in poco tempo la migliore amica di George, spesso i due giocano e fanno battute insieme, trovandosi molto simpatici a vicenda.\nBob Underwood.\nInterpretato da: Bryan Callen\n\u00c8 il padre naturale di Ricky, finito in prigione perch\u00e9 picchiava ed abusava sessualmente del figlio. Torna quando il ragazzo ha sedici anni con l'intenzione di vendere il nipotino che sta per nascere, ma Ricky rifiuta e grazie all'intervento di alcuni amici, Bob viene arrestato per possesso di droga.\nFamiglia Bowman-Tseguay.\nMarshall Bowman.\nInterpretato da: John Schneider\nOttimo dottore, molto credente, \u00e8 il secondo marito di Kathleen, il padre naturale di Grace e quello adottivo di Tom. Non vuole che la figlia abbia rapporti sessuali e con lei ha una brutta lite prima di partire per un convegno, dove l'aereo su cui volava precipita e muore. La figlia si ritiene la sola ed unica colpevole perch\u00e9 ha avuto un rapporto sessuale contro la volont\u00e0 del padre. Viene organizzato il funerale nel modo in cui il dottor Bowman aveva progettato. Nella seconda met\u00e0 della quarta stagione si scopre che aveva una doppia vita, quando andava a fare il volontario in Africa frequentava la prima fidanzata, con la quale aveva un figlio di nome Jacob di tre anni pi\u00f9 giovane di Grace.\nKathleen Smith Juergens Bowman Tseguay.\nInterpretata da: Josie Bissett\n\u00c8 la vedova del dottor Bowman e prima moglie di George Juergens, madre di Grace e madre adottiva di Tom, molto religiosa come del resto tutta la sua famiglia, anche se non si \u00e8 mai scoperto perch\u00e9 lei ha tradito George quando erano sposati. Adesso \u00e8 rimasta vedova e pu\u00f2 contare sull'aiuto di Tom e di Grace. Dopo la morte di Marshall deve affrontare i problemi dei suoi figli ed incontra Jeff, un ragazzo che ha perso il fratello nello stesso incidente del marito; i due iniziano ad uscire, si fidanzeranno ed in seguito si sposeranno.\nGrace Kathleen Bowman.\nInterpretata da: Megan Park\n\u00c8 un'ingenua e dolce sedicenne, capo cheerleader e fervente puritana; vorrebbe diventare medico come suo padre e sua madre \u00e8 Kathleen Bowman. Grace ha un fratello adottivo, Tom, il quale \u00e8 affetto dalla Sindrome di Down; viene descritta come una ragazza rispettosa e adorabile, ma cresciuta con le ferree regole della famiglia cui lascia decidere aspetti importanti della sua vita come i ragazzi ed il sesso, essendone quindi succube. Grace ha una storia con Jack che termina quando scopre di essere stata tradita. Nella seconda stagione, ha molti tira e molla con Jack che intraprende una relazione con Madison. Durante il campeggio bacia Jason, il fratello di Madison, e alla fine della seconda stagione comincia una relazione innocente con Ben. Scoprendo la probabile gravidanza di Adrian, la sua migliore amica, prega lei di non interromperla e nel caso in cui il padre sia Ben, di non rivelarlo a lui, perch\u00e9 troppo innocente. In seguito racconta questo a Jack dicendole che vuole un amico e cercando di convincerlo a far desistere Adrian dall'aborto. Alla fine opteranno per tirarsi fuori. Nell'ultima puntata la si vede brindare con Ben e poi, parlando con il fratello, ammettere che ha un solo rimpianto. Ha sempre avuto un rapporto altalenante con il sesso, infatti \u00e8 sempre stata indecisa sul fatto di aspettare il matrimonio, e tutte le volte che giura di conservarsi per le nozze, finisce sempre con l'infrangere il giuramento. Grace \u00e8 stata a letto con Jack e anche con Grant. Nell'ultima stagione Jack le chieder\u00e0 di sposarlo, e lei accetta, anche se non lo ama, infatti ha risposto di s\u00ec solo per non arrecare dolore a Jack, ma lei non intende sposarsi prima della laurea, e non sente il bisogno di legarsi a un uomo per il momento. Nel finale della serie i due si lasciano definitivamente, con grande felicit\u00e0 della ragazza.\nTom Bowman.\nInterpretato da: Luke Zimmerman\n\u00c8 stato adottato dai Bowman, \u00e8 molto affezionato a questa famiglia ed \u00e8 sempre pronto ad aiutare gli altri. Stravede per la sorella Grace ed \u00e8 molto amico sia di Jack sia di Ricky; ha una relazione con una ragazza, Temmy, con la quale ha intenzione di sposarsi.\nDr. Jeff Tseguay.\nInterpretato da: Reid Scott\nNuovo compagno e poi nuovo marito di Kathleen, patrigno di Grace e Tom, fratello del Dr. Tseguay che muore nello stesso incidente aereo del dr. Bowman. Dopo i funerali inizia a frequentare la vedova Bowman e iniziano una storia, decidendo di sposarsi, e dopo le nozze Jeff e Grace ammettono di aver iniziato con il piede sbagliato e ricominciano dall'inizio il loro rapporto tra patrigno e figliastra.\nFamiglia Stone/Pappas.\nRev. Sam Stone.\nInterpretato da: Tom Virtue\n\u00c8 il secondo marito della madre di Jack, ma al ragazzo vuole bene come se fosse suo figlio; \u00e8 il reverendo della parrocchia che frequentano i Bowman che, per questioni finanziarie riguardo alla chiesa chiede al figlio di uscire con Grace, visto che il dottor Bowman pu\u00f2 essere un ottimo finanziatore della chiesa. Jack in seguito s'innamora davvero di Grace. Come reverendo pu\u00f2 sembrare un po' strano e molti reverendi non condividono le sue idee anche se sa dare buoni consigli.\nSignora Stone.\nInterpretata da: Kristin Bauer\n\u00c8 la madre di Jack e la seconda moglie del reverendo Stone; di solito viene solo menzionata. Compare nella seconda stagione dando a Jack il suo parere su Madison e Grace, a favore della rossa.\nJack Pappas.\nInterpretato da: Greg Finley II\n\u00c8 un sedicenne giocatore di football americano e figliastro di un prete. L'estate precedente ha iniziato una relazione con Grace Bowman, in parte per avvicinare la famiglia puritana di lei alla chiesa del patrigno, ma in seguito se ne innamora. I suoi sentimenti per Grace vacillano quando la ragazza gli comunica di voler aspettare fino al matrimonio per copulare (non prima quindi di aver completato i suoi studi in medicina) e a causa di questo Jack fa sesso orale con Adrian. Grace rompe con lui e Jack tenta cos\u00ec in tutti i modi di riconquistarla poich\u00e9 pentito e ancora innamorato della ragazza. Avr\u00e0 poi una relazione complicata con Madison, prima segreta e poi pubblica ma nonostante ci\u00f2 non riuscir\u00e0 a togliersi completamente dalla testa Grace.\nFamiglia Enriquez/Lee.\nRuben Enriquez.\nInterpretato da: Philip Anthony-Rodriguez\n\u00c8 il padre di Adrian e ha fatto un accordo con Cindy che n\u00e9 lei n\u00e9 la figlia si sarebbero fatte vedere. Adrian \u00e8 cresciuta senza una figura paterna e lo cerca, trovandolo; all'inizio il padre non la vuole, ma poi lascer\u00e0 la donna che ha sposato dopo la relazione con Cindy ed andr\u00e0 a stare con Adrian e la madre, iniziando una nuova relazione con quest'ultima. Non gradisce che la figlia passi del tempo assieme a Ricky.\nCindy Lee.\nInterpretata da: Paola Turbay\n\u00c8 la madre di Adrian, un'assistente di volo. Ha avuto una relazione con George Juergens, causando la rottura tra quest'ultimo e la moglie. Attualmente ha una relazione con il padre di Adrian che non rivedeva da anni.\nAdrian Lee.\nInterpretata da: Francia Raisa\nUna sedicenne conosciuta come la \"sgualdrina della scuola\". Adrian \u00e8 una majorette ed \u00e8 segretamente un'ottima studentessa; la madre \u00e8 un'hostess e quindi spesso fuori casa per lavoro mentre il padre se ne \u00e8 andato quando era ancora una bambina (in futuro lei cercher\u00e0 il padre che lascer\u00e0 la sua famiglia per tornare da Adrian e sua madre). Per questo \u00e8 una ragazza insicura che cerca conforto emotivo con il sesso e soprattutto nella relazione occasionale con Ricky. Per un periodo sia lei che Ricky si convinceranno di essersi innamorati a vicenda, cosa che per\u00f2 risulter\u00e0 solo una loro illusione e pi\u00f9 avanti nella serie diventa la migliore amica di Grace. Stringe un forte legame con Ben con cui riesce a parlare cos\u00ec come parla spesso con Ashley che la considera insicura. Adrian \u00e8 in un certo senso gelosa di Amy per aver avuto un figlio da Ricky. Dopo il bacio di Ricky ed Amy sceglier\u00e0 di vendicarsi usando Ben, ma durante il rapporto sessuale con Ben, Adrian rimane incinta. Decide di abortire, ma dopo una conversazione avuta con Margaret, la madre di Ricky, decide di tenersi il bambino che in futuro si scoprir\u00e0 essere una bimba.\nTrovandosi libero, su consiglio di Betty, Ben regala ad Adrian un anello di gran valore (appartenente a Betty) in segno d'amicizia per dimostrarle che non \u00e8 sola. Piano piano i due si innamorano e decidono di sposarsi. Verso la quinta stagione Adrian andr\u00e0 in ospedale per dei controlli, insinuando che fosse il momento del parto. Cos\u00ec era, ma un lutto colpisce tutti in quanto la bambina nasce morta ed Adrian cade in una forte depressione. In questo brutto momento, Adrian scopre di poter contare sugli amici, soprattutto in Amy, che cercheranno di aiutarla a riprendersi.\nFamiglia Molina.\nMarc Molina.\nInterpretato da: Jorge Pallo\n\u00c8 il nuovo consulente scolastico del liceo Grant. All'inizio d\u00e0 consigli sentimentali soprattutto a Ben, Adrian e Jack ma in seguito decide di limitare la sua consulenza al solo ambito scolastico.\nVirginia Molina.\nInterpretata da: Constance Marie\n\u00c8 la moglie di Marc, il consulente scolastico. Anche lei \u00e8 incinta e viene invitata alla festa premaman di Amy.\nAltri personaggi.\nMadison Cooperstein.\nInterpretata da: Renee Olstead\n\u00c8 la migliore amica di Lauren ed Amy: \u00e8 fra le prime a sapere della gravidanza di Amy e cerca di aiutarla, ma \u00e8 anche una delle prime a diffondere questa notizia. Ha una relazione con Jason, il fratello di Lauren ma lo lascer\u00e0 perch\u00e9 non si applicava abbastanza nello studio. Comincer\u00e0 una relazione decisamente complicata con Jack, con cui si lascer\u00e0 e rimetter\u00e0 insieme frequentemente perch\u00e9 non \u00e8 sicura che il ragazzo abbia definitivamente chiuso con Grace. Madison, solitamente chiacchierona, non dice ad Amy che Adrian \u00e8 incinta.\nLauren Treacy.\nInterpretata da: Camille Winbush\n\u00c8 la migliore amica di Amy e Madison. Appena saputa la notizia della gravidanza di Amy, ha espresso un parere molto pessimista. Lei e Ricky si scambiano un bacio, ma niente di pi\u00f9. Comincia una relazione con Jesse, pessimo negli appuntamenti a quattro con il quale sceglie di non avere rapporti sessuali. Dopo l'estate Jesse decider\u00e0 di lasciarla e Lauren inizier\u00e0 una relazione con un altro ragazzo della squadra di football.\nJason Treacy.\nInterpretato da: Andrew McFarlane\n\u00c8 il fratello di Lauren ed \u00e8 stato il ragazzo di Madison; una volta ha baciato Grace. Ha deciso di diventare chirurgo, come il patrigno e contro il volere del padre.\nAlice Valko.\nInterpretata da: Amy Rider\n\u00c8 la ragazza di Henry e la migliore amica di Ben al quale d\u00e0 sempre buoni consigli. Alice \u00e8 la ragazza pi\u00f9 forte della scuola; \u00e8 saccente e allegra, spesso non \u00e8 coinvolta negli affari delle altre ragazze. Nonostante abbia un ragazzo, appoggia il \"Faccio da Me\". Nella prima serie bacia Jack, ma nulla di pi\u00f9. Copula con Henry durante la prima stagione, nonostante si sia lasciata con lui e poi torna insieme al ragazzo. Nella coppia comanda Alice. Lei verr\u00e0 lasciata da Henry, dato che lui sentir\u00e0 il bisogno di fare altre esperienze, ma nell'ultimo episodio torneranno insieme.\nHenry Miller.\nInterpretato da: Allen Evangelista\n\u00c8 il ragazzo di Alice e il migliore amico di Ben, con cui fa sempre scommesse. Nella prima stagione, durante la sua pausa con Alice, avr\u00e0 un certo feeling con Ashley e spesso dir\u00e0 che gli \u00e8 rimasta nel cuore. Copuler\u00e0 con Alice e si rimetteranno insieme. Nella seconda stagione comincer\u00e0 a farsi chiamare Hank ed \u00e8 l'unico ragazzo ad avere una relazione semplice e monogama nella scuola. Nella coppia comanda Alice. Lui la lascer\u00e0, dato che sentir\u00e0 il bisogno di fare altre esperienze, inoltre finir\u00e0 a letto con Adrian. Nell'ultimo episodio lui e Alice torneranno insieme, infine Henry si arruoler\u00e0 nell'esercito.\nDr. Ken Fields.\nInterpretato da: Ernie Hudson\n\u00c8 il terapista di Ricky e il padre biologico di Lauren e Jason. Ken \u00e8 ancora innamorato della ex-moglie e confida questo a George. Non vuole rinunciare ai suoi week-end con i figli e vorrebbe che Jason fosse psicologo o qualunque altra cosa fuorch\u00e9 un chirurgo, cosa che il ragazzo vuole essere.\nDr.ssa Hightower.\nInterpretata da: Deborah Raffin\n\u00c8 la pediatra di Amy ed Ashley. Lei sa della gravidanza di Amy e quando lo viene a sapere, Anne si arrabbia molto con la figlia.\nDonovan.\nInterpretato da: Alex Boling\n\u00c8 il segretario di George. Lui e il compagno Leon vogliono adottare il bambino di Amy, ma dopo rifiutano perch\u00e9 sono gi\u00e0 in procinto di un'altra adozione.\nLeon.\nInterpretato da: Larry Sullivan\n\u00c8 il compagno di Donovan.\nDuncan.\nInterpretato da: Lil' JJ\n\u00c8 il ragazzo che Jack segue negli studi. Duncan ha 14 anni, vive con la sorella di 20, \u00e8 brillante e molto sveglio. All'inizio non adora Jack, ma poi si lega molto a lui. Rimane \" scandalizzato\" dopo una conversazione sul cambiare i pannolini (ad una bambola) tra Ricky e Jack.\nDavid Johnson.\nInterpretato da: Ben Weber\nEx fidanzato di Anne Juergens e architetto di professione. Desiderava sposare la donna. Anne rimane incinta del piccolo Robert e dunque tutto fa supporre che il piccolo sia di David, ma poi si scopre che \u00e8 di George. Nella quinta stagione David riappare, sposato e con due gemelle, inoltre si scopre che \u00e8 David il padre di Robert. Lui pensava che non lo fosse perch\u00e9 credeva di essere sterile, per poi scoprire che era solo una menzogna del suo medico e della sua ex moglie, che avevano una relazione alle sue spalle. Scoperta la paternit\u00e0, otterr\u00e0 la custodia congiunta di Robbie, dandogli accesso alla sua eredit\u00e0, che divider\u00e0 con le sorelle.\nGriffin.\nInterpretato da: Brando Eaton\n\u00c8 un amico di Ashley, alla ragazza lui piace, ma quando gli chiede di copulare lui le dice che \u00e8 gay. A George \u00e8 molto simpatico perch\u00e9 lo considera un suo amico. Griffin non vuole una relazione fino alla maggiore et\u00e0 perch\u00e9 ha visto quanto \u00e8 stato complicato per i suoi fratelli, anche loro gay. Nonostante questo copula comunque con un ragazzo. Fa da guardia del corpo ad Ashley assicurandosi che non frequenti brutte compagnie, nonostante la ragazza sappia difendersi da sola. Si reca ad una riunione pro-astinenza con un ragazzo che interessava ad Ashley che lei credeva omofobo, fino a quando scopre che non \u00e8 cos\u00ec. Griffin decide di aiutare Ashley presentandole Grant, suo cugino etero. Griffin sorveglia Ashley anche perch\u00e9 incaricato da George. Nell'ultimo episodio si scopre che ha un ragazzo quando lo porta al matrimonio di Leo.\nBunny.\nInterpretata da: Kathy Kinney\n\u00c8 la responsabile della macelleria Boykewich dove Ricky e Ben lavorano. \u00c8 una donna molto precisa nel suo lavoro e a volte anche simpatica. \u00c8 vecchia amica del dottor Booman ed \u00e8 la damigella di Betty al suo matrimonio. Anche se detesta i discorsi spesso maschilisti di Ben e Ricky li aiuta sempre. Conosce Amy nell'ultimo episodio della seconda stagione rivelando di sapere solo cose buone su di lei: la ragazza risponde allo stesso modo. Bunny fa la damigella di Betty e nell'ultimo episodio consiglia a Ben di comportarsi bene, quando il ragazzo \u00e8 disperato perch\u00e9 sa che Amy dormir\u00e0 da Ricky.\nHeather.\nInterpretata da: Rumer Willis\n\u00c8 un'adolescente incinta che \u00e8 stata cacciata di casa. Heather voleva conquistare Ben, convinta che le sue preferenze fossero dovute alla gravidanza; in verit\u00e0 voleva solo un amico che non la giudicasse e Ben si occuper\u00e0 di fornirgli quell'amico che la pu\u00f2 capire: Amy.\nShawna.\nInterpretata da: Bianca Lawson\n\u00c8 la sorella di Duncan e per un periodo frequenta Jack. Suo fratello \u00e8 geloso e non vorrebbe che la sorella si fidanzasse con un minorenne. Accetter\u00e0 lo stesso Jack perch\u00e9 il ragazzo vuole dividere la sua vita amorosa dalla vita privata. Shawna scoprir\u00e0 che Jack ha baciato Grace e lo lascer\u00e0 perch\u00e9 non vuole privarlo dell'adolescenza che spetta al ragazzo. Shawn \u00e8 intelligente, caparbia, una buona cuoca ed \u00e8 religiosa: va in chiesa ogni mercoled\u00ec sera.\nMax.\nInterpretato da: Zachary Abel\n\u00c8 il figlio della moglie di Ruben e ha una relazione con Adrian, anche se il patrigno lo spedisce a fare il militare. La relazione tra lui e Adrian era molto bella e quasi romantica, finch\u00e9 Max non rivela di essere innamorato di lei, cosa che invece la ragazza non ricambia.\nGrant.\nInterpretato da: Grant Harvey\n\u00c8 il cugino di Griffin che viene spedito da quest'ultimo a casa di Ashley la notte che George \u00e8 fuori. Tra i due nasce un feeling ma Ashley, essendo la loro prima sera, non lo bacia. Fa la conoscenza di Amy quando Jimmy lo incarica di riportare la borsa ad Amy, scoprendo quindi che Ashley ha una sorella. Continuando a frequentarsi nasce una relazione alquanto confusa tra lui ed Ashley, in quanto Ashley non sembra molto presa avendo una cotta per Ricky. Rifiuta infatti di copulare con Grant mentre si propone a Ricky, di cui Grant \u00e8 geloso. Oltretutto Ashley \u00e8 contraria al trasferimento di Grant nella sua scuola in quanto non \u00e8 sicura di voler stare con lui. La loro relazione finisce senza un vero chiarimento, ma va a scemare lentamente.\nGriffin decide allora di presentargli Grace, in quanto hanno interessi simili (si scopre infatti che anche Grant vuole diventare medico come Grace e che era presente anche lui al campo estivo di medicina), si conoscono quindi ad un appuntamento a quattro organizzato da Griffin e Grace che sembra essere un fallimento, ma dal quale nascono comunque due relazioni: quella tra Griffin e Peter e quella tra Grant e Grace.\nI due sono molto affiatati nonostante il controllo della madre di Grace che vuole impedirgli di copulare, e la presenza costante di Jack che vive con Tom nella casa degli ospiti, creando a volte incomprensioni e suscitando la gelosia di Grant. Dopo diversi mesi di relazione i due iniziano ad avere rapporti sessuali e ad approfondire la loro conoscenza anche presentandosi le rispettive famiglie. Si scopre quindi che la madre di Grant ha circa trent'anni meno di suo padre, un arzillo vecchietto nonch\u00e9 famoso commentatore sportivo. Si diploma come miglior studente della scuola, entrando a Harvard.\nJimmy.\nInterpretato da: Shane Coffey\n\u00c8 il figlio dell'ex-fidanzato del college di Anne. Esce con Amy qualche volta, nonostante abiti a 2 ore di distanza, e non \u00e8 tanto turbato dal fatto che la ragazza abbia un figlio, ma pi\u00f9 dal fatto che lei possa essere innamorata di Ricky o Ben. Non ha mai avuto rapporti sessuali e vorrebbe che fosse una cosa speciale. La situazione si complica con Amy quando trova nella sua borsa un preservativo che le aveva dato Ashley. Dopo ci\u00f2 non chiamer\u00e0 pi\u00f9 la ragazza. In seguito ci viene detto da George che Jimmy ed Amy ora sono amici."}
{"id": "2781090", "revid": "767487", "url": "https://it.wikipedia.org/wiki?curid=2781090", "title": "Italia ai XII Giochi olimpici invernali", "text": "L'Italia partecip\u00f2 ai XII Giochi olimpici invernali, svoltisi a Innsbruck, Austria, dal 4 al 15 febbraio 1976, con una delegazione di 60 atleti, 11 delle quali donne. L'Italia chiuse questa edizione al decimo posto con una medaglia d'oro, due d'argento e una di bronzo."}
{"id": "2781103", "revid": "119383399", "url": "https://it.wikipedia.org/wiki?curid=2781103", "title": "Ammiraglio di flottiglia", "text": "Ammiraglio di flottiglia \u00e8 il primo grado degli ufficiali ammiragli nella marina militare di alcuni paesi: Germania, Belgio, Danimarca, Finlandia e Svezia. \u00c8 superiore al capitano di vascello e subordinato al contrammiraglio. Corrisponde al commodoro nella Royal Navy o al \"Rear admiral \"Lower half\"\" della US Navy.\nGermania.\nFlottillenadmiral o ammiraglio di flottiglia \u00e8 il grado pi\u00f9 basso degli ufficiali ammiragli della Deutsche Marine, omologo al Brigadier generale dell'Esercito e dell'Aeronautica della Germania.\nIl grado corrisponte al commodoro della Kriegsmarine e della Royal Navy e al retroammiraglio (met\u00e0 inferiore) della US Navy.\nLa sequenza dei gradi degli ufficiali generali delle forze armate tedesche \u00e8 la seguente:\nFinlandia.\nNella Suomen merivoimat, la marina militare della Finlandia il grado Lippueamiraali (finlandese)/Flottiljamiral(svedese), letteralmente Ammiraglio di flottiglia, \u00e8 il grado pi\u00f9 basso degli ufficiali ammiragli omologo al Prikaatikenraali/Brigadgeneral dell'Esercito e dell'Aeronautica militare finlandese."}
{"id": "2781104", "revid": "767487", "url": "https://it.wikipedia.org/wiki?curid=2781104", "title": "Because of You (Marques Houston)", "text": "Because of You \u00e8 il quarto ed ultimo singolo di Marques Houston ad essere estratto dal suo album d'esordio \"MH\"."}
{"id": "2781121", "revid": "15756", "url": "https://it.wikipedia.org/wiki?curid=2781121", "title": "Elfin Sports Cars", "text": "L'Elfin Sports Cars Pty Ltd \u00e8 il nome attuale di una societ\u00e0 fondata da Garrie Cooper nel 1957 in Australia. Produce vetture sportive e altri mezzi per il motorsport.\nL'Elfin Sports Cars \u00e8 di propriet\u00e0 del britannico Tom Walkinshaw, attraverso la Walkinshaw Performance che possiede anche l'Holden Special Vehicles. Precedentemente era di propriet\u00e0 di Bill Hemming e Nick Kovatch (quest'ultimo ancora direttore tecnico) che l'acquisirono nel 1998.\nAttualmente la sede si trova a Braeside, vicino a Melbourne.\nL'Elfin \u00e8 una delle pi\u00f9 antiche aziende produttrici veicoli in attivit\u00e0 in Australia e una delle pi\u00f9 vincenti con ben 29 campionati e titoli vari vinti.. La sede precedente si trovava in \"Conmurra Avenue\", a Edwardstown, vicino ad Adelaide.\nStoria.\nLa societ\u00e0 venne fondata da Garrie Cooper, un pilota australiano di successo, come Elfin Sports Car Company. Garrie Cooper mor\u00ec nel 1982, all'et\u00e0 di 46 anni. Nel 1983 la ditta venne acquistata da Don Elliott, Tony Edmondson e dal meccanico John Porter.\nCliff Cooper, il padre di Garrie, complet\u00f2 comunque le forniture degli ordini ricevuti, tra cui vetture per la Formula Vee, prima di cedere l'attivit\u00e0, e non prima di aver disegnato una nuova Formula Vee, il \"Crusader\", e una vettura per la Formula Brabham.\nNel 1993 Murray Richards acquist\u00f2 l'Elfin e cre\u00f2 una nuova generazione di vetture Elfin Clubman chiamate \"Type 3\". A causa di problemi di salute cedette l'attivit\u00e0 a Bill Hemming Nick Kovatch nel 1998.\nC'\u00e8 un'esposizione permanente dedicata alle vetture della Elfin Sports Cars a Melbourne. Il centro raccoglie 12 veicoli.\nGare.\nL'Elfin ha vinto 29 campionati e titoli incluso l'Australian Drivers' Championship, quattro Australian Sports Car Championship, 3 Australian Tourist Trophies e quattro Formula Ford Australiane, e il Gran Premio di Singapore 1968 e due volte il Gran Premio della Malesia.\nHanno corso con vetture Elfin piloti come il campione del mondo di Formula 1 James Hunt e il pilota francese Didier Pironi. Altri furono Vern Schuppan, Larry Perkins, John Bowe, Frank Matich, John McCormack, Bob Jane, John Harvey, Allan Grice and Peter Manton.\nModelli.\nVeicoli attuali.\nElfin attualmente produce due vetture sport motorizzate con un motore Chevrolet V8: la MS8 Streamliner e la MS8 Clubman mentre ha recentemente introdotto l'uso del motore GM Family II sulla T5 Clubman.\nLe vetture di Cooper.\nNella fase di Garrie Cooper la Elfin produsse 248 vetture suddivise in 27 differenti modelli, in un periodo di 25 anni."}
{"id": "2781122", "revid": "287204", "url": "https://it.wikipedia.org/wiki?curid=2781122", "title": "Italia ai XIII Giochi olimpici invernali", "text": "L'Italia partecip\u00f2 ai XIII Giochi olimpici invernali, svoltisi a Lake Placid, Stati Uniti d'America, dal 14 al 23 febbraio 1980, con una delegazione di 46 atleti, 12 dei quali donne. L'Italia chiuse questa edizione al tredicesimo posto con due medaglie d'argento."}
{"id": "2781123", "revid": "1513836", "url": "https://it.wikipedia.org/wiki?curid=2781123", "title": "Bosnia ed Erzegovina all'Eurovision Song Contest 2010", "text": "La Bosnia ed Erzegovina ha selezionato il proprio rappresentante all'Eurovision Song Contest 2010 internamente.\nUna commissione di dieci artisti ha selezionato Vuka\u0161in Braji\u0107 con la canzone \"Munja i Grom\". La canzone \u00e8 stata poi tradotta in inglese con il titolo \"Thunder and Lightning\" e presentata il 7 marzo 2010 da BHRT.\nIl 18 febbraio, era stato comunicato che, a causa dei fortissimi debiti dell'emittente nei confronti dell'Unione europea di radiodiffusione (circa 2 milioni di euro), il paese rischiava la squalificazione dall'Eurovision Song Contest 2010.\nAll'Eurovision Song Contest.\nLa Bosnia ed Erzegovina ha gareggiato nella prima semifinale, il 25 maggio, classificandosi 8\u00aa con 59 punti.\nRaggiunta quindi la finale ottiene 51 punti, che gli valgono il 17\u00ba posto."}
{"id": "2781127", "revid": "729019", "url": "https://it.wikipedia.org/wiki?curid=2781127", "title": "Insufficienza renale", "text": "L'insufficienza renale \u00e8 una riduzione delle capacit\u00e0 del rene di adempiere alle proprie funzioni (escretoria ed endocrina) nel sistema dell'organismo.\nClinica.\nClinicamente si distinguono:\nL'entit\u00e0 dell'insufficienza \u00e8 quantificabile con lo studio della clearance della creatinina o con formule che stimano la velocit\u00e0 di filtrazione glomerulare, sempre ridotte in caso di insufficienze renali.\nLa scintigrafia renale \u00e8 l'unica metodica non invasiva che consente di stimare la funzione separata dei due reni, anche in presenza di valori di creatininemia ancora nella norma (quindi in fase precoce di malattia). La scintigrafia renale sequenziale, studiando l'eliminazione lungo l'apparato urinario di specifici radiofarmaci consente di quantificare, oltre alla velocit\u00e0 di filtrazione glomerulare (GFR), il flusso plasmatico renale, la velocit\u00e0 di secrezione tubulare e i tempi di transito ed eliminazione del radiofarmaco lungo l'apparato urinario. Quest'ultimo parametro \u00e8 utile specie nel caso si sospetti un'insufficienza renale di tipo ostruttivo, in quanto, grazie al test con furosemide, \u00e8 possibile individuare pazienti che possano beneficiare di un rapido intervento causale."}
{"id": "2781134", "revid": "1776051", "url": "https://it.wikipedia.org/wiki?curid=2781134", "title": "Hr. Ms. Jacob van Heemskerck (1939)", "text": "Il Hr. Ms. \"Jacob van Heemskerck\" fu un incrociatore leggero olandese della classe Tromp, varato nel 1939. L'unit\u00e0 prende il nome dall'esploratore e ammiraglio Jacob van Heemskerck (1567\u20131607).\nStoria.\nLa nave venne sorpresa dallo scoppio della seconda guerra mondiale ormeggiata ed incompleta, ma con la propulsione funzionante. Il suo equipaggio riusc\u00ec a portarla in Inghilterra, dove venne completata. Vista l'impossibilit\u00e0 di installare il sistema di controllo del tiro per i cannoni da 150mm originariamente previsti che era rimasto in Olanda, venne riallestito come incrociatore antiaereo con cannoni da 102mm.\nPartecip\u00f2 tra l'altro alle operazioni connesse alla Incursione giapponese nell'Oceano Indiano nel 1942."}
{"id": "2781135", "revid": "250563", "url": "https://it.wikipedia.org/wiki?curid=2781135", "title": "Elfin Racing Cars", "text": ""}
{"id": "2781138", "revid": "110157", "url": "https://it.wikipedia.org/wiki?curid=2781138", "title": "Coppa Italia Serie C 1992-1993", "text": "La Coppa Italia di Serie C 1992-1993 \u00e8 stata la dodicesima edizione di quella che oggi si chiama Coppa Italia Lega Pro. Il vincitore \u00e8 stato il che si \u00e8 aggiudicato il trofeo per la sua prima ed unica volta nella storia, dopo tre finali perse precedentemente, battendo il nella finale a doppia sfida.Da questa stagione, terminato il processo di ristrutturazione, \u00e8 ulteriormente sceso, da 96 a 90, il numero delle partecipanti ed \u00e8 stata, inoltre, varata una nuova formula.Aboliti i gironi eliminatori, si sono disputati tre turni ad eliminazione diretta, con partite di andata e ritorno e stesso meccanismo delle coppe europee. I primi due turni hanno consentito la riduzione delle formazioni inizialmente partecipanti da 80 a 20.Al terzo turno, insieme alle 20 precedentemente qualificate, sono entrate in gioco le 10 squadre che hanno preso parte alla Coppa Italia Serie A e B.Le societ\u00e0 ammesse alla fase successiva sono risultate, pertanto, 15 che, suddivise in cinque gironi di tre squadre ciascuno, si sono affrontate con gare di sola andata. Le prime classificate di ogni girone e le tre seconde miglior classificate, per un totale di otto formazioni, hanno poi dato vita a quarti di finale, semifinali e finali, con lo stesso meccanismo della prima fase.\nFase eliminatoria - Primo turno.\nAl primo turno presero parte 80 squadre di cui 26 di Serie C1 e 54 di Serie C2; queste disputarono gare di andata e ritorno ad eliminazione diretta. Le squadre qualificate furono ammesse al secondo turno.Le gare si disputarono il 19 ed il 23 agosto 1992.\nSecondo turno.\nLe 40 precedentemente qualificate disputarono gare di andata e ritorno ad eliminazione diretta, le qualificate furono ammesse al terzo ed ultimo turno eliminatorio.Le gare si disputarono tra il 2 settembre il 9 settembre 1992.\nTerzo turno.\nInsieme alle 20 precedentemente qualificate, sono entrate in gioco le 10 squadre che hanno preso parte alla Coppa Italia Serie A e B. Le 15 squadre qualificate furono ammesse alla fase finale.Le gare si disputarono tra l'11 novembre ed il 2 dicembre 1992.\nFase finale - Gironi di qualificazione.\nLe 15 qualificate precedentemente vennero suddivise in cinque gironi di tre squadre ciascuno, disputarono gare di sola andata. Le squadre prime classificate di ogni girone e le tre migliori seconde furono ammesse ai quarti di finale.Le gare si disputarono il 9-13 e 16 gennaio 1993.\nGirone E.\nQualificate come seconde miglior classificate:\nQuarti di finale.\nLe gare si disputarono il 17 febbraio ed il 3 marzo 1993.\nSemifinali.\nLe gare si disputarono il 7 e 21 aprile 1993.\nFinali.\nLe gare si disputarono il 6 ed il 13 giugno 1993."}
{"id": "2781140", "revid": "120432181", "url": "https://it.wikipedia.org/wiki?curid=2781140", "title": "War Pigs", "text": "War Pigs (inizialmente intitolata \"Walpurgis\") \u00e8 uno dei pi\u00f9 celebri brani del gruppo heavy metal Black Sabbath, lunga 7 minuti e 54 secondi. Appartiene all'album \"Paranoid\", disco del 1970, il pi\u00f9 famoso di tutta la loro carriera. Il testo della canzone presenta molti temi anti-guerra, ed in particolare contro la guerra in Vietnam. La parte finale strumentale della canzone \u00e8 chiamata \"Luke's Wall\", dove Tony Iommi esegue il suo celeberrimo assolo.\nCover.\nNumerose cover del brano sono state eseguite da svariati artisti, dal vivo e su dischi fra cui:"}
{"id": "2781141", "revid": "94830914", "url": "https://it.wikipedia.org/wiki?curid=2781141", "title": "Teocrasia", "text": "Per teocrasia si intende la fusione di pi\u00f9 entit\u00e0 divine in una sola. Fenomeno riscontrabile nell'antico Egitto in concomitanza con la riforma religiosa di Amenofi IV.\nBibliografia.\nAngelo Brelich, \"Introduzione alla storia delle religioni\", Roma, Edizioni dell'Ateneo p.\u00a0181."}
{"id": "2781148", "revid": "339392", "url": "https://it.wikipedia.org/wiki?curid=2781148", "title": "Episodi di Missione Impossibile", "text": ""}
{"id": "2781155", "revid": "120150582", "url": "https://it.wikipedia.org/wiki?curid=2781155", "title": "Cristo in piet\u00e0 sorretto da due angeli (Mantegna)", "text": "Cristo in piet\u00e0 sorretto da due angeli \u00e8 un dipinto tempera su tavola () di Andrea Mantegna, databile al 1488-1500 circa e conservato nello Statens Museum for Kunst di Copenaghen.\nStoria.\nL'opera viene in genere attribuita al periodo romano dell'artista, per le affinit\u00e0 con la \"Madonna delle cave\", ma altri hanno proposto una datazione leggermente successiva, al decennio 1490-1500.\nL'opera, citata nell'inventario Gonzaga del 1627, apparteneva al cardinale Silvio Valenti Gonzaga quando nel 1763 entr\u00f2 nelle collezioni reali danesi, nucleo originario del museo di Copenhagen.\nDescrizione e stile.\nIl dipinto, firmato in basso a destra sul bordo della base marmorea, affronta in maniera del tutto originale il tema della piet\u00e0. Cristo si leva sul lato breve di un sarcofago classico finemente scolpito ed \u00e8 mostrato a figura intera con le mani aperte per mostrare tutte le ferite della crocifissione. Il suo corpo, avvolto da un drappo magnificamente chiaroscurato con colori freddi e metallici, \u00e8 sorretto da due angeli inginocchiati su un sarcofago, un serafino e un cherubino. Il coperchio della tomba si intravede a sinistra, mentre lo sfondo \u00e8 occupato da un lontano paesaggio nella luce del tramonto. A destra si vedono il Golgota e una cava dove alcuni scalpellini sono intenti a lavorare una lastra, un fusto di colonna e una statua; altri due operai si vedono nella grotta, rischiarati da una luce interna; a sinistra si vedono campi con pastori e greggi e una citt\u00e0 murata (Gerusalemme) all'ombra di uno sperone roccioso. Sul sentiero si vedono due pie donne che stanno recandosi al sepolcro.\nLe figure principali sono caratterizzate da volti contratti e angosciati, il cui dolore \u00e8 amplificato dalle linee spezzate della composizione. Si tratta di una scioltezza espressiva piuttosto nuova nell'autore, che rompe i modi statici e solenni della \"Camera degli Sposi\" in favore di \"un'energia gridata quasi con acredine\"."}
{"id": "2781158", "revid": "36426", "url": "https://it.wikipedia.org/wiki?curid=2781158", "title": "Madonna delle cave", "text": ""}
{"id": "2781165", "revid": "15756", "url": "https://it.wikipedia.org/wiki?curid=2781165", "title": "Paesi Bassi all'Eurovision Song Contest 2010", "text": "Il brano che rappresent\u00f2 i Paesi Bassi \u00e8 stato \"Ik ben verliefd\" (Sha-la-lie) (Sono innamorato (Sha-la-lie)), scritto dal settantenne compositore olandese Pierre Kartner, autore della colonna sonora del celebre cartone animato I Puffi. L'artista che interpret\u00f2 il brano venne selezionato il 7 febbraio, durante il \"Nationaal Songfestival\", al quale parteciperono 5 cantanti, che riarrangerono il brano.\nCritiche.\nLa canzone di Kartner \u00e8 soggetta a forti critiche levatesi dai fan olandesi dell'Eurofestival, che ritengono il pezzo poco adatto allo spettacolo a causa delle sue sonorit\u00e0 che richiamano molto il pop anni '70. Recentemente, poi, il pezzo olandese \u00e8 stato accusato di plagio rispetto ad una canzone di Ulli Bastian, \"Shalali shalala (du bist wieder da)\". Ad ogni modo, TROS, la rete nazionale, non si \u00e8 pronunciata a tal riguardo.\nAll'Eurofestival.\nI Paesi Bassi gareggiarono nella seconda semifinale, il 27 maggio, e si esibirono tra i secondi nove, come stabilito dall'estrazione effettuata il 7 febbraio.\nCollegamenti.\nEurovision Song Contest 2010"}
{"id": "2781190", "revid": "110157", "url": "https://it.wikipedia.org/wiki?curid=2781190", "title": "Festival da Can\u00e7\u00e3o 2010", "text": "La quarantaseiesima edizione del Festival da Can\u00e7\u00e3o si \u00e8 tenuta tra il 2 e il 6 marzo 2010 presso il Campo Pequeno di Lisbona e ha selezionato il rappresentante del Portogallo all'Eurovision Song Contest 2010.\nLa vincitrice \u00e8 stata Filipa Azevedo con \"H\u00e0 dias assim\"."}
{"id": "2781191", "revid": "6923", "url": "https://it.wikipedia.org/wiki?curid=2781191", "title": "D\u00fcsseldorf Hauptbahnhof", "text": ""}
{"id": "2781193", "revid": "857138", "url": "https://it.wikipedia.org/wiki?curid=2781193", "title": "Roberta Mazzoni", "text": ""}
{"id": "2781198", "revid": "339392", "url": "https://it.wikipedia.org/wiki?curid=2781198", "title": "Mainz Hauptbahnhof", "text": ""}
{"id": "2781200", "revid": "726373", "url": "https://it.wikipedia.org/wiki?curid=2781200", "title": "The Guild", "text": "The Guild (che in lingua inglese significa \"La gilda\") \u00e8 una pluripremiata webserie incentrata sulla vita di una gilda online, \"The Knights of Good\" (\"I cavalieri del bene\") e composta da episodi che variano tra i 3 e gli 8 minuti; il primo episodio \u00e8 stato messo online il 27 luglio 2007. Si trova sul sito ufficiale della serie, su iTunes e Zune Marketplace per il podcast, effinfunny.com e YouTube, ed \u00e8 disponibile per il download da Xbox Live Marketplace..\n\"The Guild\" \u00e8 scritto da Felicia Day (che interpreta Codex), diretto da Jane Selle Morgan e Greg Benson per la prima stagione e da Sean Becker per le due successive, e prodotto da Jane Selle Morgan e Kim Evey. La produzione di 12 nuovi episodi per la stagione 3 cominci\u00f2 il 13 giugno 2009 e termin\u00f2 l'11 luglio dello stesso anno.\nJoss Whedon ha affermato che \"The Guild\" \u00e8 stata tra le sue fonti di ispirazioni per il proprio \"Dr. Horrible's Sing-Along Blog\", in cui la Day aveva la parte di protagonista.\nProduzione.\n\"The Guild\" deve la sua creazione all'esperienza personale della Day, appassionata giocatrice di \"World of Warcraft\" nelle pause tra i suoi lavori cinematografici e televisivi. Dopo due anni di dipendenza dal gioco, decise di rendere questa esperienza produttiva in qualche maniera e svilupp\u00f2 il pilot per una sitcom: la serie espressamente si manteneva vaga sul gioco on-line per evitare problemi di copyright e per rivolgersi ad un pubblico pi\u00f9 vasto possibile di giocatori di ruolo online. Day inoltre sperava di mostrare con chiarezza che la tipologia del giovane nerd che vive con i suoi genitori non \u00e8 l'unica tipologia di giocatore.\nRitenendo per\u00f2 che la televisione non fosse lo strumento pi\u00f9 adatto per raggiungere quel tipo di target, si decise di mandare la serie online producendola con Jane Selle Morgan e Kim Evey. Poco dopo conobbe Sandeep Parikh e Jeff Lewis all'Empty Stage Comedy Theatre a Los Angeles e su di loro scrisse i ruoli di Zaboo e Vork, mentre scelse il resto del cast tramite audizione. Dopo aver girato i primi tre episodi in due giorni e mezzo finirono i fondi: mediante un link per una donazione on-line su PayPal ottennero abbastanza denaro per girare il quarto ed il quinto episodio.\nIl resto degli episodi and\u00f2 in onda fino all'estate 2008 per un totale di 10 episodi e due speciali, uno dei quali cantato (\"Christmas Raid Carol\"). \"The Guild: Season 1 DVD\" \u00e8 stata poi messa in vendita su Amazon.com per il mercato americano."}
{"id": "2781201", "revid": "339392", "url": "https://it.wikipedia.org/wiki?curid=2781201", "title": "Wiesbaden Hauptbahnhof", "text": ""}
{"id": "2781203", "revid": "120363769", "url": "https://it.wikipedia.org/wiki?curid=2781203", "title": "La caccia allo Snark", "text": "La caccia allo Snark (\"The Hunting of the Snark\") \u00e8 un poemetto umoristico e nonsense dello scrittore inglese Lewis Carroll, scritto nel 1874 e pubblicato per la prima volta nel 1876 dall'editore Macmillan, con illustrazioni di Henry Holiday.\nIl poema racconta le improbabili avventure di un gruppo di personaggi impegnati nella caccia a un mostro chiamato \"Snark\". Alcuni elementi dello \"Snark\" (in particolare la descrizione del mostro e l'uso del \"portmanteau\") rimandano chiaramente alla poesia \"Jabberwocky\" del libro \"Dietro lo specchio\", pur non avendo l'opera altre correlazioni con le avventure di Alice. Come altre opere di Carroll, lo \"Snark\" \u00e8 stato studiato e analizzato da molti critici; uno dei saggi pi\u00f9 importanti sull'argomento \u00e8 \"The Annotated Snark\" di Martin Gardner.\nCarroll dedic\u00f2 l'opera a Gertrude Chataway (1866-1951), una delle bambine con cui amava intrattenersi, e probabilmente la sua preferita dopo Alice Liddell. Sebbene molti elementi dell'opera la caratterizzino come non particolarmente adatta ai bambini (in particolare i toni spesso tenebrosi, l'assenza di un lieto fine, le illustrazioni grottesche di Holiday), Carroll invi\u00f2 copie omaggio (autografate con dediche spesso basate su acrostici) a ottanta dei suoi bambini preferiti.\nCome per le altre opere di Carroll, le indicazioni fornite dall'autore circa come egli avesse concepito lo \"Snark\" sono piuttosto oscure. Nel 1887 scrisse:\nEdizioni.\n\"La caccia allo Snark\" \u00e8 stato tradotto in italiano da Cesare Vico Ludovici (\"La caccia allo Snarco\", Magi-Spinetti, Roma 1940), Milli Graffi (\"La caccia allo Snualo\", Studio Tesi, Pordenone 1985), Luca Tomasi (\"La caccia allo Squarco\", 1985), Roberto Sanesi (\"La caccia allo Snark\", SE, Milano 1989), Lucio Mazzi (\"La caccia allo Snark\", Moby Dick, Faenza 1992) e Adriano Orefice, Il Covile, 2011) e da Paolo Pedrazzi. Una nuova traduzione di Daniela Almansi \u00e8 in libreria dal 28 gennaio 2021 (\"La caccia allo Squarlo\", Orecchio acerbo, 2021)\nInfluenza culturale.\nL'oncologo statunitense S. Mukherjee nella sua opera \"L'imperatore del male\" propone un parallelismo tra \"La caccia allo Snark\" e la ricerca dell'origine evolutiva del gene src, causa del sarcoma virale di Rous: come lo snark risulta uno dei cacciatori che in precedenza avevano cercato di catturare l'inafferrabile snark, (da cui la natura nonsense della poesia), cos\u00ec, pi\u00f9 sensatamente - e sorprendentemente per le decine di scienziati che se ne erano occupati -, l'oncogene virale src risulta essere una versione impazzita di un gene ampiamente presente in tutto il regno animale, uomo compreso; in altre parole, il nostro peggior nemico viene da dentro di noi ed \u00e8 addirittura parte di noi stessi.\nIl poema viene esplicitamente citato nel romanzo di fantascienza \"Nell'oceano della notte\" dello scrittore statunitense Gregory Benford che assegna il nome \"Snark\" a una misteriosa astronave aliena."}
{"id": "2781214", "revid": "599013", "url": "https://it.wikipedia.org/wiki?curid=2781214", "title": "Ry\u00f4 Horikawa", "text": ""}
{"id": "2781216", "revid": "1543377", "url": "https://it.wikipedia.org/wiki?curid=2781216", "title": "The Best of The Manhattan Transfer (1988)", "text": "The Best of The Manhattan Transfer (o semplicemente The Best of) \u00e8 una raccolta di successi del gruppo vocale statunitense The Manhattan Transfer, pubblicata nel 1988 dalla WEA Italiana.\nIl disco.\nLa raccolta fu pubblicata per il mercato italiano dopo il buon successo ottenuto dagli album \"Vocalese\" del 1985 e soprattutto \"Brasil\" del 1987 grazie al traino del singolo \"Soul Food To Go\". Nel febbraio del 1988 i Manhattan Transfer furono anche ospiti del Festival di Sanremo e presentarono proprio la canzone composta da Djavan.\nUn disco con lo stesso titolo, ma con una scaletta e una copertina diverse, era stato pubblicato nel 1981 negli Stati Uniti dalla Atlantic Records. In quel disco mancavano alcuni brani che avevano avuto un particolare successo in Europa come \"Chanson d'amour\", presente invece in questa raccolta che, rispetto alla precedente, \u00e8 aggiornata agli album prodotti fino al 1987."}
{"id": "2781218", "revid": "253269", "url": "https://it.wikipedia.org/wiki?curid=2781218", "title": "Julie Kavner", "text": "\u00c8 nota per essere la doppiatrice originale di Marge Simpson nella serie animata \"I Simpson\", nella quale presta la voce anche a Patty, a Selma e a Jacqueline Bouvier.\nBiografia.\nSecondogenita di Rose, consulente familiare, e David Kavner, mobiliere, diviene conosciuta nel 1974 quando interpreta il ruolo di Brenda Morgenstern nella nota serie televisiva statunitense \"Rhoda\", trasmessa in Italia nel 1979 nel corso del contenitore pomeridiano \"Buonasera con...\"; l'interpretazione le vale 4 candidature ai Golden Globe e una statuetta agli Emmy Award (nel 1978), oltre ad altre 3 candidature per lo stesso premio.\nSul grande schermo recita in varie pellicole di Woody Allen: \"Hannah e le sue sorelle\" (1986), \"Radio Days\" (1987), \"New York Stories\" (1989), nell'episodio \"Edipo relitto\", \"Don't Drink the Water\" (1994) e \"Harry a pezzi\" (1997). Dal 1987 al 1990 \u00e8 nel cast del programma TV \"The Tracey Ullman Show\", all'interno del quale vengono lanciati per la prima volta \"I Simpson\". Nel celebre cartone animato la Kavner lavora come doppiatrice di Marge Simpson e delle sue sorelle Patty e Selma Bouvier; tale doppiaggio le vale un secondo Emmy Award nel 1992; lavora in tale ruolo in tutte le edizioni finora prodotte, compreso il lungometraggio \"I Simpson - Il film\" (2007). \nDal 2007 doppia Marge in alcuni cortometraggi a tema natalizio sui Simpson. Nel 2004 doppia la mamma nella versione originale di \"Il re leone 3 - Hakuna Matata\".\nDoppiatrici italiane.\nNelle versioni in italiano dei suoi film, Julie Kavner \u00e8 stata doppiata da: \nDa doppiatrice \u00e8 sostituita da:"}
{"id": "2781223", "revid": "29648674", "url": "https://it.wikipedia.org/wiki?curid=2781223", "title": "Shock termico", "text": ""}
{"id": "2781225", "revid": "1053219", "url": "https://it.wikipedia.org/wiki?curid=2781225", "title": "Saotome", "text": "Saotome \u00e8 un cognome giapponese"}
{"id": "2781230", "revid": "767487", "url": "https://it.wikipedia.org/wiki?curid=2781230", "title": "Roberta Mazzoni (cantante)", "text": " Ha inciso per la Jolly.\nBiografia.\nSi \u00e8 avvicinata alla musica ancora da bambina e nel 1960 \u00e8 entrata a far parte come cantante in gruppi di ballo liscio attivi in Emilia-Romagna. Il suo debutto discografico \u00e8 avvenuto nel 1961 con l'incisione di un disco - \"Midi Midinette \" - distribuito sul lato A di un 45 giri omaggio allegato alla rivista di enigmistica \"Nuova Enigmistica Tascabile\". Dell'anno successivo \u00e8 un altro 45 giri, \"Il gabbiano/La casa\".\nNel 1963 la cantante prende parte al festival di Castrocaro piazzandosi al terzo posto. La buona posizione di classifica le vale un contratto discografico con la Jolly che l'anno successivo le pubblica i singoli \"Sulla neve con me\" / \"I tuoi baci sono baci\" e \"Non devi pi\u00f9\" (\"cover\" di \"Don't Try to Fight it Baby\") / \"Di sera non esco\". Piero Soffici e Vito Pallavicini scrivono poi per lei \"Bugiardo\", un brano che la inserisce nelle classifiche di vendita. Segue nello stesso anno \"L'amore di Nessuno\" (versione di \"This Empty Place\" di Burt Bacharach).\nNel 1965, Mazzoni partecipa al Cantagiro presentando il brano composto da Gianni Morandi con Alfredo Medici e Alberti \"Ho sofferto per te\". Si piazza al secondo posto e il relativo singolo ottiene un ottimo successo di vendite. Sempre nel 1965 appare nel film musicarello di Tullio Piacentini \"Viale della canzone\".\nAl Cantagiro 1966 presenta \"Io di notte\", una canzone composta da Al Bano; sempre nello stesso anno partecipa anche al Festival delle Rose del 1966, dove ha presentato \"Come ritorna il giorno\", testo di Alberto Testa e musica di Eros Sciorilli.\nIn quel periodo Mazzoni partecipa poi al festival di Zurigo e a tourn\u00e9e a New York e in Canada con i colleghi Nicola Di Bari, Remo Germani e Tony Dallara.\nDel 1967 \u00e8 la pubblicazione del suo unico album discografico: contiene i successi pubblicati in singolo oltre a canzoni della tradizione romagnola (\"Romagna mia\") e standard come \"Cuccurucucu paloma\" e \"Quando sei con lei\", da un brano di Dusty Springfield tradotto da Vito Pallavicini.\nTra i brani da lei incisi vi \u00e8 anche \"Ho paura\", scritta da Umberto Balsamo ed Herbert Pagani.\nDopo due anni viene scritturata dalla casa discografica Rare con cui incide \"La nostra favola\" (\"Delilah\" nella versione di Jimmy Fontana) ed altri singoli. Ma nel 1971 la cantante, nel frattempo sposatasi con un musicista, si ritira per dedicarsi alla famiglia. L'assenza dal palcoscenico dura per\u00f2 poco, tanto che gi\u00e0 nel 1972 \u00e8 assieme all'orchestra del marito Berardo Scaglioni con cui continua ad esibirsi per tutti gli anni ottanta e per met\u00e0 degli anni novanta.\nSi \u00e8 ritirata nel 1995 per intraprendere una nuova attivit\u00e0: quella di conduttrice su un'emittente privata di un programma radiofonico intitolato \"Musa e parole\"."}
{"id": "2781236", "revid": "767487", "url": "https://it.wikipedia.org/wiki?curid=2781236", "title": "L'ultimo treno", "text": "L'Ultimo treno (\"Edges of the Lord\") \u00e8 un lungometraggio polacco di produzione statunitense del 2001, diretto da Yurek Bogayevicz.\nIl film usc\u00ec in Polonia il 12 ottobre 2001 e nelle sale italiane il 24 maggio 2002.\nTrama.\nCracovia, 1943 - I nazisti occupano la Polonia. Per salvarlo dai nazisti, una coppia di intellettuali ebrei invia il loro figlio di 11 anni Romek a una famiglia di contadini, nella quale viene presentato da Gniecio come un lontano cugino. Non appena arriva, Romek scopre l'odio di W\u0142adek per lui. La famiglia ha difficolt\u00e0 ad accoglierlo. tuttavia Tolo, il figlio pi\u00f9 giovane di Gniecio, diventa rapidamente amico di Romek.\nAncora una volta i bambini devono affrontare la tirannia dei nazisti. Ad esempio, osservano come i tedeschi costringano il prete, il cui nome non viene rivelato durante il film, a catturare in modo umiliante alcuni maiali per salvare la vita di due persone (colpevoli di aver nascosto questi maiali ai nazisti), cosa che non riesce a fare. L'odio di Vladek per Romek si intensifica quando la sua ragazza, Maria, rompe con lui per stare con Romek. Solo quando il padre di W\u0142adek viene ucciso in citt\u00e0, lui e Romek si riconciliano e diventano amici.\nIl sacerdote regala ai bambini un gioco apostolico come \"esercizio\" per la loro prima comunione. Da quel momento in poi, Tolo non sar\u00e0 pi\u00f9 lo stesso: crea parallelismi con la sua vita e quella di Ges\u00f9 e alla fine crede di essere lui stesso Ges\u00f9, destinato a sacrificarsi. Ossessionato dalla sua \"missione\" si fa crocifiggere a un albero, credendo che questo riporter\u00e0 indietro il suo defunto padre. Arriva a indossare anche una corona di spine e persino ballare nudo sotto una bufera.\nIl villaggio \u00e8 vicino a una pista che porta ad ovest ad Auschwitz. In risposta alla frase \"E avresti dovuto essere su questi treni molto tempo fa\", Romek va su questa linea ferroviaria e viene a sapere cosa sta succedendo agli ebrei . Il giorno dopo va dal prete e scopre involontariamente che il vicino Kluba sapeva dei suoi veri genitori e che Kluba era l'assassino del padre di W\u0142adek.\nDopo una discussione con Robal - il figlio di Kluba - W\u0142adek e Romek lo seguono nella foresta di notte per scoprire cosa fa ogni notte: rapinare gli ebrei che sono fuggiti dai treni. Un'osservazione di Romek fa sospettare a Robal che Romek sappia pi\u00f9 di quanto dovrebbe. Si scatena breve rissa e Robal violenta Maria. indifesa e semincosciente.\nDopo la confessione al sacerdote, Vladek e Romek seguono nuovamente Robal, questa volta armati. Fuori di s\u00e9 per l'omicidio di suo padre e lo stupro di Maria, W\u0142adek spara finalmente a Robal e ottiene la sua vendetta. Il rumore risultante attrae i tedeschi. W\u0142adek riesce a scappare, ma Romek reagisce un attimo troppo tardi e viene scoperto dai tedeschi. L'ufficiale nazista fraintende completamente la situazione: pensa che Romek stia derubando gli ebrei e lo porta nel punto pi\u00f9 vicino dove gli ebrei vengono caricati sui treni. L\u00e0 viene incaricato cercare gli ebrei per oggetti di valore per il piacere dei nazisti, orgogliosi delle \"gesta\" del piccolo contro i giudei. W\u0142adek, che \u00e8 venuto ad aiutare Romek, viene catturato da un soldato tedesco e liberato da Romek, che afferma ai nazisti che W\u0142adek lo ha aiutato nella foresta. Poco dopo, Tolo appare tra la folla e, deciso a sacrificarsi come il Cristo redentore, nega consapevolmente ai nazisti qualsiasi relazione o conoscenza con gli altri due ragazzi e viene caricato sul treno, il che significa per lui morte certa. W\u0142adek e Romek osservano impotenti il treno dirigersi verso il crudele destino di Tolo.\nIl film si conclude con la comunione dei bambini rimasti e un segreto atto di tolleranza del sacerdote nei confronti di Romek: \u00e8 l'unico a non ricevere un'ostia consacrata sulla lingua, ma un residuo dell'ostia, un segno di rispetto verso la sua vera origine ebrea."}
{"id": "2781244", "revid": "1543377", "url": "https://it.wikipedia.org/wiki?curid=2781244", "title": "Fitofarmaco sistemico", "text": "Il fitofarmaco sistemico \u00e8 un prodotto fitosanitario i cui principi attivi possono venir assorbiti da radici o dalle foglie per essere traslocati nel resto degli organi della pianta.\nI fitofarmaci dotati di sistemia acropeta sono in grado di raggiungere gli apici vegetativi in espansione della coltura trattata (protezione dei germogli dalle crittogame e dagli insetti) poich\u00e9 si diffondono nella pianta per via xilematica. La sistemia basipeta riguarda invece i fitofarmaci in grado diffondersi anche attraverso il floema e raggiungere le radici e gli altri organi ipogei (importante soprattutto negli erbicidi).\nAlcuni principi attivi sono dotati di entrambe le sistemie (es: Fosetil-Alluminio).\nTra i pi\u00f9 diffusi fitofarmaci sistemici, vi sono:"}
{"id": "2781248", "revid": "767487", "url": "https://it.wikipedia.org/wiki?curid=2781248", "title": "Museo antoniano", "text": "Il Museo Antoniano si trova annesso alla basilica del Santo a Padova.\nRiaperto nel 1995, raccoglie varie opere d'arte realizzate nei secoli per la basilica e per la Veneranda Arca di sant'Antonio da Padova, che vanno dai dipinti, alle sculture, ai gessi, i paramenti sacri, arazzi e oreficerie.\nTra i capolavori del museo ci sono la lunetta con il \"Monogramma di Cristo tra due santi\" di Mantegna, gi\u00e0 sul portale centrale della basilica, tarsie lignee del XV secolo, la \"Navicella\" dell'oreficeria tedesca del XVI secolo e pala d'altare di Tiepolo e Piazzetta. Una rarit\u00e0 \u00e8 il paramento liturgico del XVIII secolo, tessuto a Lione."}
{"id": "2781250", "revid": "124824578", "url": "https://it.wikipedia.org/wiki?curid=2781250", "title": "Roberta Mazzoni (sceneggiatrice)", "text": "Come autrice di gialli utilizza lo pseudonimo Roberta De Falco.\nBiografia.\nRoberta Mazzoni nasce a Milano, il 3 ottobre del 1951, figlia di Alberto Mazzoni e Cora Durini di Monza. Suo nipote \u00e8 lo scrittore Carlo Mazzoni. Nel 1976 si trasferisce a Roma dove, oltre a svolgere attivit\u00e0 di sceneggiatrice, insegna narratologia cinematografica. Mazzoni fa oggi parte del consiglio della Fondazione Tamaro, per progetti formativi e umanitari in collegamento con la Limmat Stiftung. \nOggi vive e lavora a Porano, nella campagna di Orvieto (TR) con la scrittrice Susanna Tamaro, con cui convive dal 1988.\nMentre frequentava i corsi di Letteratura alla Universit\u00e0 Statale di Milano, ha esordito nel mondo dello spettacolo nel 1970 come costumista al Piccolo Teatro di Milano. Ha collaborato a lungo con la Rai. Come autrice letteraria ha pubblicato nel 1995 per Il Saggiatore l'antologia di aforismi \"Scrivere - manuale a pi\u00f9 voci per aspiranti narratori\". Ha scritto anche un libro a copie numerate (\"Verso Pergamo\", edito da Imago, 1983) e ha condotto, insieme ad Annalisa Scafi, un'intervista a una desaparecida cilena per il libro \"Il mio triste continente\".\nCon lo pseudonimo Roberta De Falco \u00e8 autrice di alcuni romanzi gialli, pubblicati da Sperling &amp; Kupfer, ambientati a Trieste e con protagonista il commissario Ettore Benussi. Come traduttrice, si \u00e8 occupata di \"Segreti, Silenzi, Bugie\" di Adrienne Rich (edito da La Tartaruga nel 1982). \u00c8 stata curatrice di un libro di Cesare Zavattini (\"Basta coi Soggetti\", edito da Bompiani, 1977). \u00c8 stata aiuto montatrice alla Rai Corporation di New York (1977). Sempre per la televisione ha realizzato programmi scientifici in collaborazione con Ruggero Orlando (\"La Casa del Sole\", 1978; \"L'Universo dopo Einstein\", 1979). Ha poi iniziato l'attivit\u00e0 di assistente alla regia in due film (\"Stark System\" di Armenia Balducci, 1979, e \"La pelle\", di Liliana Cavani)."}
{"id": "2781253", "revid": "1305772", "url": "https://it.wikipedia.org/wiki?curid=2781253", "title": "Servi della carit\u00e0", "text": "I Servi della Carit\u00e0 (in latino \"Congregatio Servorum a Charitate\"), ovvero Opera Don Guanella, sono un istituto religioso maschile di diritto pontificio: i membri di questa congregazione clericale, detti popolarmente Guanelliani, pospongono al loro nome la sigla S.d.C.\nStoria.\nLa congregazione trae origine dalla \"Casa della Divina Provvidenza\" aperta a Como nel 1886 da don Luigi Guanella (1842-1915) per offrire assistenza ai bisognosi. Inizialmente Guanella gest\u00ec l'istituto insieme alle suore Figlie di Santa Maria della Provvidenza, ma presto a lui si unirono anche alcuni sacerdoti che, con il passare del tempo, raggiunsero il numero di ventiquattro.\nDietro indicazione della Congregazione romana dei Vescovi e Regolari, il 24 marzo 1908 Guanella, assieme ad altri diciassette compagni, emise i voti semplici e perpetui dando formalmente inizio all'istituto.\nLa congregazione ricevette il pontificio decreto di lode il 15 agosto 1912 e le sue costituzioni vennero approvate definitivamente dalla Santa Sede il 16 luglio 1935.\nIl fondatore \u00e8 stato beatificato da papa Paolo VI il 25 ottobre 1964 e canonizzato da papa Benedetto XVI il 23 ottobre 2011.\nAttivit\u00e0 e diffusione.\nI guanelliani si dedicano a tutte le opere di misericordia, particolarmente a favore dei disabili mentali, degli anziani e dei fanciulli.\nSono presenti in Europa (Italia, Polonia, Spagna, Svizzera), nelle Americhe (Argentina, Brasile, Cile, Colombia, Guatemala, Messico, Paraguay, Stati Uniti d'America), in Asia (India, Filippine, Israele, Vietnam) e in Africa (Repubblica Democratica del Congo, Ghana, Nigeria); la sede generalizia a Roma.\nAl 31 dicembre 2005, la congregazione contava 76 case e 494 religiosi, 319 dei quali sacerdoti."}
{"id": "2781260", "revid": "339392", "url": "https://it.wikipedia.org/wiki?curid=2781260", "title": "Esercito Jugoslavo nella Patria", "text": ""}
{"id": "2781265", "revid": "1543377", "url": "https://it.wikipedia.org/wiki?curid=2781265", "title": "Verona Illustrata", "text": "Verona illustrata \u00e8 una rivista a periodicit\u00e0 annuale edita dal Museo di Castelvecchio di Verona, rivolta alle Soprintendenze, alle Universit\u00e0 e agli apporti \"fuori ruolo\": \nTitolo.\nLa testata ricorda l'omonima opera del veronese Scipione Maffei (1732), un'enciclopedia dedicata alla storia, agli scrittori e ai monumenti della citt\u00e0 di Verona .\nStoria.\nFondata nel 1988 sotto l'egida del direttore Licisco Magagnato, portata avanti da Sergio Marinelli \u00e8 tuttora una delle pi\u00f9 importanti riviste di storia dell'arte in Italia. Accoglie contributi di vari autori, spesso internazionali, di qualsiasi argomento ma prevalentemente collegato alla storia e alle personalit\u00e0 legate a Verona e/o al Veneto.\nIl comitato di redazione della rivista \u00e8 composto da Sergio Marinelli e Paola Marini (direttori), Gino Castiglioni, Alessandro Corubolo, Giorgio Marini. \u00c8 stampata dalla Stamperia Valdonega una delle pi\u00f9 antiche tipografie di Verona."}
{"id": "2781273", "revid": "55935", "url": "https://it.wikipedia.org/wiki?curid=2781273", "title": "Alfonso Ciccarelli", "text": ""}
{"id": "2781278", "revid": "125695088", "url": "https://it.wikipedia.org/wiki?curid=2781278", "title": "Bob Hayes", "text": "Dal 1964 al 1968 \u00e8 stato il co-detentore del record mondiale dei 100 metri piani con il tempo manuale di 10\"0 (10\"06 elettronico), poi battuto dal connazionale Jim Hines.\nSoprannominato \"Bullet Bob\", \u00e8 l'unico sportivo della storia ad aver vinto un titolo olimpico e un Super Bowl.\nBiografia.\nBob Hayes frequenta in giovent\u00f9 la \"Matthew Gilbert High School\" di Jacksonville, in Florida, giocando nella squadra di football americano. Nel frattempo si dedica anche all'atletica leggera con ottimi risultati: stabilisce il record mondiale delle 60 iarde con 5\"9, abbattendo per primo la soglia dei sei secondi.\nNel 1962 stabilisce il primato mondiale anche nelle 100 iarde con 9\"2, successivamente migliorato fino a 9\"1, record che manterr\u00e0 per undici anni. Nello stesso anno Hayes stabilisce la migliore prestazione mondiale dell'anno sui 200 metri piani ed eguaglia il record mondiale sulle 220 iarde.\nAi Giochi olimpici di conquista due medaglie d'oro, vincendo i 100 metri piani e la staffetta 4\u00d7100 metri e stabilendo in entrambe le gare il record mondiale, rispettivamente con 10\"0 (eguagliato) e 39\"0.\nDopo la vittoriosa esperienza olimpica, Hayes abbandona l'atletica per dedicarsi al football americano: gioca per 10 stagioni come wide receiver con i Dallas Cowboys, con i quali conquista il Super Bowl nel 1972, e conclude la carriera nel 1975 con i San Francisco 49ers.\nMuore il 18 settembre 2002, all'et\u00e0 di 59 anni, per cancro e disturbi al fegato.\nNel 1976 \u00e8 stato introdotto nella National Track &amp; Field Hall of Fame e nel 2009 nella Pro Football Hall of Fame."}
{"id": "2781293", "revid": "439724", "url": "https://it.wikipedia.org/wiki?curid=2781293", "title": "Azzurro (brano musicale)", "text": "Azzurro \u00e8 un brano musicale scritto da Vito Pallavicini e Paolo Conte ed inciso la prima volta da Adriano Celentano su 45 giri, inserito poi nell'album omonimo \"Azzurro/Una carezza in un pugno\", entrambi pubblicati nel maggio 1968 dalla casa discografica di Celentano.\nLa canzone \u00e8 entrata subito nell'immaginario collettivo degli italiani, nonostante non appartenesse al genere tradizionale e melodico, ed \u00e8 divenuta uno dei brani italiani pi\u00f9 popolari in tutto il mondo, assieme a \"Nel blu dipinto di blu\".\nStoria.\nNel 1966 era entrato nel Clan Celentano come autore (presentato da Roby Matano de I Campioni) un giovane avvocato astigiano con la passione per la musica: Paolo Conte. \nVisto che il suo contratto con la RCA Italiana era in scadenza, Conte aveva iniziato a collaborare con il Clan Celentano ed aveva subito scritto alcune canzoni per il cantante milanese, come \"Chi era lui\" e nel 1967 con Miki Del Prete e Luciano Beretta, aveva scritto una canzone per Celentano e sua moglie Claudia Mori, \"La coppia pi\u00f9 bella del mondo\", brano che trionf\u00f2 al Cantagiro. Stavolta collabora con il paroliere Vito Pallavicini, e sar\u00e0 \"Azzurro\" a far affermare e lentamente imporre Conte come musicista.\nTesto e musica.\nNel 1968 Conte compone una musica non ben definibile: non \u00e8 un rock, non \u00e8 un lento, non \u00e8 una ballata, non \u00e8 un liscio, ma una specie di marcetta, senza dubbio originale, che si abbina ad un testo che Vito Pallavicini pare aver scritto su misura per Celentano, in quanto racchiude tutte le tematiche care all'artista (dall'amore all'ecologia alla religione), unite dalla cornice del celebre ritornello, dotato di grande carica ritmica e sonora grazie all'arrangiamento orchestrale di Nando de Luca originale e moderno.\nSuccesso e classifiche.\nLa canzone riscuote comunque un enorme successo e raggiunge la prima posizione nella classifica annuale delle vendite del 1968 in Italia, rimane anche diverse settimane al numero uno della classifica in Austria.\nAltre versioni.\nLa canzone ha avuto numerose cover, si ricordano:\nEsiste col un testo di Kurt Feltz e con quello di Peter Alexander che la incide.\nin ungherese\nInno.\nIl brano \u00e8 l'inno ufficiale della societ\u00e0 calcistica ed \u00e8 utilizzato dal durante i riscaldamenti pre-partita di ogni gara, in passato fu anch'esso un inno della societ\u00e0 lariana."}
{"id": "2781307", "revid": "729019", "url": "https://it.wikipedia.org/wiki?curid=2781307", "title": "406 mm/50 B-37", "text": "Il 406\u00a0mm/50 B-37 \u00e8 un cannone navale sovietico progettato nel 1937 per essere installato sulle navi da battaglia della classe Sovetskij Sojuz. Sui dodici esemplari dei quali venne iniziata la costruzione, solo uno fu utilizzato operativamente durante la seconda guerra mondiale, mentre gli altri rimasero pi\u00f9 o meno incompiuti.\nSviluppo ed utilizzo.\nLo sviluppo di cannoni per le navi da battaglia della classe Sovetskij Sojuz fu avviato nel 1937. La costruzione dei primi esemplari inizi\u00f2 nel 1939, e fino al giugno 1941 ne furono ordinati dodici.\nNelle intenzioni dei progettisti, questi cannoni avrebbero dovuto essere installati in torri trinate, nella misura di tre per ogni Sovetskij Sojuz. Per la progettazione delle torri, cos\u00ec come dei cannoni, ci si era avvalsi della collaborazione di tecnici stranieri.\nTuttavia, a causa dello scoppio della guerra, l'allestimento dei pezzi venne sospeso e solo uno fu utilizzato operativamente, per azioni di difesa durante l'assedio di Leningrado.\nOggi il cannone non esiste pi\u00f9, e sopravvive solo uno dei suoi proiettili presso il Museo Navale Centrale, a San Pietroburgo.\nTecnica.\nIl 406\u00a0mm/50 B-37 era stato sviluppato in particolare con l'assistenza del Regno d'Italia, ed infatti aveva alcuni dei difetti tipici dei cannoni italiani di quel periodo (in particolare una scarsa vita utile della canna).\nLa lunghezza della canna era di 20,72 metri, ed il peso complessivo raggiungeva i 136.690 kg. La massima elevazione era di 45\u00b0, e la gittata poteva raggiungere i 45.600 metri. La celerit\u00e0 di tiro era compresa (in media) tra gli 1,75 ed i 2,6 colpi al minuto, a seconda dell'alzo.\nI proiettili erano di due tipi: SAP e Modello 1915/28 AP, entrambi di 1.108\u00a0kg di peso. La velocit\u00e0 iniziale massima era di 870 m/s, anche se tendeva a diminuire con l'usura della canna. Quest'ultima aveva una vita utile piuttosto bassa, pari a circa 300 colpi.\nQuesta arma venne giudicata soddisfacente dai tecnici, anche se durante le prove ci si rese conto che le salve presentavano una certa dispersione, causata probabilmente dalla scarsa qualit\u00e0 dei proiettili e del propellente."}
{"id": "2781320", "revid": "1543377", "url": "https://it.wikipedia.org/wiki?curid=2781320", "title": "Giuditta e l'ancella con la testa di Oloferne", "text": "Giuditta e l'ancella con la testa di Oloferne \u00e8 un dipinto tempera, oro e argento su tavola (30,6x19,7\u00a0cm) attribuito ad Andrea Mantegna, databile al 1495 circa e conservato nella National Gallery of Art di Washington.\nStoria.\nIl dipinto viene datato per confronto con tavole a grisaille analoghe con soggetti veterotestamentari, prodotte tra il 1495 e il 1500 circa.\nL'opera faceva forse parte dei pezzi della quadreria Gonzaga acquistati da Carlo I d'Inghilterra nel 1628. Scambiato a William Herbert, conte di Pembroke, pass\u00f2 in eredit\u00e0 ai suoi eredi finch\u00e9 non venne venduto sul mercato londinese nel 1917. Dopo vari passaggi di propriet\u00e0 approd\u00f2 a New York, dove venne acquistato da Joseph E. Widener nel 1923. Nel 1942 venne donato al museo.\nDescrizione e stile.\nLa piccola tavola, di attribuzione controversa, \u00e8 forse un esercizio di stile del maestro, che qui diede un'interpretazione pacata del tema, usato anche, con composizioni diverse, in un'altra tavola a monocromo alla National Gallery of Ireland, in una tela nel Montreal Museum of Fine Arts e in un disegno al Gabinetto dei disegni e delle stampe degli Uffizi.\nLa tavola di Washington \u00e8 costruita su colori brillanti e variegati, quasi come una miniatura. Sotto la tenda rosea di Oloferne, di cui si intravede un piede sul giaciglio, sta in piedi Giuditta che ha appena assolto il suo compito, decapitandolo: con la mannaia ancora in mano, sta deponendo la testa del tiranno in un sacco, tenuto da un'ancella. Il pavimento \u00e8 scheggiato in lastroni di terra e roccia che compongono una griglia prospettica in diagonale."}
{"id": "2781321", "revid": "36426", "url": "https://it.wikipedia.org/wiki?curid=2781321", "title": "Prospettica", "text": ""}
{"id": "2781322", "revid": "729019", "url": "https://it.wikipedia.org/wiki?curid=2781322", "title": "Stazione di Altamura", "text": "La stazione di Altamura era a servizio della citt\u00e0 omonima e si trova sulla ferrovia Rocchetta Sant'Antonio-Gioia del Colle gestita da Rete Ferroviaria Italiana.\nCostituiva punto d'interscambio con l'omonima stazione delle Ferrovie Appulo Lucane, posta sulle linee Bari-Matera e Altamura-Potenza.\nStoria.\n Nel 2016 la tratta venne chiusa definitivamente .\nStrutture e impianti.\nLa stazione era dotata di un fabbricato viaggiatori e al suo interno ospitava una sala d'attesa e un bar. All'interno si contavano due binari."}
{"id": "2781328", "revid": "1565034", "url": "https://it.wikipedia.org/wiki?curid=2781328", "title": "Jes\u00fas M\u00e9ndez Montoya", "text": "Vicario di Valtierrilla, fu vittima della Guerra Cristera: il 5 febbraio 1928, l'esercito messicano irruppe nella sua chiesa e lo fucil\u00f2 nel cortile dell'edificio assieme ad altre tre persone.\nIl 21 maggio 2000 fu proclamato santo da papa Giovanni Paolo II, assieme ad altri 26 beati messicani."}
{"id": "2781330", "revid": "1543377", "url": "https://it.wikipedia.org/wiki?curid=2781330", "title": "Australian Open 1993 - Singolare femminile", "text": "Monica Seles ha battuto in finale Steffi Graf 4-6 6-3 6-2."}
{"id": "2781337", "revid": "422900", "url": "https://it.wikipedia.org/wiki?curid=2781337", "title": "Super robot 28", "text": ""}
{"id": "2781341", "revid": "1543377", "url": "https://it.wikipedia.org/wiki?curid=2781341", "title": "Australian Open 1992 - Singolare femminile", "text": "Monica Seles ha battuto in finale Mary Joe Fern\u00e1ndez 6-2 6-3."}
{"id": "2781352", "revid": "287204", "url": "https://it.wikipedia.org/wiki?curid=2781352", "title": "Daulatpur (Punjab)", "text": " \nDaulatpur \u00e8 una suddivisione dell'India, classificata come \"census town\", di 4.544 abitanti, situata nel distretto di Gurdaspur, nello stato federato del Punjab. In base al numero di abitanti la citt\u00e0 rientra nella classe VI (meno di 5.000 persone).\nGeografia fisica.\nLa citt\u00e0 \u00e8 situata a 32\u00b0 15' 60 N e 75\u00b0 36' 18 E.\nSociet\u00e0.\nEvoluzione demografica.\nAl censimento del 2001 la popolazione di Daulatpur assommava a 4.544 persone, delle quali 2.412 maschi e 2.132 femmine. I bambini di et\u00e0 inferiore o uguale ai sei anni assommavano a 435, dei quali 260 maschi e 175 femmine. Infine, coloro che erano in grado di saper almeno leggere e scrivere erano 3.377, dei quali 1.888 maschi e 1.489 femmine."}
{"id": "2781357", "revid": "1543377", "url": "https://it.wikipedia.org/wiki?curid=2781357", "title": "Australian Open 1991 - Singolare femminile", "text": "Monica Seles ha battuto in finale Jana Novotn\u00e1 5-7 6-3 6-1."}
{"id": "2781359", "revid": "300067", "url": "https://it.wikipedia.org/wiki?curid=2781359", "title": "Tony Dobbins", "text": "Carriera.\nEsce dall'universit\u00e0 di Richmond nel 2004, trovando poi spazio nelle leghe minori americane con le maglie di St. Louis SkyHawks (USBL), Asheville Altitude (NBDL) e Oklahoma Storm (USBL).\nNell'estate 2005 ottiene la cittadinanza italiana, la quale gli permette di essere ingaggiato come passaportato in Legadue dal neopromosso Basket Trapani: a dicembre dello stesso anno la societ\u00e0 siciliana decide per\u00f2 di tagliarlo, con il giocatore che trova subito un ingaggio in Serie A a Livorno.\nDopo una parentesi coi greci del Makedonikos, Dobbins approda in Francia nel gennaio 2007 firmando con lo Cholet, terminando la stagione e venendo poi confermato anche per quella successiva. A partire dalla stagione 2008-09 \u00e8 un giocatore dell'Orl\u00e9anaise, squadra con cui ha anche debuttato in Eurolega un anno pi\u00f9 tardi."}
{"id": "2781367", "revid": "1543377", "url": "https://it.wikipedia.org/wiki?curid=2781367", "title": "Australian Open 1990 - Singolare femminile", "text": "Steffi Graf ha battuto in finale Mary Joe Fern\u00e1ndez 6-3 6-4."}
{"id": "2781380", "revid": "287204", "url": "https://it.wikipedia.org/wiki?curid=2781380", "title": "Luci e nebbie", "text": "Luci e nebbie (\"A Way Home\") \u00e8 un'antologia di racconti fantascientifici di Theodore Sturgeon del 1955.\nL'antologia \u00e8 uscita in Italia il 29 marzo 1987 nella collana \"Urania\" (n. 1045), nella traduzione di Gaetano Staffilano."}
{"id": "2781385", "revid": "1543377", "url": "https://it.wikipedia.org/wiki?curid=2781385", "title": "Australian Open 1989 - Singolare femminile", "text": "Steffi Graf ha battuto in finale Helena Sukov\u00e1 6-4 6-4."}
{"id": "2781387", "revid": "83531", "url": "https://it.wikipedia.org/wiki?curid=2781387", "title": "Giro di Svizzera 1948", "text": "Il Giro di Svizzera 1948, dodicesima edizione della corsa, si svolse dal 12 al 19 giugno 1948, per un percorso totale di 1 412\u00a0km con partenza e arrivo dalla citt\u00e0 di Zurigo. Il corridore svizzero Ferdi K\u00fcbler si aggiudic\u00f2 la corsa concludendo in 41h53'58\".\nAl via si presentarono 64 atleti. I ciclisti arrivati al traguardo finale furono 40, mentre 24 si ritirarono, con una percentuale di arrivi pari al 63%."}
{"id": "2781390", "revid": "1522738", "url": "https://it.wikipedia.org/wiki?curid=2781390", "title": "Bus de la Lum", "text": "Il Bus de la Lum (\"Buco della Luce\" in dialetto locale) \u00e8 un inghiottitoio carsico situato sull'altopiano del Cansiglio. \u00c8 compreso nel territorio del comune di Caneva, in Friuli-Venezia Giulia.\nDescrizione.\nLa principale caratteristica del Bus de la Lum non \u00e8 tanto la profondit\u00e0 (circa -180 m) ma il fatto di essere costituito da un unico pozzo che si apre a strapiombo, senza particolari deviazioni o diramazioni. Alla profondit\u00e0 di -60 m vi \u00e8 un accumulo di materiale detritico pericolante, per cui le esplorazioni risultano difficoltose. Sul fondo si apre una caverna laterale il cui accesso \u00e8 attualmente ostruito da detriti.\nNel 1981 \u00e8 stato scoperto un secondo inghiottitoio adiacente, detto \"Pozzo dei Bellunesi\", che, anzi, comunica con il Bus de la Lum alla profondit\u00e0 di -80 m. Si \u00e8 inoltre appurato che il Pozzo dei Bellunesi \u00e8 in realt\u00e0 costituito da pi\u00f9 pozzi comunicanti, motivo per cui si \u00e8 deciso di denominare l'intero complesso speleologico come \"Bus de la Lum - Pozzo dei Bellunesi\".\nSembra inoltre probabile che la cavit\u00e0 sia in comunicazione con alcune sorgenti poste ai piedi dell'altopiano (Gorgazzo e Livenza), come gi\u00e0 dimostrato per il vicino Abisso del Col della Rizza. Sarebbe dunque veritiera la diceria popolare che ricordava come il sangue delle carcasse gettate sul fondo della cavit\u00e0 ricomparisse nella sorgente del Gorgazzo\nEsplorazioni.\nLe prime misurazioni della profondit\u00e0 dell'inghiottitoio furono condotte ai primi del Novecento. Nel 1924, nonostante la rudimentalit\u00e0 dei mezzi, fu raggiunto per la prima volta il fondo: gli speleologi stimarono una profondit\u00e0 di -225 m e posero una targa a memoria dell'impresa.\nLe successive spedizioni (1949 e 1972) corressero per\u00f2 il valore a -180 m. Nel 2014 l'Unione Speleologica Pordenonese, parte del CAI di Pordenone, ha nuovamente raggiunto dopo anni il fondo della forra.\nFolklore.\nIl Bus de la Lum ha rappresentato un luogo misterioso sin dall'epoca antica, quando era forse considerato una porta di accesso alle profondit\u00e0 della terra, da cui scaturivano energie magiche e potenti. Nei dintorni sono infatti emerse numerose testimonianze archeologiche.\nLa tradizione popolare vuole il Bus de la Lum abitato dalle \"Anguane\" o \"Anduane\", streghe feroci e malvagie, senza denti, con lunghi chiodi arrugginiti al posto dei capelli e zanne affilate. Queste terribili creature, uscivano spesso dalla grotta per raccogliere legna, bacche e funghi, o per lavare i panni presso il lago di Santa Croce e, durante queste escursioni, rapivano e poi mangiavano i bambini trovati da soli nella foresta. Quando si riunivano, le Anguane accendevano un fuoco che produceva all'imboccatura del pozzo delle fiammelle, tant'\u00e8 che i pastori locali presero a nominarlo \"Bus de la Lum\" (\"Buco della Luce\").\nLa leggenda ha un fondo di verit\u00e0. Infatti, nelle calde notti d'estate, si potevano effettivamente formare dei fuochi fatui dovuti alla consuetudine di gettare nel Bus de la Lum le carcasse del bestiame morto per malattia.\nEccidio del Bus de la Lum.\nIl Bus de la Lum \u00e8 stato teatro di un tragico evento la cui storicit\u00e0 \u00e8 controversa e al centro di aspre polemiche.\nDurante la seconda guerra mondiale l'inghiottitoio era stato utilizzato dai partigiani (la resistenza era particolarmente attiva sul Cansiglio) per eliminare i corpi di alcuni soldati della Repubblica Sociale Italiana e militari tedeschi, ma anche civili. La sepoltura all'interno di grotte naturali ha portato talune fonti ad accostare tale evento alle stragi della Venezia Giulia (le Foibe).\nSecondo l'associazione \"Silentes Loquimur\", costituita proprio per commemorare le vittime del Bus de La Lum, una relazione del 1949 compilata dai carabinieri di Vittorio Veneto contava oltre 300 vittime, mentre gli speleologi del Centro Italiano Soccorso Grotte, durante le ricerche degli anni sessanta, ne hanno valutato addirittura 500 (200 soldati tedeschi, 100 militari della Rsi, 200 civili). La stessa associazione riporta che, nei primi anni cinquanta, furono recuperati i resti di 26 persone, mentre una ricerca effettuata nel 1992 ne ha riportati alla luce altri 68, poi sepolti presso il cimitero di Caneva. Da allora non sono state effettuate ulteriori operazioni a causa degli elevati costi economici.\nDiverse sono le valutazioni delle associazioni partigiane. Secondo Umberto Lorenzoni, presidente dell'ANPI di Treviso, dal Bus de la Lum \u00ab\u00e8 stata recuperata non pi\u00f9 di una dozzina di scheletri\u00bb; inoltre, quando il presidente dell'ANPI di Pordenone Bruno Giust aveva chiesto, all'inizio degli anni 1990, l'avvio di ulteriori indagini, \u00aba quell'invito ci fu risposto, dalla presidenza dell'associazione delle vittime, che non era il caso di procedere. Evidentemente perch\u00e9, a nostro avviso, non c'era nient'altro da trovare\u00bb. Lo stesso ha concluso che il Bus de La Lum fu utilizzato come luogo di sepoltura improvvisato nel corso degli ultimi mesi di guerra, un convulso periodo \u00abin cui non si poteva provvedere altrimenti\u00bb.\nAnche per Pierpaolo Brescancin, ricercatore dell'Istituto per la Storia della Resistenza e della Societ\u00e0 Contemporanea del Vittoriese, i morti recuperati nel Bus de la Lum non furono pi\u00f9 di una quindicina e si trattava di prigionieri che venivano sempre giustiziati prima di essere gettati nel pozzo.\nDurante l'ultima esplorazione effettuata nel dall'Unione Speleologica Pordenonese non sono stati individuati resti umani.\nNel 2005 il pubblico ministero militare di Padova ha aperto un fascicolo per accertare fatti e responsabilit\u00e0. L'indagine riguarda anche altri due avvenimenti controversi: la strage di Lamosano e l'eccidio di Valdobbiadene. Il 9 agosto 2007 il fascicolo fu archiviato dal giudice delle indagini preliminari del Tribunale militare di Padova per insufficienza di prove; pur riconoscendo l'immoralit\u00e0 di queste azioni, il giudice ritenne che a distanza di pi\u00f9 di 50 anni dai fatti i possibili responsabili fossero ormai irreperibili, deceduti o infermi di mente.\nIl Bus de la Lum \u00e8 stato dichiarato monumento nazionale su proposta di Onorcaduti.\nIl 25 aprile 2019, in occasione dei festeggiamenti per l'anniversario della liberazione tenutisi a Vittorio Veneto, il governatore della Regione Luca Zaia ha invitato il presidente della Repubblica Sergio Mattarella a visitare il Bus de la Lum, \u00abnel segno della riconciliazione\u00bb."}
{"id": "2781392", "revid": "309289", "url": "https://it.wikipedia.org/wiki?curid=2781392", "title": "Kuzneckij Alatau", "text": "Kuzneckij Alatau () \u00e8 una catena montuosa nella Siberia meridionale, situata tra la depressione di Kuzneck e la depressione di Minusinsk. La sua lunghezza \u00e8 di circa 300 km, mentre raggiunge un'altezza massima di 2178 metri. Fa parte dei sistemi montuosi dell'Asia centrale.\nQueste montagne hanno un contorno levigato, pi\u00f9 scosceso ad ovest che ad est, dove i pendii sono pi\u00f9 dolci. Gli abeti sono gli alberi di gran lunga pi\u00f9 presenti nei boschi fino alla cosiddetta linea degli alberi (1300-1900 m), dove lasciano il posto ai pini siberiani. Gli altopiani sono occupati per lo pi\u00f9 da ghiaioni di notevoli dimensioni, ma talvolta ospitano prati subalpini e, soprattutto sul lato meridionale della catena, piante tipiche della tundra. Il bacino del fiume Kondoma nella regione della Gornaja \u0160orija \u00e8 caratterizzato dall'abbondante presenza di tigli.\nLa catena montuosa \u00e8 geologicamente composta da rocce metamorfiche ricche di ferro, manganese, nefelina ed oro."}
{"id": "2781396", "revid": "33689", "url": "https://it.wikipedia.org/wiki?curid=2781396", "title": "Fuzz box", "text": ""}
{"id": "2781398", "revid": "1988230", "url": "https://it.wikipedia.org/wiki?curid=2781398", "title": "Cristo Redentore (Mantegna)", "text": "Il Cristo Redentore \u00e8 un dipinto tempera su tela (55x43 cm) di Andrea Mantegna, datato 1493 e conservato nella Pinacoteca civica di Correggio.\nDescrizione e stile.\nL'opera, sebbene danneggiata da molteplici ridipinture e puliture, viene considerata autografa del maestro ed era anticamente collocata nella Congregazione della Carit\u00e0 cittadina. Per un certo periodo fu di propriet\u00e0 del collezionista modenese Matteo Campori. Si tratta di uno dei pochissimi casi di dipinto del maestro datato di questo periodo ed uno dei pochi di Mantegna in generale.\nIl tema sacro \u00e8 trattato con austera semplicit\u00e0 che ne esalta l'intensit\u00e0 religiosa. Cristo \u00e8 raffigurato mentre affaccia il busto da una cornice rossa dove si trova la data, la firma dell'artista e l'iscrizione in latino \"Sono io non temete\", parole rivolte agli apostoli quando cammin\u00f2 sulle acque. Il suo volto \u00e8 assorto e malinconico, perfettamente umano, ma anche divino grazie ai raggi di luce che si diffondona dalla sua testa."}
{"id": "2781400", "revid": "1543377", "url": "https://it.wikipedia.org/wiki?curid=2781400", "title": "Australian Open 1988 - Singolare femminile", "text": "Steffi Graf ha battuto in finale Chris Evert 6-1 7-6(3)."}
{"id": "2781403", "revid": "1305772", "url": "https://it.wikipedia.org/wiki?curid=2781403", "title": "NATO Training Mission - Iraq", "text": "La NATO Training Mission \u2013 Iraq, nota anche con l'acronimo NTM-I \u00e8 un'operazione militare svolta in Iraq dalle forze della NATO al fine di contribuire allo sviluppo delle forze armate e della polizia irachena addestrandone il personale e sviluppandone dottrina e organizzazione sotto il comando della Multi-National Force \u2013 Iraq.\nLa missione \u00e8 iniziata nel dicembre 2004 presso \"Ar Rustamiyah\" a sud-est di Baghdad. Dal agosto 2010, sotto il comando del tenente generale statunitense James Dubik operano circa 170 militari tra istruttori e personale di sostegno.\nIl Comando NATO di Bruxelles ha dichiarato conclusa la missione il 31 dicembre 2011."}
{"id": "2781404", "revid": "121918909", "url": "https://it.wikipedia.org/wiki?curid=2781404", "title": "Anni '50 (miniserie televisiva)", "text": "Anni '50 \u00e8 una miniserie televisiva italiana del 1998, diretta da Carlo Vanzina ed interpretata da Ezio Greggio.\nLa miniserie \u00e8 ambientata nell'Italia degli anni 1950, sull'isola di Capri. \u00c8 stata trasmessa in prima visione da Canale 5 dal 13 ottobre al 22 ottobre 1998.\nTrama.\n1955. Durante un'estate a Capri si intrecciano le vicende di vari personaggi. Il maresciallo dei Carabinieri Arturo Colombo, un serio e tranquillo uomo del Settentrione, \u00e8 stato appena assegnato come comandante alla stazione dell'isola, incontrando non poche difficolt\u00e0 nell'adattarsi agli usi e costumi del Meridione. Il fruttivendolo romano Mario Proietti, verace \"borgataro\", arriva a Capri assieme alla figlia Marisa dopo aver vinto un soggiorno premio, evento che tuttavia si rivela ben presto solo l'inizio di una lunga serie di guai. Una coppia di giovani innamorati del luogo, Ciro e Carmela, vede invece contrastato il loro sentimento da una vecchia faida tra le rispettive famiglie.\nSpin-off.\nNel 2002 ha avuto uno \"spin-off\" nel film per la televisione \"Un maresciallo in gondola\"."}
{"id": "2781406", "revid": "1226", "url": "https://it.wikipedia.org/wiki?curid=2781406", "title": "Ramessidi", "text": ""}
{"id": "2781410", "revid": "1543377", "url": "https://it.wikipedia.org/wiki?curid=2781410", "title": "Australian Open 1987 - Singolare femminile", "text": "Hana Mandl\u00edkov\u00e1 ha battuto in finale Martina Navr\u00e1tilov\u00e1 7-5 7-6(1).\nTeste di serie.\nTutte le teste di serie hanno ricevuto un bye per il 2\u00ba turno"}
{"id": "2781415", "revid": "1543377", "url": "https://it.wikipedia.org/wiki?curid=2781415", "title": "Algoritmo di Berlekamp", "text": "In matematica l'algoritmo di Berlekamp \u00e8 un algoritmo per la fattorizzazione di polinomi su un campo finito ideato da Elwyn Berlekamp nel 1967. L'algoritmo consiste principalmente nella costruzione di una opportuna matrice contenente coefficienti ottenuti a partire da quelli del polinomio da fattorizzare e nel calcolo del massimo comun divisore tra polinomi. \u00c8 stato il principale algoritmo per la fattorizzazione di polinomi fino alla realizzazione dell'algoritmo di Cantor-Zassenhaus nel 1981 da cui \u00e8 stato ormai soppiantato in molte applicazioni. Tuttavia il metodo \u00e8 ancora implementato in molti sistemi di algebra computazionale, tra cui PARI/GP, infatti \u00e8 di semplice realizzazione, molti passaggi possono essere parallelizzati in modo efficiente e impone poche ipotesi sul polinomio da fattorizzare.\nDescrizione dell'algoritmo.\nDato un polinomio formula_1 di grado formula_2 a coefficienti nel campo di Galois formula_3 e che sia privo di fattori ripetuti, si cerca un polinomio formula_4 che divida formula_1. Ripetendo poi il procedimento per i fattori di formula_1 cos\u00ec ottenuti, \u00e8 possibile ottenere la fattorizzazione di formula_1 in polinomi irriducibili (che \u00e8 essenzialmente unica, poich\u00e9 ogni anello di polinomi su un campo finito \u00e8 un dominio a fattorizzazione unica).\nI fattori di formula_1 appartengono sicuramente all'anello quoziente formula_9; l'algoritmo si focalizza sulla ricerca dei polinomi formula_10 che soddisfano la congruenza\nTali polinomi formano una sottoalgebra di formula_12 (visto come spazio vettoriale di dimensione formula_2 su formula_14), detta \"sottoalgebra di Berlekamp\". L'interesse per questa sottoalgebra consiste nel fatto che ogni polinomio formula_15 soddisfa l'identit\u00e0 \nche \u00e8 una fattorizzazione di formula_1. Va per\u00f2 osservato che non tutti i fattori della produttoria sono non banali (ovvero elementi invertibili o multipli di formula_1), ma al variare di formula_19 e formula_20 qualcuno lo \u00e8 sicuramente, a meno che formula_1 non sia irriducibile.\nPer costruire gli elementi della sottoalgebra di Berlekamp \u00e8 sufficiente costruirne una base; ci\u00f2 \u00e8 possibile poich\u00e9 tale sottolagebra \u00e8 il nucleo di una matrice formula_22 a coefficienti in formula_14. Tale matrice, che indicheremo con formula_24, \u00e8 cos\u00ec costruita: l'elemento formula_25 nell'formula_26-esima riga e formula_27-colonna \u00e8 il coefficiente del monomio di grado formula_28 del polinomio formula_29 modulo formula_1, ovvero:\nAllora se ad ogni polinomio formula_32 si associa in modo biiettivo il vettore riga formula_33, \u00e8 relativamente semplice provare che il vettore formula_34 corrisponde al polinomio formula_35 modulo formula_1. Ne segue che un polinomio formula_15 appartiene alla sottoalgebra di Berlekamp se e solo se formula_38 \u00e8 un autovettore di formula_24, ovvero soddisfa il sistema di formula_2 equazioni in formula_2 incognite formula_42 (dove formula_43 \u00e8 la matrice identit\u00e0 di ordine formula_22), che pu\u00f2 essere risolto in modo efficiente, ad esempio applicando il metodo di eliminazione di Gauss, per ottenere i polinomi cercati.\nUna volta individuato un polinomio con la propriet\u00e0 richiesta \u00e8 sufficiente calcolare il massimo comun divisore tra formula_1 e formula_46 al variare di formula_20 in formula_14 (per esempio con l'algoritmo di Euclide): ogni polinomio ottenuto \u00e8 un fattore di formula_1, eventualmente banale.\nEliminazione dei fattori ripetuti.\nAffinch\u00e9 la procedura descritta funzioni, \u00e8 essenziale l'ipotesi che formula_1 non abbia fattori ripetuti. Tuttavia questo non limita l'applicazione dell'algoritmo poich\u00e9 \u00e8 possibile individuare in modo molto semplice la presenza di tali fattori usando le propriet\u00e0 delle derivate formali. Sia infatti formula_1 un polinomio e formula_52 la sua derivata formale e si calcoli formula_53. Si hanno allora tre casi:\nFattorizzazione nell'anello degli interi.\nL'algoritmo di Berlekamp pu\u00f2 essere utilizzato anche nella fattorizzazione di polinomi a coefficienti interi. Tale problema \u00e8 molto pi\u00f9 difficile di quello della fattorizzazione in formula_14, essendo l'insieme dei coefficienti infinito. Non \u00e8 infatti neppure ovvio che questo problema sia decidibile. Infatti mentre in formula_14 si potrebbe procedere alla fattorizzazione di un polinomio di grado formula_2 dividendolo per tutti i formula_66 polinomi di grado minore o uguale a formula_67 (una tecnica del tutto impraticabile, ma corretta almeno dal punto di vista teorico), in formula_68 \u00e8 necessario applicare un ragionamento pi\u00f9 complesso come il metodo di Kronecker. Tuttavia \u00e8 possibile provare che esistono un primo formula_58 e un naturale formula_2 tali per cui fattorizzando formula_1 sui campi formula_72, formula_73, ..., formula_74, si pu\u00f2 ottenere una fattorizzazione di formula_1 anche su formula_68. Sotto questa forma il metodo prende il nome di algoritmo di Berlekamp-Zassenhaus e richiede l'uso di osservazioni teoriche pi\u00f9 sofisticate, tra cui il lemma di Hensel."}
{"id": "2781416", "revid": "228587", "url": "https://it.wikipedia.org/wiki?curid=2781416", "title": "Quantasoma", "text": "Il quantasoma corrisponde morfologicamente ad un'unit\u00e0 fotosintetica costituita da quattro sottounit\u00e0 disposte su un quadrato la cui altezza (misurata con il Fritzacing) \u00e8 di 90 \u00c5, mentre il diametro risulta essere di 175 \u00c5.\nSi possono trovare sulla membrana dei tilacoidi ed \u00e8 possibile osservare che presentano i pigmenti necessari alla fotosintesi. Inoltre nei quantasomi sono presenti sia il fotosistema I che il II, anche se alcune particelle pi\u00f9 piccole presentano solo il sistema I."}
{"id": "2781419", "revid": "104458", "url": "https://it.wikipedia.org/wiki?curid=2781419", "title": "S\u00e4rna", "text": "S\u00e4rna \u00e8 una localit\u00e0 del comune di \u00c4lvdalen, nella contea di Dalarna della provincia di Dalarna, in Svezia.\nStoria.\nLe due parrocchie di S\u00e4rna e Idre facevano in origine parte della Norvegia, ma furono occupate nel 1644 da contadini svedesi. Il trattato di Br\u00f6msebro del 1645 era ambiguo sullo status delle due parrocchie, ma nel 1751 i confini furono stabiliti con chiarezza e la Norvegia accett\u00f2 un tracciato che passasse ad ovest di S\u00e4rna e Idre.\nNel 1971 le municipalit\u00e0 di S\u00e4rna, Idre (che a sua volta era gi\u00e0 stata separata da S\u00e4rna nel 1916) e \u00c4lvdalen furono unificate per formare l'attuale comune."}
{"id": "2781422", "revid": "105085789", "url": "https://it.wikipedia.org/wiki?curid=2781422", "title": "Vorlage", "text": "Vorlage \u00e8 un termine della lingua tedesca (letteralmente: \"copia\", \"modello\", \"schema\") utilizzato come termine tecnico dai biblisti per indicare un documento che funge da fonte per un altro, successivo. Tipico esempio \u00e8 la \"Vorlage\" ebraica della Settanta, per indicare il testo ebraico da cui i settantadue copisti alessandrini avrebbero tradotto la Bibbia in greco. Altro esempio \u00e8 il Vangelo di Marco, dichiarato \"Vorlage\" di Matteo e di Luca."}
{"id": "2781423", "revid": "767487", "url": "https://it.wikipedia.org/wiki?curid=2781423", "title": "Australian Open 1985 - Singolare femminile", "text": "Martina Navr\u00e1tilov\u00e1 hanno battuto in finale Chris Evert 6-2 4-6 6-2."}
{"id": "2781452", "revid": "287204", "url": "https://it.wikipedia.org/wiki?curid=2781452", "title": "Karuho Shiina", "text": "\u00c8 un'autrice di sh\u014djo manga la cui prima opera risale a quando aveva soli 15 anni. Autrice di \"Crazy for You (2003)\" e \"Kimi ni todoke\" (2006), vincitore del premio \"best sh\u014djo\" durante la 32\u00aa edizione del Kodansha Manga Award."}
{"id": "2781454", "revid": "1543377", "url": "https://it.wikipedia.org/wiki?curid=2781454", "title": "Australian Open 1984 - Singolare femminile", "text": "Chris Evert ha battuto in finale Helena Sukov\u00e1 6-7(4) 6-1 6-3."}
{"id": "2781459", "revid": "1543377", "url": "https://it.wikipedia.org/wiki?curid=2781459", "title": "Australian Open 1983 - Singolare femminile", "text": "Martina Navr\u00e1tilov\u00e1 ha battuto in finale Kathy Jordan 6-2 7-6."}
{"id": "2781463", "revid": "521609", "url": "https://it.wikipedia.org/wiki?curid=2781463", "title": "Corea del Nord ai Giochi olimpici", "text": "La Corea del Nord ha partecipato per la prima volta ai Giochi olimpici estivi nel 1972.\nGli atleti nordcoreani hanno in totale 56 medaglie, 54 ai Giochi olimpici estivi e 2 ai Giochi olimpici invernali.\nIl Comitato Olimpico della Repubblica Popolare Democratica della Corea, creato nel 1953, venne riconosciuto dal CIO nel 1957."}
{"id": "2781464", "revid": "1543377", "url": "https://it.wikipedia.org/wiki?curid=2781464", "title": "Australian Open 1982 - Singolare femminile", "text": "Chris Evert ha battuto in finale Martina Navr\u00e1tilov\u00e1 6-3 2-6 6-3."}
{"id": "2781469", "revid": "287204", "url": "https://it.wikipedia.org/wiki?curid=2781469", "title": "Joe Letteri", "text": "Nato ad Aliquippa, in Pennsylvania, \u00e8 un esperto di effetti speciali cinematografici digitalizzati, che ha contribuito con il suo talento a realizzare film di grande successo generalmente di genere fantasy, fantascientifico e avveniristico, vincendo cinque Premi Oscar, quattro premi BAFTA e tre premi VES (Visual Effects Society).\nBiografia.\nDiplomato alla \"Center High School\" in Pennsylvania, dove \u00e8 stato uno dei sette valedictorians nel 1975, e laureatosi alla \"California-Berkeley University\" nel 1981.\nInizia a lavorare nel mondo dello spettacolo come artista di computer grafica con la MetroLight Studios e con la ABC Television. Quindi inizia la sua carriera cinematografica, e contemporaneamente il suo successo, con la Industrial Light and Magic, dove \u00e8 il coordinatore generale nonch\u00e9 supervisore e tecnico computer grafico per i film \"The Abyss\", \"Jurassic Park\" e \"Casper\", societ\u00e0 che abbandona per creare assieme a Peter Jackson la Weta Digital, con sede in Nuova Zelanda, con cui inizia a lavorare per realizzare \"Il Signore degli Anelli\" e di cui \u00e8 l'attuale direttore.\nAttivit\u00e0.\nTra i vari film in cui ha prestato la sua opera sia come tecnico degli effetti speciali digitali che come supervisore generale ci sono: \"Guerre stellari\", \"Casper\", \"Jurassic Park\", \"King Kong\", premio Oscar, la trilogia de \"Il Signore degli Anelli\", 2 premi Oscar, \"Io robot\" nomination premio Oscar. Con l'attuale societ\u00e0, Weta Digital, specializzata in realizzazioni avanzatissime di grafica animata ed effetti digitali cinematografici, con cui ha realizzato le animazioni computerizzate della maggior parte dei pi\u00f9 famosi film di ultima generazione, determina praticamente lo stato dell'arte nel settore cinematografico degli effetti speciali. \u00c8 tra i precursori della realizzazione delle animazioni digitalizzate per la visualizzazione del cinema in 3D. Recentemente \u00e8 balzato agli onori delle cronache in tutto il mondo grazie all'enorme successo che ha ottenuto il film \"Avatar\" di cui \u00e8 stato il supervisore generale per gli effetti visivi, e per cui ha vinto il 4\u00ba Oscar cinematografico."}
{"id": "2781471", "revid": "1543377", "url": "https://it.wikipedia.org/wiki?curid=2781471", "title": "Australian Open 1981 - Singolare femminile", "text": "Martina Navr\u00e1tilov\u00e1 ha battuto in finale Chris Evert 6-7(4) 6-4 7-5."}
{"id": "2781473", "revid": "484362", "url": "https://it.wikipedia.org/wiki?curid=2781473", "title": "Eric Leme Walther Maleson", "text": "Biografia.\nMaleson ha fatto parte, come pilota, del primo equipaggio di bob brasiliano che ha preso parte a un'edizione dei Giochi olimpici invernali, gareggiando nell'edizione di e piazzandosi al ventisettesimo posto nel bob a quattro. \nPrese inoltre parte ad almeno una edizione dei campionati mondiali, gareggiando nel bob a quattro a Lake Placid 2003, dove giunse in diciassettesima posizione.\nDirigente sportivo.\nCome dirigente sportivo \u00e8 stato membro della commissione sviluppo della Federazione Internazionale Slittino (FIL) dal 2002 al 2006, e del comitato organizzatore dei XV Giochi panamericani, tenutisi nella sua citt\u00e0 natale nel 2007. Nel 1996 ha fondato la Confedera\u00e7\u00e3o Brasileira de Desportos no Gelo (\"Confederazione brasiliana degli sport del ghiaccio\"); Dal 2007 \u00e8 inoltre entrato a far parte del direttivo della Federazione internazionale di bob e skeleton (IBSF) in qualit\u00e0 di Direttore delle Comunicazioni e Marketing."}
{"id": "2781474", "revid": "198277", "url": "https://it.wikipedia.org/wiki?curid=2781474", "title": "Oscar Vicich", "text": "Carriera.\nNella stagione 1942-1943 disputa il campionato di Serie C nelle file dei di Fiume, all'epoca provincia italiana. Dopo la fine della seconda guerra mondiale e la conseguente occupazione del territorio giuliano dalmata da parte della nuova Jugoslavia socialista di Tito, Vicich milita nel neonato , inserito nel campionato jugoslavo.\nNel 1946 torna in Italia per militare nella , con cui disputa da terzino destro titolare (23 presenze e una rete in occasione della vittoria interna sull') la stagione 1946-1947, chiusa dai bianconeri al secondo posto.\nNel 1947 passa alla , con cui disputa due stagioni, la prima alternandosi nel ruolo di terzino con Marco Borrini e la seconda come rincalzo (4 sole presenze). Nel 1949 viene ceduto all', con cui disputa 40 dei 42 incontri del campionato di Serie B 1949-1950, conclusosi con la promozione in Serie A dei friulani. Resta coi bianconeri per altre tre stagioni in massima serie, anche se nell'ultima di esse non scende mai in campo.\nIn carriera ha totalizzato complessivamente 106 presenze e una rete in Serie A, e 40 presenze in Serie B."}
{"id": "2781476", "revid": "104458", "url": "https://it.wikipedia.org/wiki?curid=2781476", "title": "Eric Maleson", "text": ""}
{"id": "2781479", "revid": "1543377", "url": "https://it.wikipedia.org/wiki?curid=2781479", "title": "Australian Open 1980 - Singolare femminile", "text": "Hana Mandl\u00edkov\u00e1 ha battuto in finale Wendy Turnbull 6\u20130 7\u20135."}
{"id": "2781480", "revid": "287204", "url": "https://it.wikipedia.org/wiki?curid=2781480", "title": "Orbite perdute", "text": "Orbite perdute (\"Sturgeon in Orbit\") \u00e8 un'antologia di racconti fantascientifici di Theodore Sturgeon del 1964.\nL'antologia \u00e8 uscita in Italia il 19 gennaio 1986 nella collana Urania (n. 1014), nella traduzione di Delio Zinoni."}
{"id": "2781483", "revid": "104458", "url": "https://it.wikipedia.org/wiki?curid=2781483", "title": "Bobbisti", "text": ""}
{"id": "2781487", "revid": "1543377", "url": "https://it.wikipedia.org/wiki?curid=2781487", "title": "Australian Open 1979 - Singolare femminile", "text": "Barbara Jordan ha battuto in finale Sharon Walsh 6\u20133, 6\u20133.\nTeste di serie.\nNota: Janet Newberry \u00e8 stata rimpiazzata da Cathy Griffiths."}
{"id": "2781489", "revid": "104458", "url": "https://it.wikipedia.org/wiki?curid=2781489", "title": "Naoki Yuasa", "text": "Biografia.\nStagioni 1999-2006.\nYuasa in Far East Cup ha esordito il 3 marzo 1999 a Nozawaonsen in slalom speciale, senza completare la prova, ha conquistato il primo podio il 29 febbraio 2000 a Hakuba nella medesima specialit\u00e0 (3\u00ba) e la prima vittoria il 17 gennaio 2003 a Yongpyong, sempre in slalom speciale. Ha esordito in Coppa del Mondo l'8 marzo 2003 nello slalom speciale di Shigak\u014dgen, senza concludere la prima manche. Il 13 dicembre 2004 ha conquistato i primi punti nel circuito giungendo 21\u00ba in slalom speciale a Sestriere, mentre pi\u00f9 tardi quella stessa stagione debuttato ai Campionati mondiali nella rassegna iridata di Bormio/Santa Caterina Valfurva, piazzandosi 18\u00ba nello slalom speciale.\nDurante la stagione 2005-2006 \u00e8 arrivato per la prima volta nei primi dieci in una gara di Coppa del Mondo (7\u00ba in slalom speciale a Kranjska Gora il 22 dicembre) ed \u00e8 stato convocato per i XX Giochi olimpici invernali di , suo esordio olimpico dove nella prova di slalom speciale ha ottenuto il 7\u00ba posto.\nStagioni 2007-2021.\nAi Mondiali di \u00c5re 2007 \u00e8 stato 18\u00ba nello slalom speciale e non si \u00e8 qualificato per la finale dello slalom gigante; a quelli di Val-d'Is\u00e8re 2009 si \u00e8 piazzato 29\u00ba nello slalom gigante e non ha completato lo slalom speciale mentre due anni dopo, nella rassegna iridata di Garmisch-Partenkirchen 2011, \u00e8 stato 6\u00ba nello slalom speciale.\nNello slalom speciale di Madonna di Campiglio del 18 dicembre 2012 ha ottenuto il suo primo podio in Coppa del Mondo grazie a una seconda manche in cui ha recuperato 23 posizioni e che gli ha permesso di piazzarsi 3\u00ba dietro al vincitore Marcel Hirscher e a Felix Neureuther. In seguito ha partecipato ai Mondiali di Schladming 2013, ai XXII Giochi olimpici invernali di , ai Mondiali di Vail/Beaver Creek 2015, a quelli di Sankt Moritz 2017 e ai XXIII Giochi olimpici invernali di , in tutti e cinque i casi senza completare la prova di slalom speciale.\nPalmar\u00e8s.\nCoppa Europa.\nCoppa Europa - vittorie.\nLegenda:\nSL = slalom speciale\nFar East Cup.\nFar East Cup - vittorie.\nLegenda:\nSL = slalom speciale"}
{"id": "2781490", "revid": "119893443", "url": "https://it.wikipedia.org/wiki?curid=2781490", "title": "Medusa e altri dei", "text": "Medusa e altri dei (\"Caviar\") \u00e8 un'antologia di racconti fantascientifici di Theodore Sturgeon del 1955.\nL'antologia \u00e8 uscita in Italia il 19 novembre 1989 nella collana \"Urania\" (n. 1114), nella traduzione di Massimo Patti."}
{"id": "2781492", "revid": "1543377", "url": "https://it.wikipedia.org/wiki?curid=2781492", "title": "Australian Open 1978 - Singolare femminile", "text": "Chris O'Neil ha battuto in finale Betsy Nagelsen 6\u20133 7\u20136."}
{"id": "2781493", "revid": "287204", "url": "https://it.wikipedia.org/wiki?curid=2781493", "title": "Coppa J.League 1999", "text": "La J.League Cup 1999 (o Coppa Yamazaki Nabisco 1999), la Coppa di Lega nipponica di calcio, venne vinta dai Kashima Antlers.\nA questa competizione hanno preso parte tutte le squadre di J.League.\nFormula.\nAlla manifestazione parteciparono 26 squadre che si sfidarono in gare di andata e ritorno a eliminazione diretta con finale unica a Tokyo."}
{"id": "2781496", "revid": "31886", "url": "https://it.wikipedia.org/wiki?curid=2781496", "title": "Episodi di Caprica", "text": "La prima ed unica stagione della serie televisiva Caprica \u00e8 composta da 18 episodi. I primi tredici sono stati trasmessi dal canale statunitense Syfy tra il 22 gennaio e il 26 ottobre 2010; la prima visione degli ultimi cinque episodi \u00e8 invece della canadese Space, che li ha trasmessi nel novembre 2010. Il primo episodio ha durata doppia.\nIn Italia la serie \u00e8 andata in onda dall'8 febbraio al 5 aprile 2011 su Steel. Dal 22 settembre 2011 \u00e8 trasmessa da Rai4."}
{"id": "2781501", "revid": "1543377", "url": "https://it.wikipedia.org/wiki?curid=2781501", "title": "Australian Open 1977 (dicembre) - Singolare femminile", "text": "Kerry Reid era la detentrice del titolo, ma \u00e8 stata battuta in semifinale da Evonne Goolagong.\nEvonne Goolagong ha battuto in finale Helen Cawley, 6-3 6-0."}
{"id": "2781502", "revid": "339392", "url": "https://it.wikipedia.org/wiki?curid=2781502", "title": "J. League Cup 1999", "text": ""}
{"id": "2781503", "revid": "104458", "url": "https://it.wikipedia.org/wiki?curid=2781503", "title": "Njupesk\u00e4r", "text": "Il Njupesk\u00e4r, con la sua altezza di 93 metri, di cui 70 in caduta libera, \u00e8 la cascata pi\u00f9 alta della Svezia. Si trova nella contea di Dalarna, vicino al confine con la Norvegia, al limite nord-orientale dei monti Fulufj\u00e4ll. Si tratta di una delle maggiori attrazioni del Parco nazionale Fulufj\u00e4llet."}
{"id": "2781513", "revid": "1543377", "url": "https://it.wikipedia.org/wiki?curid=2781513", "title": "Australian Open 1977 (gennaio) - Singolare femminile", "text": "Evonne Goolagong era la detentrice del titolo, ma non ha partecipato.\nKerry Reid ha battuto in finale Dianne Fromholtz, 7-5 6-2."}
{"id": "2781519", "revid": "93685", "url": "https://it.wikipedia.org/wiki?curid=2781519", "title": "Gem\u00e4ldegalerie di Berlino", "text": ""}
{"id": "2781521", "revid": "181699", "url": "https://it.wikipedia.org/wiki?curid=2781521", "title": "Masora", "text": "Con il termine Masora (o \"Masorah\", ebraico \u05de\u05e1\u05d5\u05e8\u05d4) si intende l'insieme delle tradizioni ebraiche inerenti alla corretta lettura dei testi delle Sacre Scritture. \nStoria.\nLa lingua ebraica \u00e8 un dialetto cananaico che si form\u00f2 intorno al X secolo a.C. nei pressi della citt\u00e0 di Gerusalemme. La lingua originaria delle trib\u00f9 israelitiche che si sedentarizzarono nell\u2019area siro-palestinese intorno al II millennio a.C., si ritiene sia stata probabilmente una forma di aramaico. \nLa cosiddetta \"et\u00e0 classica\u201d della lingua ebraica viene collocata tra l\u2019VIII e il VI secolo a.C., tra le predicazioni di grandi profeti, come Amos e Osea, e l\u2019arrivo delle truppe babilonesi guidate dal re Nabucodonosor. Sono di questo periodo le prime documentazioni epigrafiche dell\u2019ebraico, ed \u00e8 questa l\u2019epoca in cui nacque gran parte dei libri che compongono la Bibbia. L\u2019ebraico del periodo che precede l\u2019esilio babilonese \u00e8 una lingua in cui predominano l\u2019armonia, la vivacit\u00e0, la concisione, la regolarit\u00e0 del parallelismo poetico, l\u2019assenza di elementi estranei.\nIn quest\u2019epoca l\u2019antico regno unitario di Israele, governato dai famosi re biblici Saul, Davide e Salomone, si era gi\u00e0 diviso in due unit\u00e0 territoriali e governatoriali distinte: il regno meridionale di Giuda e quello settentrionale di Samaria. In entrambi i regni la lingua ebraica continuava ad essere parlata anche nel quotidiano, seppur con differenze d\u2019accento. Dopo la caduta del regno di Samaria nel 721 a.C., nel nord della Palestina si insediarono delle popolazioni di lingua aramaica; l\u2019ebraico e l\u2019aramaico si trovarono, quindi, a stretto contatto, e le contaminazioni si fecero molto forti.\nNel 587 a.C., quando i babilonesi arrivarono nel regno di Giuda e distrussero il Tempio di Salomone deportando l\u2019\u00e9lite israelita a Babilonia, l\u2019aramaico inizi\u00f2 ad imporsi sempre pi\u00f9 come la lingua della comunicazione quotidiana, tanto da soppiantare quasi interamente l\u2019ebraico. Quest\u2019ultimo sopravviver\u00e0 ancora per molto tempo dopo il ritorno in Palestina degli ebrei (nel 538 a.C., grazie all'intervento del re persiano Ciro), ma solamente come lingua scritta. In questo ebraico biblico post-esilico, tardo e artificioso, furono scritti libri come Aggeo, Zaccaria, Malachia e il Siracide. Molti contengono svariati esempi di aramaismi, e ci\u00f2 \u00e8 da imputare al fatto che l\u2019ebraico biblico non era ormai pi\u00f9 parlato. La lingua amministrativa dell\u2019intera Mezzaluna Fertile, delle istruzioni dei satrapi, delle suppliche della popolazione ai potenti, delle comunicazioni ufficiali tra i governatori della Giudea e i sacerdoti della comunit\u00e0 di Elefantina, era l\u2019aramaico. \nLa lingua ebraica mishnaica \u00e8 la lingua in cui vennero redatti i testi pi\u00f9 importanti della letteratura rabbinica: la \"Mishnah\" (una serie di trattati contenenti la legge orale) e la \"Toseftah\" (un\u2019altra raccolta di tradizioni giuridiche). A lungo \u00e8 prevalsa l\u2019opinione che nel periodo della nascita del cristianesimo l\u2019aramaico fosse l\u2019unica lingua della Palestina, e che l\u2019ebraico mishnaico fosse una lingua scritta, in uso solo nella dotta produzione letteraria rabbinica, in cui i saggi avevano continuato ad utilizzare la lingua classica dei libri antichi invece di seguire l\u2019evoluzione della lingua parlata contemporanea.\nTuttavia, alcune recenti scoperte archeologiche mettono in discussione tale tesi. Il rinvenimento degli innumerevoli rotoli del Mar Morto (tra il 1947 e il 1956) e la scoperta delle lettere di Bar Kokhba (1960) mostrano che nel II secolo d.C. la lingua ebraica non era utilizzata solo negli ambienti di studi rabbinici, ma anche in una produzione laica, formale e notarile. Anche se \u00e8 a questo periodo che risalgono alcune traduzioni o parafrasi di passi biblici in aramaico, i \"targumim\", non \u00e8 certo che l\u2019aramaico fosse l\u2019unica lingua comprensibile in Palestina; si potrebbe piuttosto ritenere che quella era la lingua compresa dalla maggior parte della popolazione, anche se alcuni parlavano ancora l\u2019ebraico. Tuttavia, anche se all\u2019inizio dell\u2019era cristiana l\u2019ebraico non era ancora del tutto morto come lingua parlata, risultano evidenti le massicce influenze da parte dell\u2019aramaico: i testi stessi testimoniano un certo bilinguismo dei Maestri della Mishnah. Ad esempio, un plurale maschile in \"\u2013in\" (tipico dell\u2019aramaico) viene talvolta ad alternarsi con la desinenza \"\u2013im\" (di origine ebraica), e in alcuni casi \u00e8 addirittura dominante su di essa. \nSi pu\u00f2 indicare il 200 d.C. come il momento in cui l\u2019ebraico cess\u00f2 definitivamente di essere parlato; da questa data in poi la lingua biblica sopravvisse solo all\u2019interno dei luoghi di culto, nei libri e nelle scuole rabbiniche. Da allora cominciarono a sorgere difficolt\u00e0 legate alla lettura e alla copiatura, sia perch\u00e9 la lingua ebraica \u00e8 scritta per mezzo di un \"abjad\", cio\u00e8 un alfabeto solamente consonantico in cui la presenza delle vocali non \u00e8 segnata, sia perch\u00e9 fino ad allora non era mai stata redatta una grammatica dell\u2019ebraico. \nLa necessit\u00e0 di sviluppare un sistema per tramandare correttamente il testo sacro spinse alcuni rabbini, poi chiamati Masoreti, a conservare meticolosamente il patrimonio di informazioni relative alle lettura delle parole sacre. Il materiale masoretico venne dapprima tramandato oralmente, e solo in seguito ad un esponenziale aumento della quantit\u00e0 di dati inizi\u00f2 ad essere annotato a margine del testo. Durante il medioevo, quindi, si svilupparono vari sistemi di registrazione dei suoni vocalici, che fornirono un punto di partenza per la scrittura di una grammatica ebraica. \nL\u2019antico testo biblico era redatto in \"scriptio continua\", cio\u00e8 senza spazi che separassero le parole, e non esisteva neppure l\u2019attuale divisione in libri, capitoli, paragrafi, versetti ed emistichi. Tutto ci\u00f2, come anche la standardizzazione dell\u2019ortografia, i segni di pronuncia e quelli che indicano il tono per la lettura cantata in sinagoga, la definitiva fissazione delle forme delle lettere finali, cos\u00ec come l\u2019utilizzo dei caratteri che usiamo tutt\u2019oggi \u00e8 da attribuirsi all\u2019intervento di un corpo di dotti specializzati: i masoreti, cio\u00e8 gli esperti nell\u2019arte della \"masorah\". \nCon questo termine si indica, quindi, l\u2019ingente raccolta di tradizioni rabbiniche relative al testo biblico che copisti e masoreti riunirono nei margini superiore e inferiore di ogni pagina del manoscritto, nei margini laterali e tra le colonne o alla fine di un testo. Lo scopo dell\u2019intera \"masorah\" \u00e8 la precisa conservazione del testo sacro.\nEtimologia.\nIl termine ebraico \"masorah\" ha due possibili etimologie: una legata alla radice \u05de\u05e1\u05e8, con il significato di \u201ctramandare\u201d; e una connessa con radice \u05d0\u05e1\u05e8, che invece significa \u201clegare\u201d. Si fa risalire l\u2019uso di questo termine ad un versetto del libro di Ezechiele (Ez 20,37), nel quale assume il significato di \u201cgiogo\u201d o \u201cvincolo\u201d:\nDal termine \"masorah\", poi, deriver\u00e0 anche la parola per definire coloro che ne sono gli studiosi, cio\u00e8 i \"masoreti\".\nOrigine.\nVerso l\u2019VIII secolo, cio\u00e8 agli inizi del medioevo, il trattato \"Soferim\" del Talmud parla di molti aspetti dell\u2019attivit\u00e0 degli scribi, senza fare ancora alcun cenno a un sistema di vocalizzazione segnato nel testo. Il lavoro dei masoreti era quello di fornire istruzioni nella lettura, e di tramandare oralmente queste conoscenze alle generazioni successive. Bisogna sempre tener presente, per\u00f2, l\u2019alto valore simbolico della scrittura ebraica. In Es 32,16 si parla delle Tavole della Legge dicendo che: \"Le tavole erano opera di Dio, la scrittura era scrittura di Dio, scolpita sulle tavole\u201d. L\u2019alfabeto ebraico \u00e8 quindi considerato perfetto cos\u00ec com\u2019\u00e8, perch\u00e9 Dio stesso si esprime per mezzo di esso. Perci\u00f2, ideologicamente parlando, non era possibile aggiungere nulla allo scheletro di semplici consonanti della Bibbia, e solo una piccola parte di quello che fu stabilito come supporto alla lettura venne annotato nel testo sacro. Si pu\u00f2 affermare che gli elementi che sono riusciti a penetrare il testo consonantico, l\u2019abbiano fatto in un periodo molto antico, con il risultato che anch\u2019essi sono stati santificati.\nTra questi elementi \u201csantificati\u201d possiamo annoverare, ad esempio, le \"matres lectionis\", cio\u00e8 lettere che non hanno relazione con l\u2019etimologia della parola, ma che servono solamente a facilitare la pronuncia: ad esempio la \u05d9 (\"yod\") davanti alla \u05dd (\"mem\") per indicare la desinenza plurale maschile -\"im\", o la consonante \u05d4 (\"he\") in fine di parola che indica una sillaba aperta (generalmente terminante con il suono /a/, ma pi\u00f9 raramente anche /e/ od /o/), e caratteristica del femminile. Anche l\u2019attuale ordine dei libri, la separazione dei versetti, la struttura della poesia e la divisione in sezioni possono essere inseriti tra i punti fondamentali penetrati nel testo consonantico e poi ritenuti parte integrante di esso. \nNon sappiamo quando la \"Masorah\" inizi\u00f2 ad essere commissionata e scritta, e per poterla datare dobbiamo affidarci a prove esterne. Possiamo fissare un \"terminus a quo\" tramite fatti come:\nUn \"terminus ad quem\", invece, pu\u00f2 essere fissato attraverso un certo numero di prove indirette:\nPer questi motivi, la nascita di una \"Masorah\" scritta si pu\u00f2 collocare tra il VI e l\u2019VIII secolo d.C.\nLe scuole di letterati che si occupano della vocalizzazione del testo consonantico e della composizione di note critiche alla \"Tana\u1e2b\" sono passate alla storia con il nome di \u201cScuole Masoretiche\u201d.\nI Masoreti.\nAll\u2019apice dell\u2019epoca della tradizione masoretica, gli uomini che si dedicavano alla trasmissione testuale dell\u2019Antico Testamento erano apparentemente designati in base alle loro specifiche funzioni. I \"soferim\" erano coloro che dovevano scrivere correttamente il testo consonantico, mentre i punti vocalici e gli accenti erano aggiunti dai \"naqedanim\". Solo infine i masoreti aggiungevano le note. \u00c8 possibile che una stessa persone ricoprisse diversi ruoli, come accadde ad esempio nel Codice di Aleppo, risalente al X secolo d.C., dove Shelomo ben Buya\u2018a fu responsabile del testo consonantico, e Aaron ben Moshe ben Asher delle indicazioni vocaliche e delle note masoretiche.\nAi masoreti si devono vari tipi di annotazioni: oltre alle somme dei versetti dei libri, ci sono note che avvertono se si debba pronunciare una parola (\"qere\") diversamente dal modo in cui \u00e8 scritta (\"ketiv\"), si tratta cio\u00e8 casi di correzioni applicate dagli scribi. Tali correzioni influiscono solitamente sui suffissi, per evitare un riferimento antropomorfico a Dio. Un esempio di questo tipo di correzione si trova in I Sam 15,16, dove \u05d5\u05b7\u05d9\u05b9\u05bc\u05d0\u05de\u05b0\u05e8\u05d5\u05bc \u00e8 corretto con il singolare \u05d5\u05b7\u05d9\u05b9\u05bc\u05d0\u05de\u05b6\u05e8, in accordo con il soggetto della frase. Questo tipo di correzioni \u00e8 chiamato \"qere semplice\", e indica di leggere il singolare nonostante vi sia scritto un plurale.\nVi sono poi casi in cui i masoreti inserirono una parola mancante, ad esempio in Rut 3,17, dove segnalarono di leggere un \u05d0\u05b5\u05dc\u05b7\u05d9 assente nel testo; questo secondo tipo di correzione viene chiamato \"qere welo ketiv\", cio\u00e8 \u201csi legga, ma non \u00e8 scritto\u201d.\nEsistono, infine, alcuni casi nei quali si indica di sopprimere nella lettura una parola superflua, come nel caso di Rut 3,12, dove i masoreti segnalarono di non leggere un \u05d0\u05dd del testo. Quest\u2019ultimo tipo di \"errata corrige\" viene chiamato \"ketiv welo qere\", cio\u00e8 \u201c\u00e8 scritto ma non letto\u201d.\nI tipi di Masora.\nIl materiale masoretico veniva inizialmente tramandato oralmente, ma la sua continua crescita rese necessario annotare questo vastissimo numero di conoscenze sui margini delle pagine dei codici o alla fine di essi, in lunghe appendici.\nCos\u00ec, le note masoretiche si dividono in due tipi: la \"Masora marginalis\", cio\u00e8 scritta nei quattro margini disponibili di una pagina di testo, e la \"Masora finalis\", una raccolta di saggi ordinati alfabeticamente e posta alla fine del volume o in un volume separato.\nLa \"Masora marginalis\" a sua volta si divide in \"Masora parva\", cio\u00e8 scritta sui margini laterali (e quindi pi\u00f9 piccoli) del foglio, e la \"Masora magna\", invece scritta sui margini superiore e inferiore (quindi pi\u00f9 grandi).\nLa \"Masora parva\" viene utilizzata soprattutto per commentare e fare rapide osservazioni riguardo alla forma letterale del testo, in modo da scongiurare eventuali errori di copiatura o alterazioni di altro genere. Sono quindi frequenti le enumerazioni e la registrazione di ogni \"hapax\" presente nel testo (annotato con il simbolo \u05dc\u05d9\u05ea oppure con la sua abbreviazione \u05dc\u05c4), come informazioni sulla forma di scrittura \"plena\" o \"defectiva\", cio\u00e8 indicazioni su parole che possono trovarsi sia scritte con l\u2019aiuto di una o pi\u00f9 \"matres lectionis\" che senza. Spesso queste note possono sembrare di scarso valore d\u2019uso, ma dobbiamo tener presente che sono nate dalla necessit\u00e0 di preservare il testo, di metterlo al riparo da eventuali errori o sviste dei copisti.\nLa \"Masora magna\" aggiunge dettagli rilevanti alle annotazioni presenti nella \"Masora parva\". Se la seconda si limita a indicare la quantit\u00e0 di volte in cui ricorre una determinata forma, la prima riporta la lista completa di questi casi. Ad esempio, se la \"Masora parva\" indica che la parola \u05d1\u05e8\u05d0\u05e9\u05d9\u05ea \u00e8 presente cinque volte nel testo biblico \u2013 di cui tre volte all\u2019inizio del versetto e due volte in mezzo \u2013 la \"Masora magna\" completa queste informazioni indicando che i versetti in cui ricorre all\u2019inizio sono: Genesi 1,1, Geremia 26,1 e 27,1; e quelli in cui ricorre a met\u00e0 sono: Geremia 28,1 e 48,34.\nLa \"Masora finalis\", invece, raccoglie in ordine alfabetico diverso materiale, come conteggi di versi, le \"parashiyyot\" e i \"sedarim\" dei libri e delle parti della Bibbia, e anche le somme delle parole e delle lettere. In documenti antichi possiamo trovare anche liste dei \"nomi degli autori dei libri, la cronologia dei libri, una lista dei profeti che hanno fatto previsioni riguardo ad Israele, una lista di 18 emendamenti fatti dagli scribi, un elenco di lettere grandi e piccole nella Bibbia e altre particolarit\u00e0.\nLingua.\nLa lingua utilizzata in queste annotazioni e le abbreviazioni \u00e8 generalmente l\u2019aramaico, ma vi sono numerosi termini tratti dalla lingua ebraica biblica, che di fatto ha condizionato tutte le manifestazioni linguistiche dell\u2019ebraismo. Il cosiddetto \u201caramaico giudaico\u201d \u00e8 una lingua che pone non pochi problemi agli studiosi, a partire dal fatto che la variante occidentale (palestinese) \u00e8 stata fortemente influenzata da quella orientale (babilonese), fino al problema delle vocalizzazioni, che non ci sono pervenute o sono tardive. Infatti, l\u2019enorme sforzo dei masoreti si \u00e8 concentrato solamente sull\u2019ebraico, e non \u00e8 stato giudicato importante inserire indicazioni riguardo all\u2019aramaico delle note. Per loro natura, le note masoretiche hanno uno stile conciso e sono ricche di abbreviazioni che \u00e8 necessario conoscere per poterle comprendere. Perci\u00f2 \u00e8 abbastanza naturale che questo loro significato criptico si sia perso con il tempo, e che gi\u00e0 verso la fine del periodo medievale i copisti non le capissero pi\u00f9. In questo modo finirono per essere ridotte ad un semplice ornamento ai manoscritti.\nLe scuole masoretiche.\nAgli inizi del medioevo si distinguono fondamentalmente due grandi poli di dotti ebrei che analizzarono, studiarono il testo biblico e annotarono le loro conoscenze. Da una parte vi \u00e8 il polo degli \"Occidentales\" (\u05de\u05b7\u05e2\u05b7\u05e8\u05b0\u05b0\u05d1\u05b8\u05b8\u05bc\u05d0\u05b5\u05b5\u05d9), composto dai giudei di Palestina, e dall\u2019altra il polo degli \"Orientales\" (\u05de\u05b7\u05b7\u05d3\u05b4\u05b4\u05d9\u05e0\u05b0\u05b0\u05d7\u05b8\u05b8\u05d0\u05b5\u05b5\u05d9), formato dai membri della grande comunit\u00e0 ebraica di Babilonia.\nLa scuola occidentale aveva il suo centro pi\u00f9 importante a Tiberiade, mentre in oriente c\u2019erano numerose scuole, a Sura, Nehardea e Pumbeditha, l\u2019ultima delle quali rimase autorevole in materia di studi giudaici per secoli. Tuttavia le scuole babilonesi persero via via d\u2019importanza, e tra il X e l\u2019XI secolo scomparvero completamente. Le scuole palestinesi presero il sopravvento spirituale dell\u2019ebraismo, e i dotti \"Occidentales\" fecero in modo di eliminare ogni traccia di tradizioni testuali che differissero dalle loro. La scuola tiberiense riusc\u00ec ad imporre il proprio punto di vista teologico e interpretativo e si espanse per il mondo, mentre le scuole orientali decaddero, dimenticate per secoli. \nIl sistema babilonese.\nIl sistema babilonese si basa sull\u2019utilizzo di punti e linee al disopra delle consonanti. \u00c8 un sistema che si trova utilizzato anche in alcune edizioni dei \"targumim\" e nei manoscritti yemeniti. Tale metodo \u00e8 probabilmente mutuato da un sistema precedente, utilizzato dai cristiani del IV secolo per distinguere gli omografi. Un antico sistema, questo, che si vide perfezionato dalle sette siriache nestoriane orientali intorno al VII secolo, e da cui poi deriver\u00e0 il sistema vocalico babilonese.\nI segni diacritici sono generalmente delle piccole lettere (aggiunte al di sopra del \"ductus\" consonantico di base), abbreviazioni di parole aramaiche: una piccola \u05e7, abbreviazione di \u05e7\u05d9\u05e4\u05d9\u05d0, che significa \u201cleggero\u201d, indica una consonante fricativa generata dalla spirantizzazione di una labiale; una piccola \u05d4 sopra una \u05d4 in fine di parola indica che essa dev'essere letta in quanto pronome suffisso. Per distinguere i due possibili suoni fricativi della lettera \u05e9, i masoreti babilonesi vi collocavano sopra una piccola \u05e1 per indicare una pronuncia alveolare /s/, mentre aggiungevano una piccola \u05e9 per indicare una pronuncia postalveolare /\u0283/.\nAnche le accentazioni necessarie per la lettura cantata in sinagoga sono segnate con lettere come la \u05d3, \u05d6 o \u05ea, che indicano pause pi\u00f9 o meno lunghe.\nIl sistema tiberiense.\nIl sistema tiberiense \u00e8 quello ancor oggi utilizzato nelle Bibbie in lingua ebraica e, a differenza degli altri, ci \u00e8 pervenuto gi\u00e0 consolidato, uniforme e completo. Consta di 8 segni semplici e 3 composti che possono trovarsi in varie posizioni rispetto alle consonanti (sopra o sotto) ed \u00e8 perci\u00f2 detto \u201cinfralineare\u201d.\nGli otto segni semplici sono i seguenti: \nOltre a questi sette simboli vocalici semplici si deve aggiungere lo \"\u0161ewa\" (\u05d0\u05b0), che serve ad indicare la natura furtiva della consonante. Il suo valore non \u00e8 fisso, poich\u00e9 talvolta rappresenta una furtivit\u00e0 assoluta (\"\u0161ewa\" quiescente) talvolta solo parziale (\"shewa\" mobile). Quando questo simbolo si combina con i tre segni di \"segol, patta\u1e25\" e \"qame\u1e63\" nascono i tre segni composti, gli \u201c\"\u1e25atef\"\u201d, (\u05d0\u05b1, \u05d0\u05b2 e \u05d0\u05b3). Essi hanno lo stesso valore fonetico della vocale semplice corrispondente, ma viene loro aggiunta la caratteristica della furtivit\u00e0, e il suono \u00e8 reso particolarmente breve.\nI segni diacritici utilizzati sono il \"dage\u0161\", il \"rafeh\", il \"mappiq\", e un puntino in alto a destra o a sinistra per distinguere le due diverse pronunce della lettera \u05e9.\nIl \"dage\u0161\" (\u05d1\u05bc) \u00e8 un puntino al centro della lettera che pu\u00f2 indicare sia una pronuncia plosiva della consonante (e in questo caso prende il nome di \"dage\u0161 lene\"), sia la sua geminazione (\"dage\u0161 forte\"). La differenza tra questi due valori non \u00e8 sempre chiaramente definita e perci\u00f2 il valore del \"dage\u0161\" \u00e8 determinabile solamente dal contesto.\nIl \"rafeh\" (\u05d1\u05bf) \u00e8 il segno opposto rispetto al \"dage\u0161 lene\", e indica la spirantizzazione di una consonante plosiva. Non \u00e8 un segno molto frequente nei manoscritti antichi, e spesso viene usato in maniera erronea per indicare la mancanza del \"dage\u0161 forte\". \u00c8 un simbolo che, per\u00f2, \u00e8 stato integrato nel sistema di scrittura della lingua yiddish e, posto al di sopra delle consonanti \u05d1 e \u05e4, ne indica la pronuncia fricativa (rispettivamente /v/ e /f/).\nIl \"mappiq\" (\u05d4\u05bc) \u00e8 un segno che si trova quasi esclusivamente all\u2019interno della lettera \u05d4 e ne indica la natura consonantica quando essa ricorre in fine di parola come pronome suffisso. \nGli accenti per la lettura hanno tre funzioni: \"musicale\", per indicare il tono recitativo con cui viene letto il testo; \"tonica\", che indica la posizione della sillaba accentata all\u2019interno delle singole parole; e \"pausale\", che svolge, cio\u00e8, la funzione dei segni d\u2019interpunzione.\nIn funzione pausale, gli accenti si dividono in: \"disgiuntivi\" e \"congiuntivi\". I \"disgiuntivi\" indicano la separazione tra due parole \u2013 come fanno i nostri segni di punteggiatura \u2013 e hanno varie forme a seconda dell\u2019intensit\u00e0 della pausa, che va da molto forte (come il \"silluq\" \u05d0\u05bd o l\u2019\"atna\u1e2b\" \u05d0\u0591) a molto debole (ad esempio il \"\u1e6dif\u1e2ba\" \u05d0\u0596 o il \"gere\u0161\" \u05d0\u059c), passando per segni intermedi (come \"segolta\" \u05d0\u0592 , \"zaqef\" \u05d0\u0594 o \"revia\u2018\" \u05d0\u0597). I \"congiuntivi\", invece, segnalano un nesso tra due parole, e i principali sono il \"mere\u1e25a\" \u05d0\u05a5, il \"muna\u1e2b\" \u05d0\u05a3, il \"mehuppa\u1e25\" \u05d0\u05a4 e l\u2019\"azla\" \u05d0\u0599. \nLa scuola tiberiense vide il suo periodo di massimo splendore tra la fine dell\u2019VIII e l\u2019inizio del X secolo d.C., mentre si susseguirono sei generazioni della famiglia di masoreti pi\u00f9 importante in assoluto, quella dei ben Asher. Il pi\u00f9 famoso \u00e8 sicuramente Aaron ben Moshe ben Asher, l\u2019ultimo rappresentante di questa famiglia, che pubblic\u00f2 un testo della \"Tana\u1e2b\" completo di segni vocalici, accenti e la \"Masorah\" corrispondente. Egli, inoltre, lasci\u00f2 il \u05e1\u05e4\u05e8 \u05d3\u05e7\u05d3\u05d5\u05e7\u05d9 \u05d4\u05d8\u05e2\u05de\u05d9\u05dd (\"sefer diqduqey ha-\u1e6de\u2019amim\", cio\u00e8 \u201clibro delle regole degli accenti\u201d), un volume in cui racchiuse diverse regole riguardanti la vocalizzazione e l\u2019accentuazione dal corpus di regole della Masorah che venivano costantemente copiate ai margini dei manoscritti della Bibbia e in libri indipendenti, i quali fanno parte della letteratura della Masorah. La pi\u00f9 importante testimonianza del loro operato a noi pervenuta \u00e8 rappresentata dal Codice di Leningrado (datato intorno al 1000 d.C.), custodito presso la Biblioteca Nazionale di San Pietroburgo. \nVale la pena ricordare un\u2019altra scuola masoretica tiberiense, contemporanea a quella dei ben Asher, e cio\u00e8 quella dei ben Neftali. Essi utilizzarono un sistema di vocalizzazione diverso e pi\u00f9 rigoroso, e costituirono una tradizione di trasmissione testuale differente. Nonostante ci\u00f2, le due scuole sono strettamente collegate: differiscono solamente otto volte nel testo consonantico, e le differenze sono sottili. Le maggiori diversit\u00e0 si riscontrano nell\u2019accentuazione o nella vocalizzazione, ed occasionalmente anche nella pronuncia. "}
{"id": "2781522", "revid": "533647", "url": "https://it.wikipedia.org/wiki?curid=2781522", "title": "Teoria dell'interpretazione", "text": "La teoria dell'interpretazione \u00e8 un orientamento di pensiero caratterizzato da una pi\u00f9 marcata tendenza alla speculazione filosofica rispetto all'orientamento della semiotica strutturale.\nQuesto orientamento riconosce nel filosofo del linguaggio statunitense Charles Sanders Peirce il suo iniziatore e in Umberto Eco il suo massimo esponente.\nL'orientamento della teoria dell'interpretazione, partendo dalla definizione di segno di Peirce e basandosi su una visione di rinvio, ha posto al centro della sua teoria il concetto di inferenza.\nAnalizzando un testo, si possono creare pi\u00f9 prospettive di analisi. Questo ha dato luogo, in semiotica, a orientamenti metodologici diversi, tra i quali si distinguono i due principali:\nCi\u00f2 che accomuna i due orientamenti non \u00e8 solo l'attenzione al testo, ma anche l'attribuirgli autonomia e immanenza, indipendentemente dalle intenzioni del suo autore e dagli effetti pi\u00f9 o meno controllabili che pu\u00f2 produrre sui lettori."}
{"id": "2781523", "revid": "16972", "url": "https://it.wikipedia.org/wiki?curid=2781523", "title": "Citochinine", "text": ""}
{"id": "2781526", "revid": "1543377", "url": "https://it.wikipedia.org/wiki?curid=2781526", "title": "Australian Open 1976 - Singolare femminile", "text": "Evonne Goolagong ha battuto in finale Ren\u00e1ta Tomanov\u00e1 6\u20132 6\u20132."}
{"id": "2781533", "revid": "604467", "url": "https://it.wikipedia.org/wiki?curid=2781533", "title": "Anders Besseberg", "text": "\u00c8 stato presidente dell'International Biathlon Union dalla sua fondazione, avvenuta nel 1993, fino al 2018; in precedenza fu biatleta, fondista e successivamente allenatore di biathlon.\nBiografia.\nAtleta della Nazionale di biathlon della Norvegia, gareggi\u00f2 anche nello sci di fondo.\n fu allenatore e dirigente della Norvegia e della nazionale britannica; in seguito entr\u00f2 nell'Union Internationale de Pentathlon Moderne et Biathlon, che presiedette dal 1992 al 1993; in quell'anno fu fondata l'International Biathlon Union e Besseberg ne divenne presidente, incarico per il quale fu ininterrottamente confermato per cinque mandati.\nIn seguito alle rivelazioni sullo scandalo doping in Russia fu coinvolto nell'inchiesta aperta dall'agenzia mondiale antidoping; di queste indagini fu informato l'ufficio federale di polizia criminale austriaco che, in collaborazione anche con la corrispondente forza dell\u2019ordine norvegese, avvi\u00f2 formali investigazioni su potenziali frodi in materia di doping, corruzione e crimini finanziari nei suoi confronti e in quelli di Nicole Resch, nelle loro qualit\u00e0 di presidente e di segretario generale dell'IBU. In seguito a queste indagini, a oggi ancora in corso, Besseberg rinunci\u00f2 al suo incarico nei primi giorni dell'aprile 2018."}
{"id": "2781534", "revid": "1543377", "url": "https://it.wikipedia.org/wiki?curid=2781534", "title": "Australian Open 1975 - Singolare femminile", "text": "Evonne Goolagong ha battuto in finale Martina Navr\u00e1tilov\u00e1 6\u20133 6\u20132."}
{"id": "2781543", "revid": "1543377", "url": "https://it.wikipedia.org/wiki?curid=2781543", "title": "Australian Open 1974 - Singolare femminile", "text": "Evonne Goolagong ha battuto in finale Chris Evert 7\u20136 4\u20136 6\u20130."}
{"id": "2781545", "revid": "767487", "url": "https://it.wikipedia.org/wiki?curid=2781545", "title": "Semiotica strutturale", "text": "La semiotica strutturale \u00e8 una famiglia di studi che riconosce in Ferdinand de Saussure e in Louis Hjelmslev i suoi primi fondatori. L'evoluzione della semiotica europea ha seguito lo sviluppo dello Strutturalismo, incrociando temi, metodi e prospettive.\nTra i principali esponenti della semiotica strutturale: Roland Barthes, Umberto Eco, Algirdas Greimas.\nLa semiotica strutturale ha molte fonti di riferimento e diversi ambiti di applicazione. La cosiddetta analisi strutturale del racconto, iniziata da Barthes e sfociata poi nella semiotica generativa di Greimas, in particolare fa riferimento allo studio di Vladimir Propp sulla morfologia della fiaba e, in seguito, all'analisi dei miti da parte di L\u00e9vi-Strauss e di Dum\u00e9zil, conciliando cos\u00ec la linguistica con le teorie narratologiche.\nEsistono altri orientamenti importanti nel campo della ricerca della semiotica strutturale. Tra i contributi pi\u00f9 importanti spiccano i lavori di Jurii Lotman e della cosiddetta Scuola di Tartu-Mosca."}
{"id": "2781549", "revid": "729019", "url": "https://it.wikipedia.org/wiki?curid=2781549", "title": "Matteo di Foix-B\u00e9arn", "text": "Origine.\nMatteo, sia secondo Pierre de Guibours, detto P\u00e8re Anselme de Sainte-Marie o pi\u00f9 brevemente P\u00e8re Anselme, che secondo la \"Chroniques romanes des comtes de Foix\", era il figlio maschio del Visconte di Castelbon e signore di Moncada, Ruggero Bernardo II, e della moglie, Gerarde di Navailles, Signora di Navailles e Sault, figlia di Garcia Arnaldo IV di Navailles, barone di Navailles e Sault e della moglie, B\u00e9arnaise de Miramont.Ruggero Bernardo II di Castelbon, sia secondo Pierre de Guibours, detto P\u00e8re Anselme de Sainte-Marie o pi\u00f9 brevemente P\u00e8re Anselme, che secondo la \"Chroniques romanes des comtes de Foix\", era l'unico figlio maschio legittimo del Visconte di Castelbon e signore di Moncada, Ruggero Bernardo I e della moglie, Costanza de Luna Signora di Segorbe, Paterna, La Puebla de Vallbona, El Alton Mijares, figlia di Artal de Luna e della moglie, Constanza P\u00e9rez de Arag\u00f3n Signora di Segorbe, e sorella di Lopez, conte di Luna, secondo P\u00e8re Anselme.\nBiografia.\nMatteo apparteneva ad un ramo cadetto dei conti di Foix-B\u00e9arn in quanto suo bisnonno era Gastone I di Foix-B\u00e9arn.\nAlla morte del padre, Ruggero Bernardo II, nel 1381, Matteo gli succedette come Visconte di Castelbon e signore di Moncada.\nNell'agosto 1391, suo cugino, il conte di Foix, visconte di B\u00e9arn, Coprincipe di Andorra, Visconte di Marsan e Visconte di Lautrec, Gastone III, mor\u00ec per un ictus, a Sauveterre-de-B\u00e9arn, nei pressi di Orthez, durante una caccia all'orso, mentre si stava lavando le mani per pranzare.Nonostante avesse nominato il re di Francia, Carlo VI, detto prima il Beneamato e poi il Folle, a suo successore (nel 1390, Gastone Febo aveva ricevuto, con grande magnificenza nella contea di Foix il re Carlo VI, che gli aveva concesso una rendita vitalizia sulla contea di Bigorre, e Gastone Febo, senza eredi legittimi, aveva nominato il re suo erede, come conferma anche la \"Histoire g\u00e9n\u00e9rale de Languedoc commenced by Gabriel Marchand\") a Gastone Febo succedette il cugino, Matteo, del ramo dei Foix-Castelbon.Per questa successione, Matteo ebbe l'appoggio del re della Corona d'Aragona, Giovanni I, che l'anno successivo gli dette in moglie, la propria figlia primogenita, l'infanta Giovanna; il contratto fu redatto a Barcellona, il 24 marzo ed il matrimonio fu celebrato sempre a Barcellona il 4 giugno 1392.\nIl suocero di Matteo, Giovanni I, mor\u00ec il 19 maggio 1396, improvvisamente, per una caduta da cavallo, e siccome al momento della sua morte, senza eredi maschi, gli erano sopravvissute solo due figlie, come re d'Aragona, gli succedette il suo fratello minore don Martin, salito al trono come Martino I l'Umanista; ma Matteo, in quanto marito della figlia primogenita di Giovanni I, Giovanna, reclam\u00f2 il trono, in base ad un accordo, approvato dal re Pietro IV d'Aragona, con la prima moglie di Giovanni I, Marta di Armagnac, secondo il quale, in assenza di eredi maschi, sarebbe succeduta al padre la maggiore delle figlie femmine, cio\u00e8 Giovanna, come ci viene confermato dalla \"Hist\u00f2ria de Catalunya, Volume 3\"; essendo assente Martino I, che si trovava in Sicilia, la moglie di Martino, Maria de Luna, riusc\u00ec ad ottenere l'appoggio della corte d'Aragona e della Generalitat de Catalunya affinch\u00e9, in base ad un testamento di Pietro IV, a Giovanni succedesse il fratello Martino, per cui la pretesa di Matteo e Giovanna venne respinta.Allora Matteo invase l'Aragona, ma fu fermato e respinto dalle truppe aragonesi guidate dal conte di Urgell, Pietro II; Matteo fu sconfitto.Al rientro di Martino I in Aragona, nel 1397 a Matteo vennero confiscati tutti i suoi domini nel regno di Aragona, che furono poi restituiti ai suoi successori: la sorella di Matteo, Isabella e il marito, Arcimbaldo di Grailly.\nMatteo mor\u00ec l'anno dopo, nell'agosto del 1398; la contea di Foix e la viscontea di B\u00e9arn andarono alla sorella Isabella e al marito, Arcimbaldo di Grailly, che rientrarono in possesso anche della viscontea di Castelbon, mentre la moglie, Giovanna, gli sopravvisse una decina d'anni e continu\u00f2 a pretendere la Corona d'Aragona.\nDiscendenza.\nMatteo da Giovanna non ebbe figli, e di Matteo non si conosce alcuna discendenza."}
{"id": "2781550", "revid": "1543377", "url": "https://it.wikipedia.org/wiki?curid=2781550", "title": "Australian Open 1973 - Singolare femminile", "text": "Margaret Court ha battuto in finale Evonne Goolagong 6-4 7-5."}
{"id": "2781556", "revid": "465169", "url": "https://it.wikipedia.org/wiki?curid=2781556", "title": "Deposito locomotive di Siracusa", "text": "Il deposito locomotive di Siracusa \u00e8 un'infrastruttura di servizio di RFI per la sosta, il rifornimento e la piccola manutenzione delle locomotive ed automotrici delle Ferrovie dello Stato.\nStoria.\nIl 1\u00ba luglio del 1869 veniva inaugurata la tratta ferroviaria da Catania a semplice binario fino alla stazione di Lentini, prima e importante sezione della Catania-Siracusa. Negli stessi anni avanzavano i lavori per la realizzazione del rimanente tratto. Il 19 gennaio 1871 la societ\u00e0 delle \"Strade Ferrate Calabro-Sicule\" apriva al traffico i 57,8 km di ferrovia tra Lentini e la stazione di Siracusa. Per qualche decennio le locomotive vennero fornite dal deposito di Catania ma successivamente all'apertura della ferrovia per Licata la Rete Sicula ritenne opportuno istituire una rimessa locomotive anche a Siracusa; la struttura venne costruita di fianco, a sud-est della stazione ferroviaria. L'impianto venne attrezzato dello stretto indispensabile all'esercizio a vapore data la poca superficie disponibile; venne dotato di piattaforma girevole, torre dell'acqua, carbonaia e colonne di rifornimento idrico. Accanto alla rimessa, munita di fosse da visita trovarono posto i locali-officina e gli uffici. \nAlla fine degli anni trenta venne realizzato un piccolo posto di rifornitura di gasolio per le esigenze delle automotrici ALn 56 che effettuavano alcuni treni veloci tra cui i rapidi 510 e 515 da e per Messina. \nL'impianto ha subito poche variazioni nel tempo ed anche in seguito all'elettrificazione della linea principale nella met\u00e0 degli anni sessanta sono state apportate solo poche modifiche.\nRotabili in dotazione nel tempo.\nLocomotive a vapore:\nLocomotive diesel-elettriche:\nAutomotrici:\nCarro soccorso di 2\u00aa categoria"}
{"id": "2781557", "revid": "1494169", "url": "https://it.wikipedia.org/wiki?curid=2781557", "title": "Jind\u0159ich Fritz", "text": "Dal 1930 compose oltre 500 studi e un centinaio di problemi, soprattutto in due e tre mosse. Influenzato dapprima da Henri Rinck, dichiar\u00f2 che \"gli si aprirono gli occhi\" nel 1937, quando scopr\u00ec i compositori di scacchi sovietici. Vinse 26 primi premi in concorsi di composizione.\nCome il suo connazionale Richard R\u00e9ti, era un rappresentante della \"Scuola di composizione boema\". I suoi studi terminano invariabilmente con eleganti posizioni di matto o con lo stallo. La sua abilit\u00e0 gli permise di inserire idee profonde e svolgimenti complicati facendo uso di pochi pezzi. Realizz\u00f2 infatti molte \"miniature\", composizioni con al massimo sette pezzi compresi re e pedoni.\nOttenne i titoli FIDE di Giudice Internazionale della composizione (1956) e Grande Maestro della composizione (1975).\nDi professione era un avvocato."}
{"id": "2781559", "revid": "287204", "url": "https://it.wikipedia.org/wiki?curid=2781559", "title": "Jindrich Fritz", "text": ""}
{"id": "2781562", "revid": "1543377", "url": "https://it.wikipedia.org/wiki?curid=2781562", "title": "Australian Open 1972 - Singolare femminile", "text": "Virginia Wade ha battuto in finale Evonne Goolagong 6\u20134 6\u20134."}
{"id": "2781567", "revid": "125959069", "url": "https://it.wikipedia.org/wiki?curid=2781567", "title": "Gesualdo (Italia)", "text": "Gesualdo \u00e8 un comune italiano di abitanti della provincia di Avellino in Campania.\nGeografia fisica.\nIl comune sorge nell'Irpinia centrale, fra le valli del Ansanto e dell'Ufita, a ridosso di una dorsale.\nIl suo territorio \u00e8 caratterizzato da una forte escursione altimetrica (max 781 m s.l.m. Localit\u00e0 Otica - min 319 m s.l.m. Torrente Fredane).\nLa casa comunale sorge a quota 676 m s.l.m..\nSismologia.\nIl territorio comunale di Gesualdo \u00e8 parte del distretto sismico dell'Irpinia. In occasione del terremoto del 1980 vi furono, nel solo comune di Gesualdo, 9 morti, 40 feriti e 605 senzatetto.\nGeografia antropica.\nIl comune di Gesualdo comprende le frazioni Piano della Croce e Torre dei Monaci, distanti rispettivamente 2,5 e 4,5\u00a0km dal centro cittadino.\nStoria.\nDalla preistoria al periodo romano.\nL'esposizione a sud, sul fianco destro della valle del fiume Fredane, affluente del Calore Irpino, ha permesso che il territorio del comune di Gesualdo fosse frequentato fin dalla preistoria.\nLo studioso Arturo Palma dell'Universit\u00e0 degli Studi di Siena, in alcuni sopralluoghi avvenuti fra il luglio e l'ottobre del 1975 presso la localit\u00e0 \"Cave di Pietra\" di Gesualdo, rinvenne \"industria litica [\u2026] del tipo clacto-taycoide\".\nUn insediamento del neolitico finale (XXXI secolo a.C.-XXV secolo a.C.) \u00e8 testimoniato dal rinvenimento in localit\u00e0 Capo di Gaudio di alcune scuri di selce levigata \"di tipo conoidale lenticolare con profilo triangolare isoscele a base convessa\" esposti al museo provinciale, sezione archeologia, ai nn. 650, 651 e 652. Alla fine del III millennio a.C. si fanno risalire resti di strutture di un insediamento e una necropoli con tombe a fosso esplorate dal Penta nel 1893, in localit\u00e0 Fiumane, vicino al fiume Fredane. Questi rinvenimenti nel territorio gesualdino testimoniano tracce della presenza umana dell'Eneolitico, del Neolitico e del Paleolitico.\nAi suddetti ritrovamenti se ne sono aggiunti altri attribuibili all'epoca romana, caratterizzati da necropoli e ville localizzate nelle contrade di San Barbato, Paolino e Volpito che si trovano a qualche chilometro dal centro storico e nella zona di via Pastene.\nGesualdo longobarda: Le origini - Il Cavaliere Gesualdo.\nLo storico locale Giacomo Catone sosteneva che la rocca ed i possedimenti di Gesualdo vennero donati nel 650 d.C. da Romualdo, duca di Benevento, agli eredi del cavaliere, che da eroe leggendario, per difendere il proprio duca, si immol\u00f2 durante la guerra tra i Longobardi e i Bizantini capeggiati dall'imperatore Costante II quando costui tent\u00f2 di conquistare l'Occidente. Gli storici Scipione Ammirato, Giovanni Antonio Summonte, Alessandro Di Meo ed altri, sostenevano che l'eroe longobardo, balio del duca Romualdo, si chiamava Gesualdo e di conseguenza bisogna supporre che la terra donata agli eredi del cavaliere fosse chiamata Gesualdo.\nTutti questi storici si rifanno all'autorevole \"Historia Langobardorum\" di Paolo Diacono, il quale per\u00f2 dice che l'eroico cavaliere si chiamava Sessualdo e non parla di donazioni agli eredi.\nAltra ipotesi sull'origine del nome \u00e8 di Cipriano de Meo, il quale sostiene che il nome medievale di Gesualdo fosse \"Gisivaldum\", da \"Gis-wald\", dove \"Gis\"' \u00e8 il nome del suddetto cavaliere e \"wald\" vuol dire bosco, quindi \"Il bosco di Gis\", pertanto confutando le altre tesi che ritenevano la denominazione Gesualdo derivare dal nome dell'eroico Cavaliere.\nLa figura storica del Cavaliere longobardo Gesualdo si colloca intorno alla met\u00e0 del VI secolo, all'epoca del conflitto tra Longobardi e Bizantini per il controllo dell'Italia meridionale. Nell'anno 663, i bizantini guidati dall'Imperatore Costante II, detto il Pogonato, misero a ferro e fuoco il fragile Ducato di Benevento cingendone d'assedio la capitale allora retta dal principe Romoaldo figlio del duca di Benevento Grimoaldo.\nIl giovane principe, ai cui servigi era il cavaliere, trovandosi in serie difficolt\u00e0 a causa dello strapotere dei assedianti ordin\u00f2 al Gesualdo di raggiungere a Pavia il padre Grimoaldo per chiedere rinforzi. Il cavaliere riusc\u00ec ad avvertire il duca che immediatamente dispose l'invio di rinforzi alla volta di Benevento, ma di ritorno da Pavia fu vittima di un'imboscata tesagli dai soldati bizantini che lo catturarono.\nL'imperatore bizantino propose al cavaliere di mentire al suo signore in cambio della libert\u00e0; quest'ultimo finse di assecondare le richieste nemiche e, una volta condotto davanti alle mura della citt\u00e0, ruppe l'accordo comunicando agli assediati l'imminente arrivo dei rinforzi. Le milizie bizantine fiaccate nel numero e nel morale dopo mesi d'assedio, a causa dell'eroico gesto del cavaliere e dell'imminente arrivo dei nemici dal Nord, furono costrette a rompere l'assedio. L'imperatore Costante II, prima di darsi alla fuga, ordin\u00f2 la condanna a morte del Cavaliere. Per sdegno e per rivalsa, impose che la sua testa mozzata venisse lanciata oltre le mura e che il suo corpo fosse gettato nel fiume Calore. La leggenda vuole che il Principe Romoaldo, in un ossequioso gesto di piet\u00e0 verso il prode suo servitore, raccolse il capo mozzato del Cavaliere, per dargli poi l'onore della pi\u00f9 degna delle sepolture.\nSulla scorta di altri riscontri storiografici, \u00e8 lecito pure supporre che la rocca di Gesualdo sia stata edificata dai Longobardi dopo la \"Divisio ducatus\" tra Radelchi e Siconolfo, come avamposto di difesa dei confini orientali del gastaldato di Quintodecimo, entrato a far parte del ducato di Benevento. La sua costruzione collocata in questo caso nella seconda met\u00e0 del IX secolo si giustifica pienamente, se si considera che la Divisio acceler\u00f2 il processo di frazionamento signorile della Longobardia meridionale e che in questi anni, nel Mezzogiorno, si verific\u00f2 nuovamente una penetrazione di forze esterne che, a parte quelle saracene, fu caratterizzata dalle invasioni dei Franchi, dei Franco-Spoletini, dei Bizantini e dalla politica aggressiva del Papato.\nGesualdo normanna: La signoria di Gesualdo.\nI discendenti del primo Gesualdo per quattrocento anni furono i Signori del territorio, man mano ingrandito; dipendevano dal Duca di Benevento, e gli furono fedeli sempre, fino all'estinzione della famiglia, che coincise con la conquista normanna.\nNegli annali storici, la prima citazione della \"rocca di Gesualdo\" \u00e8 del 1137 e la fa Pietro Diacono, quindi nell'epoca normanna che Gesualdo cominci\u00f2 ad avere uno sviluppo dell'aggregato urbano intorno alla suddetta rocca che fu trasformata in \"castrum\" e poi con il passare dei secoli da struttura difensiva ad abitativa, fino a diventare un maestoso e possente castello che caratterizza il panorama.\nLa dinastia normanna che signoreggi\u00f2 Gesualdo ha avuto origini da Guglielmo, figlio illegittimo di Ruggero Borsa (di tale Ruggero rimane un'iscrizione incompleta \"\u2026 ROGERII NORTHMI APULI\u00c6 ET CALABRI\u00c6 DUCIS \u2026\" nel cortile del castello). Guglielmo fu il primo signore di Gesualdo di cui abbiamo notizie con documento del 1141. Questi spos\u00f2 Abelarda, signora di Lucera, figlia del conte di Lecce. Ebbe due figli: Elia ed Aristolfo. Quest'ultimo guid\u00f2 un esercito in Terra Santa ai tempi del re Guglielmo II di Sicilia. Alla morte di Guglielmo, avvenuta intorno al 1150 (nel 1145 era sicuramente vivo e nel 1152 era sicuramente morto), subentr\u00f2 suo figlio Elia, 2\u00ba signore di Gesualdo.\nIl XII secolo coincise con il periodo di massima espansione della Signoria di Gesualdo con il dominio esteso su 36 luoghi tra citt\u00e0 e terre situati in tre province, la maggior parte in Principato Ultra, altre in Principato Citra e Basilicata. Dal Catalogus Baronum, Elia, figlio di Guglielmo, risulta signore di una vastissima baronia. Egli amministra personalmente i feudi di Gesualdo, Frigento, Mirabella, Paternopoli, San Mango, Bonito, Lucera e San Lupolo (presso Lucera)..\nDal matrimonio di Elia con Diomeda nacquero cinque figli: Guglielmo, Roberto, Ruggero, Goffredo e Maria. Il primogenito Guglielmo non pot\u00e9 succedere al padre, poich\u00e9 aveva partecipato ad una congiura contro il re, e pertanto alla morte di quest'ultimo subentr\u00f2 il secondogenito Ruggero, che aveva ottenuto il titolo di conte da Enrico VI nel febbraio del 1187.\nRuggero, 3\u00ba signore di Gesualdo non ebbe eredi. La baronia di Gesualdo si ridusse, in epoca sveva, al solo possesso di Gesualdo, Frigento, Taurasi e Mirabella Eclano. Il fratello di Ruggero, Roberto, fu il primo ad assumere il cognome Gesualdo. Costui ebbe due figli: Elia e Gesualda.\nDopo Ruggero furono signori di Gesualdo dei tedeschi, nominati da Federico II. Di essi ricordiamo: Hermann Von Strimberg, Raynaldus De Lavareta, attestato nella signoria di Gesualdo fino al 1226.\nSuccessivamente l'imperatore Corrado IV restitu\u00ec a Elia II Gesualdo, figlio di Roberto e nipote abiatico di Ruggero, i beni che tornarono cos\u00ec alla dinastia Gesualdo. Nel 1246 Elia, d'accordo con il papa, congiur\u00f2 contro l'imperatore. Essendo stata scoperta la congiura, Elia corse dall'imperatore a fare atto sottomissione per avere salva la vita. L'imperatore, che gi\u00e0 gli aveva tolto le terre di Grottaminarda, lo priv\u00f2 del titolo principesco, ma gli rese salva la vita. Successivamente, con l'avvento di Carlo I d'Angi\u00f2, Elia II, per i suoi meriti sui campi di battaglia, dopo la sconfitta di Manfredi riottenne le sue terre e nel 1269 fu nominato Giustiziere in alcune terre della Calabria. Spos\u00f2 Giovanna di Ponziaco, dalla quale ebbe quattro figli: Nicol\u00f2, Mattia, Roberto e Francesca, che si marit\u00f2 con Rainaldo, signore di Avella, nel 1276.\nAlla morte di Elia subentr\u00f2 il figlio Nicol\u00f2 I Gesualdo, 5\u00ba signore di Gesualdo. Egli partecip\u00f2 alla guerra che il re Carlo II d'Angi\u00f2 fece per recuperare la Sicilia. Nel 1289 fu nominato Capitano della citt\u00e0 di Napoli. Il 20 febbraio 1299 gli fu confermato dal re Carlo II d'Angi\u00f2 il possesso della baronia di Gesualdo. Mor\u00ec nel 1300. Nicol\u00f2 I spos\u00f2 Giovanna della Marra, dalla quale ebbe due figlie: Roberta e Margherita. Roberta divenne moglie di Giacomo di Capua (figlio di Bartolomeo, Gran Protonotario del regno) e port\u00f2 in dote Gesualdo con buona parte della sua baronia insieme alla citt\u00e0 di Frigento; in seconde nozze si un\u00ec a Dragone di Merlotto. Margherita, l'altra figlia di Nicol\u00f2 I, fu impalmata dal conte Americo di Sus. Dal matrimonio di Roberta con Dragone nacquero due figlie: Maria e Margherita. La primogenita, a cui spett\u00f2 il feudo di Gesualdo, spos\u00f2 il conte Filippo Filangieri, signore di Candida. Dal loro matrimonio nacque Giacomo Filangieri, conte di Avellino. Nel 1335 la famiglia Gesualdo promosse la fondazione del monastero dei Celestini a Gesualdo, poi diventata sede del Comune.\nNel 1365 Mattia II Gesualdo, 6\u00ba signore di Gesualdo, figlio di Nicol\u00f2 II, nipote abiatico di Mattia I compr\u00f2 da Cobello Filangieri, per 650 once d'oro, il feudo di Gesualdo e il casale di Volpito. Ritorn\u00f2 cos\u00ec il feudo di Gesualdo alla famiglia Gesualdo.\nNella seconda met\u00e0 del XV secolo, durante il Regno aragonese, Gesualdo e il suo castello furono spesso oggetto di azioni guerresche. Una prima volta, durante la Congiura dei baroni che spalleggiano gli Angioini per la riconquista del regno, la rocca di Gesualdo, di cui \u00e8 signore il conte Giacomo Caracciolo, nell'ottobre del 1461, \u00e8 assediata dall'esercito aragonese. Cannoneggiata e affamata dall'assedio, dopo la resa, per rappresaglia, gli abitanti di Gesualdo, che pur hanno aiutato il re aragonese furono sottoposti ad un mortale sacco dai saccomanni sforzeschi. Una seconda volta a fine '400, Luigi Gesualdo, il nuovo signore, pur beneficiato della libert\u00e0 da Ferdinando D\u2019Aragona dopo un primo arresto, passa dalla parte dei Francesi, questi, accampati al Piano di S. Filippo, fra Frigento e Gesualdo, sono sbaragliati dagli Spagnoli..Con il passaggio dell'ex regno di Napoli a provincia della potente Spagna nel 1504, i baroni e i castelli perdono definitivamente la loro importanza politico-militare.\nNel censimento dell'anno 1500, Gesualdo contava 2058 abitanti. Per diritto ereditario divennero Signori di Gesualdo: Lionetto Gesualdo, Sansonetto Gesualdo, Luigi II, conte di Conza, poi Nicol\u00f2 IV Gesualdo, Luigi III Gesualdo, Fabrizio I Gesualdo, Luigi IV Gesualdo, che al titolo di conte di Conza aggiunse, nel 1561, il titolo di principe di Venosa. A Luigi IV Gesualdo successe Fabrizio II Gesualdo ed infine Carlo Gesualdo (1566-1613) XII Signore di Gesualdo, ultimo e pi\u00f9 famoso del casato.\nL'avvento di Carlo Gesualdo (1596-1613).\nLa presenza del principe Carlo Gesualdo diede lustro alla vita gesualdina: per suo volere il castello venne trasformato da rude fortezza in una raffinata dimora capace di accogliere una fastosa corte canora nel vago e vano tentativo di emulare quella di Ferrara. Letterati e poeti furono frequentatori assidui del Castello di Gesualdo tra questi suo grande amico fu il poeta Torquato Tasso.\nNell'isolamento di Gesualdo, il principe continu\u00f2 a comporre, a discutere quasi ossessivamente di musica, a rielaborare stimoli e suggestioni dell'esperienza ferrarese. Scrisse lavori anche di carattere religioso, che sembrano interrompere \"come una parentesi ascetica il lungo intervallo di silenzio apparente tra i madrigali pubblicati a Ferrara e quelli degli ultimi due libri\": nel 1603 usc\u00ec, a cura di G.P. Cappuccio e per i tipi di C. Vitale, la stampa napoletana in due volumi delle \"Sacrarum cantionum\"; nel 1611, a Gesualdo e a cura dello stampatore Carlino, vennero quindi stampati i \"Responsoria\", esempio piuttosto raro e notevole per l'epoca di un intero ciclo del Triduo sacro musicato da un unico compositore.\nNello stesso anno, sempre a Gesualdo, venne pubblicato anonimo il quinto libro di madrigali a cura di G.G. Carlino, l'editore-stampatore che il principe di Venosa aveva voluto operante e al suo esclusivo servizio in un locale del castello adibito a tipografia.\nDurante questo lungo periodo 1596-1613 (diciassette anni), pi\u00f9 di un terzo della vita di Carlo, la cittadina di Gesualdo godette della magnificenza del principe che, per cercare la pace dell'anima e il perdono di Dio, fra tante altre opere, fece edificare tre chiese e due conventi: uno per i Domenicani e uno per i Cappuccini nel quale \u00e8 custodita la pala del \"Perdono di Gesualdo\", attribuita a Giovanni Balducci.\nNiccol\u00f2 Ludovisi, signore di Gesualdo.\nAlla morte di Carlo Gesualdo, a succedergli nel titolo di Signore di Gesualdo, fu Niccol\u00f2 I Ludovisi, che nel 1622 spos\u00f2 Isabella nipote di Carlo e figlia di Emanuele (figlio del Principe Carlo e di Maria d'Avalos morto per una rovinosa caduta da cavallo pochi giorni prima della morte del padre).\nNiccol\u00f2 I Ludovisi continu\u00f2 ed arricch\u00ec l'opera edificante di Carlo Gesualdo, come testimoniano le lapidi di pietra presso i conventi dei Domenicani e dei Cappuccini, gli antichi stemmi che si trovano sopra la porta secondaria della chiesa di San Nicola e sopra l'ingresso del convento dei Cappuccini e il dipinto sulla volta a crociera dell'ingresso del castello.\nLa presenza del Ludosivi, meno osannata rispetto a quella del suo illustre predecessore, fu senza dubbio determinante nella crescita urbana e sociale di Gesualdo. Per volere del Ludovisi, l'antico abitato di Gesualdo venne profondamente rinnovato sotto l'influenza dei dettami dell'architettura urbanistica rinascimentale, infatti i nuovi signori del luogo promossero lo sviluppo urbanistico intorno al castello con l'edificazione di numerosi palazzi per la corte e alloggi per la servit\u00f9 creando l'area della cittadella ancora oggi cos\u00ec denominata, e favorirono la nascita del borgo fuori dalla rocca fortificata.\nIl nuovo signore di Gesualdo si adoper\u00f2 per il completamento delle opere intraprese da Carlo Gesualdo ed arricch\u00ec il patrimonio urbano di strade, fontane e piazze e numerose altre opere civili come la torre neviera, acquedotti e ampi portali d'ingresso all'abitato, in modo da rendere al luogo gli aspetti compiuti di una citt\u00e0. Alla sua fervente religiosit\u00e0, si deve poi l'edificazione di numerosi luoghi di culto, che arricch\u00ec di numerose opere pittoriche.\nGrazie a questo considerevole slancio urbanistico e rilancio sociale, Gesualdo arriv\u00f2 a contare ben 2538 abitanti, una cifra considerevole per quell'epoca.\nA Nicol\u00f2 successe, nel 1658, il figlio Giovanni Battista che, nel luglio del 1682, vendette il feudo per 12.000 ducati a Isabella della Marra, moglie di Girolamo Gesualdo, marchese di Santo Stefano.\nGesualdo dall'et\u00e0 moderna alla fine dei diritti feudali.\nNel 1688 i Gesualdo ripresero la Signoria della Citt\u00e0 con l'avvento di Domenico Gesualdo, appartenente a un ramo collaterale della famiglia di Carlo. Costui, per concessione di Filippo V, tramut\u00f2 il titolo di signore in principe. Cos\u00ec furono principi di Gesualdo gli eredi Nicola (1705), Fabrizio (1738), e Dorizio di Sango (1770).\nNel 1753 il re Carlo III, con Diploma Reale attribu\u00ec a Gesualdo il titolo di Citt\u00e0.\nNel 1772 Dorizio di Sangro cedette il feudo per 40.000 ducati a di Torella dei Lombardi, XXII e ultimo Signore di Gesualdo, sancendo la fine del secolare dominio della Famiglia Gesualdo, i Caracciolo mantennero il dominio fino all'abolizione dei diritti feudali.\nDurante la Repubblica partenopea nel 1799 il castello fu saccheggiato, depauperando e distruggendo cos\u00ec gran parte degli arredi, della cultura e della storia di questo magnifico e maestoso maniero.\nNel 1855, la propriet\u00e0 del Castello pass\u00f2 alla famiglia Caccese, che ne dispose una profonda trasformazione strutturale.\nGesualdo dall'Unit\u00e0 d'Italia ad oggi.\nA seguito della soppressione del Principato Ultra, con l'Unit\u00e0 d'Italia Gesualdo entr\u00f2 a far parte della provincia di Avellino. Negli anni successivi all'unificazione nazionale, come molti paesi del circondario e della vicina Basilicata, divenne teatro di episodi legati al fenomeno del Brigantaggio.\nLa miseria e povert\u00e0 dei decenni post-unitari indusse ampie fette della popolazione ad una massiccia emigrazione, in particolare verso le Americhe (Argentina e Stati Uniti).\nIl flusso migratorio riprese in modo cospicuo dopo il secondo conflitto mondiale, in particolare verso il Venezuela (dove si contano numerose comunit\u00e0 gesualdine), verso l'Europa, soprattutto in Germania e Svizzera, e nell'Italia Settentrionale (nutrita la presenza di gesualdini in Emilia-Romagna).\nFino a met\u00e0 del secolo scorso, Gesualdo basava la sua economia prevalentemente sul commercio, in particolare del bestiame e dei prodotti agricoli. Le Fiere cittadine, la cui tradizione risale al 1588, erano assai ricche e conosciute ed attiravano compratori da tutta l'Irpinia e dalla vicina Puglia..\nA sostenere fortemente l'economia locale contribuivano inoltre l'agricoltura, con grandi produzioni di ortaggi tra questi in particolare il sedano, e l'artigianato, in particolare del legno e della pietra.\nIl catastrofico terremoto del 1980 che sconvolse l'Irpinia, provoc\u00f2 a Gesualdo ingentissimi danni al patrimonio edilizio e la morte di 7 persone, vittime dei crolli. Il centro storico cittadino, che era la parte pi\u00f9 densamente popolata, sub\u00ec gravissimi danni e rimase del tutto inagibile per molti anni. La lenta ricostruzione post sisma, durata per decenni e ancora oggi non del tutto ultimata, dopo un'iniziale ventata di ottimismo caratterizzata dal fiorire del settore edilizio e delle attivit\u00e0 ad esso legate non fu seguita da un'efficace azione di rilancio delle attivit\u00e0 produttive.\nNegli ultimi anni le istituzioni e le associazioni locali hanno intrapreso una forte azione di rivalutazione e rilancio dell'importante patrimonio storico e culturale del paese nella prospettiva di favorire un possibile sviluppo turistico.\nMonumenti e luoghi d'interesse.\nCastello di Gesualdo.\nLe origini del Castello si fanno risalire alla met\u00e0 del VII secolo (epoca longobarda). Il complesso edilizio \u00e8 delimitato da quattro torrioni circolari con cortine cinte da rivellini e con corte centrale, nella quale vi \u00e8 una vera da pozzo finemente lavorata.\nSorto come avamposto difensivo, con il matrimonio di Carlo Gesualdo e Eleonora D'Este ed il trasferimento della corte e del cenacolo musicale (fine '500), si trasforma in dimora signorile di stile rinascimentale.\nSotto il cornicione, a lettere cubitali si legge: \"CAROLUS GESUALDUS EX GLORI ROGERII NORTMANNI APULIAE ET CALABRIAE DUCIS GENERE CONPSAE COMES VENUSII PRINCEPS ETC EREXIT\" (Carlo Gesualdo, Conte di Conza, Principe di Venosa, discendente dal glorioso Ruggero il Normanno, Duca di Puglia e Calabria, ecc. eresse).\nNel 1855, dopo decenni di abbandono seguiti a rovinosi terremoti e saccheggi, il Castello divenne di propriet\u00e0 della famiglia Caccese che ne dispose una profonda trasformazione strutturale.\nIl 13 ottobre 1913, per l'alto valore architettonico, storico, artistico e ambientale \u00e8 stato vincolato dalla Sovrintendenza ai Beni Artistici ed Ambientali di Salerno ed Avellino. Il castello \u00e8 stato gravemente danneggiato dal terremoto dell'Irpinia del 23 novembre 1980.\nAcquistato dal Comune di Gesualdo e della Provincia di Avellino agli inizi degli anni duemila, dopo un lungo lavoro di recupero, \u00e8 stato riaperto al pubblico nell'agosto del 2015.\nCentro storico.\nDal castello, che si erge imperioso sulla collinetta, scende verso la valle l'antico abitato di Gesualdo, che si snoda a forma di pigna dall'alto verso il basso. Fino al terremoto del 1980 densamente abitato, oggi \u00e8 semideserto, ma pienamente recuperato.\nArroccato tutto attorno al castello, nonostante verso Est non risulti cos\u00ec scosceso come ad Ovest, il centro storico \u00e8 attraversato da strade pedonali e mulattiere perlopi\u00f9 pianeggianti, pavimentate in selciato di pietre locali, forse ricavate dagli stessi lavori di sbancamento a suo tempo eseguiti per costruire case e strade.\nSe osservato in tutti i suoi particolari (le strade pianeggianti create in luoghi scoscesi, i collegamenti fra le stesse, la predisposizione della abitazioni, i terrazzamenti tutti rivolti verso Sud-Ovest, la visione panoramica che ogni casa ha senza nulla togliere all'altra che la precede o che la segue), esso rappresenta un modello scientifico di alta architettura.\nNon a caso negli anni Ottanta la Facolt\u00e0 di Architettura dell'Universit\u00e0 \"Federico II\" di Napoli utilizz\u00f2 il centro storico per un approfondito studio architettonico delle strutture urbanistiche.\nChiesa Madre di San Nicola (Via San Nicola).\nIl pi\u00f9 antico e importante luogo di culto di Gesualdo \u00e8 la chiesa madre dedicata al Vescovo di Mira San Nicola, patrono della cittadina. Essa fu eretta, probabilmente intorno al XII secolo, a ridosso delle mura del castello, sul declivio del borgo medioevale.\nCappellone (Piazza Umberto I).\nLa Chiesa del SS. Sacramento, meglio nota come il Cappellone, fu costruita durante la signoria del principe Domenico Gesualdo e quella del figlio Nicola. Venne completata nel 1736. \nL'accesso \u00e8 servito da un'imponente scala di nove gradini in pietra da taglio, mentre la cupola \u00e8 sormontata da una lanterna.\nChiesa del SS. Rosario (Piazza Neviera).\nFu iniziata dal principe Carlo Gesualdo che per\u00f2 riusc\u00ec a gettare solo le fondazioni, e terminata da Niccol\u00f2 I Ludovisi nella prima met\u00e0 del XVII secolo. \nSulla porta d'ingresso lo stemma raffigurante le armi delle famiglie Gesualdo e Ludovisi simboleggiano la devozione delle due famiglie. \u00c8 a tre navate, comprende nove altari di marmo policromo ben lavorati in stile barocco. L'altare maggiore, dedicato alla Vergine del Rosario, \u00e8 veramente magnifico e dietro di esso vi \u00e8 un bel coro in legno intarsiato. Il primo altare che si trova a destra entrando, invece, \u00e8 dedicato a San Vincenzo Ferreri.\n\u00c8 attualmente sede dell\u2019Arciconfraternita del SS. Rosario.\nChiesa di Maria SS. Addolorata (Largo Niccol\u00f2 Ludovisi).\nLa chiesa fu fondata nel 1616 dalla principessa Isabella, nipote di Carlo Gesualdo, sotto il titolo di S. Antonio da Vienna. Nel 1820, com'\u00e8 riportato sulla targa lapidea collocata sulla porta d'ingresso, fu ampliata per motivi di insufficienza di spazio fino a raddoppiare le sue originarie dimensioni in lunghezza e altezza. \nDelle varie opere quivi conservate meritano attenzione particolare le tele della Madonna di Costantinopoli (XVI sec.), dell'Annunciazione (XVII sec.) e delle Anime del Purgatorio (1743), la statua di San Michele scolpita da Giuseppe Picano (XVIII sec.), l'organo a canne (XVIII sec.) e il ciclo di pitture dell'artista contemporanea francese Kathy Toma che decorano il catino absidale (2002). \nGi\u00e0 dal Settecento \u00e8 sede della Confraternita \"SS. Addolorata e Morti\". \nConvento dei Frati Cappuccini - Chiesa di Santa Maria delle Grazie (Via Cappuccini).\nFatto erigere insieme alla chiesa dal principe Carlo Gesualdo nel 1592, come si legge sulla targa lapidea apposta sulla facciata, il convento dei Frati cappuccini fu ampliato da Niccol\u00f2 I Ludovisi nel 1629.\nLa chiesa annessa, dedicata a Santa Maria delle Grazie, \u00e8 ad una sola navata. La facciata molto semplice ed austera presenta sopra l'arco di ingresso lo stemma Gesualdo - d'Este. Celebre \u00e8 il dipinto che vi si conserva, intitolato \"Il perdono\" (cm 481 x cm 310) di Giovanni Balducci, ritenuto dalla tradizione gotico-tenebrista l'icona del pentimento nella quale il principe Carlo avrebbe fatto trasportare per immagini la sua macerazione interiore per il duplice assassinio commesso nel 1590.\nIl convento dei frati Cappuccini \u00e8 stato sede di uno studentato e seminario serafico. Nel 1909 \u00e8 stato sede dello studio di teologia dei chierici della provincia di Foggia. Fra questi va ricordato Padre Pio da Pietrelcina, a Gesualdo dal novembre al dicembre 1909.\nChiesa di Santa Maria della Piet\u00e0 (Via Roma).\nLa chiesa fu fatta erigere da Nicol\u00f2 Ludovisi nel 1642 in memoria della seconda moglie Polissena Mendoza. Presenta un pavimento in pietra a tre colori e custodisce quattro altari in marmi policromi e alabastro gesualdino, due pregevoli acquasantiere e un artistico coro ligneo.\nConserva inoltre una statua del martire Antonino di Apamea realizzata tra il XVII e il XVIII secolo. Essa trov\u00f2 una prima collocazione in un'antica chiesa parrocchiale dedicata al santo, ubicata fuori le mura, a Sud-Ovest del centro storico. Nel 1731 la chiesa di Sant'Antonino, oggi non pi\u00f9 esistente, fu abbandonata e la sede parrocchiale fu trasferita insieme alla statua del martire e ad alcune suppellettili nella chiesa di Santa Maria della Piet\u00e0.\nNegli anni Ottanta del Novecento la chiesa perse il titolo di sede parrocchiale a seguito dell'accorpamento della parrocchia di Sant'Antonino a quella di San Nicola.\nIl ricco corredo di tele risalenti ai secoli XVI, XVII e XVIII, un tempo custodito all'interno della chiesa, \u00e8 oggi esposto con magnificenza nel Museo Diocesano di Nusco. La ricollocazione di tali opere nella sede originaria non potr\u00e0 avvenire, se non dopo l'impianto di un sistema di allarme e la risoluzione del grave problema di umidit\u00e0 presente sulla parete absidale.\nChiesa di Santa Maria degli Afflitti (Via San Sebastiano).\nCostruita nel 1612 per volere di Carlo Gesualdo, la chiesa, sita nel rione Canale, custodisce un prezioso dipinto, intitolato \"La deposizione\", attribuito a Giovanni Tommaso Guarini da Solofra, padre di Francesco Guarini, ed eseguito nel 1622, e la statua settecentesca di Sant'Onofrio, attribuibile a Francesco Celebrano.\nChiesa di San Lorenzo (Contrada San Lorenzo).\nA poche centinaia di metri dal centro abitato, la chiesa sorse come cappella rurale. \u00c8 ad una sola navata e custodisce un unico altare sul quale \u00e8 posizionata la nicchia con la statua di San Lorenzo.\nSociet\u00e0.\nEtnie e minoranze straniere.\nAl 31 dicembre 2008 nel territorio di Gesualdo risultano residenti oltre 40 cittadini stranieri: Le comunit\u00e0 pi\u00f9 rappresentate sono quelle di:\nLingue e dialetti.\nAccanto alla lingua italiana, a Gesualdo \u00e8 in uso una variet\u00e0 del dialetto irpino.\nTradizioni e folclore.\nVolo dell'Angelo.\nLa religiosit\u00e0 di Gesualdo s'infervora ogni ultima domenica d'agosto, in occasione della festa del volo dell'Angelo. Il \"volo\" ebbe origine nell'800, esattamente tra il 1833 e il 1876.\nUn bambino vestito da angelo viene aggrappato a una fune di acciaio, tesa tra la torre Nord-Est del castello (detta appunto Torre dell'Angelo) e il campanile della chiesa del SS. Rosario, e tirato mediante l'ausilio di carrucole lungo un tragitto di oltre 100 metri all'altezza di 25 metri sulla sottostante Piazza Neviera. Da un'impalcatura a terra esce il diavolo, sbuffando fumo, dicendo vituperi, con corna e mantello nero. Inizia una disputa dialettica che riprende i testi e le scene delle sacre rappresentazioni medioevali.\nIl volo dell'angelo ricorre in occasione dei festeggiamenti in onore di San Vincenzo Ferreri, di cui si conserva in paese una statua settecentesca.\nA causa delle misure adottate per il contenimento della pandemia di COVID-19, la manifestazione non ha avuto luogo negli anni 2020 e 2021 secondo i tradizionali schemi.\nCultura.\nGesualdo e il Principe dei Musici.\nLa figura storica di Carlo Gesualdo alimenta una forte attivit\u00e0 culturale ed artistica nel piccolo centro irpino dove si ripetono periodicamente convegni, concerti ed incontri incentrati sulla celebrazione del genio musicale che fece del castello di Gesualdo fecondo luogo di studio e sperimentazione delle sue arti.\nNel corso degli ultimi decenni Gesualdo ha ospitato diverse personalit\u00e0 del mondo della musica e della cultura che hanno fortemente contribuito alla valorizzazione della figura del Principe.\nIl compositore Igor' F\u00ebdorovi\u010d Stravinskij, insieme allo studioso Robert Craft, visit\u00f2 Gesualdo negli anni 50 ripercorrendo i luoghi cari al Principe Carlo prima di comporre la sua opera, il \"Monumento pro Gesualdo da Venosa\".\nIl regista tedesco Werner Herzog gir\u00f2 nel 1995 un film-documentario ambientato a Gesualdo ed interpretato dalla cantante-attrice Milva dal titolo \"Gesualdo: Morte a cinque voci\" in cui ripercorse le vicende personali ed artistiche del Principe Carlo.\nL'autore siciliano Salvatore Sciarrino venne insignito della cittadinanza onoraria di Gesualdo per le sue opere dedicate a Carlo Gesualdo. Franco Battiato, profondo conoscitore della musica del Principe ed autore di una canzone intitolata Gesualdo da Venosa, si esib\u00ec in un concerto proprio a Gesualdo riscuotendo grande consenso di pubblico.\nNel 2009 il regista Luigi Di Gianni realizz\u00f2 un film-documentario dal titolo \"Carlo Gesualdo. Appunti per un film\".\nIl dibattito sui temi e sull'opera musicale del Principe Carlo \u00e8 ancora oggi molto intensa grazie agli approfondimenti ed agli studi di autori di fama mondiale come Glenn Watkins.\nSulla scia di tanta attenzione ed interesse a Gesualdo operano associazioni ed istituzioni culturali attive nell'opera di valorizzazione e promozione della figura del Principe Carlo Gesualdo.\nCucina.\nPiatti tipici.\nGrazie alla propizia esposizione e alla ricchezza di fonti d'acqua, il territorio di Gesualdo fornisce colture orticole pregiate; tra questi da segnalare quella del sedano. Da sempre i gesualdini vengono, e non a caso, appellati con il nomignolo di \"menestrari\" (verdurai), per le copiose produzioni ortofrutticole che arricchivano i mercati locali e dei paesi vicini. Tra le ricette e i piatti tipici si citano:\nEconomia.\nUna quota significativa del reddito delle famiglie proviene dal terziario, in particolare dai settori dell'istruzione, della sanit\u00e0, dell'amministrazione pubblica e nelle professioni. Fiorente, il settore legato all'artigianato ed alla piccola impresa per la presenza di stimati maestri nella lavorazione della pietra, del legno e del ferro e di vari opifici industriali. Importante l'apporto dell'agricoltura.\nLe pietre di Gesualdo.\nGesualdo \u00e8 conosciuta per la presenza nel suo territorio di cave di onice, una pietra di grande effetto decorativo, trasparente quando tagliato in lastre sottili, ricco di venature. Il celebre architetto Luigi Vanvitelli lo utilizz\u00f2 a profusione nella Reggia di Caserta e Carlo di Borbone lo commission\u00f2 per il palazzo reale di Portici. Sono inoltre in onice di Gesualdo alcuni elementi del frontespizio del Duomo di Avellino, il fonte battesimale della cattedrale e alcune decorazioni nella chiesa di Santa Chiara in Napoli.\nOltre all'onice, nel territorio di Gesualdo si trovano anche cave di Breccia Irpina (che prende il nome di Favaccia o Favaccina a seconda delle dimensioni dei clasti), il cui utilizzo \u00e8 ampiamente diffuso in edilizia.\nInfrastrutture e trasporti.\nIl comune \u00e8 raggiungibile percorrendo la ex strada statale 303 del Formicoso e un breve tratto della strada provinciale ex SS 428 o percorrendo la statale Ofantina - SS7 con uscita Paternopoli.\nAutobus: tratte giornaliere da e per Napoli, Avellino via Grottaminarda servite da A.ir Autoservizi Irpini\nAmministrazione.\nGemellaggi.\nGesualdo \u00e8 gemellata con:\nAltre informazioni amministrative.\nIl comune fa parte dell'Unione dei comuni Terre dell\u2019Ufita.\nSport.\nLa principale squadra di calcio di Gesualdo \u00e8 l'\"Unione Sportiva Gesualdo\" fondata nel 1927.\nLa compagine gesualdina ottenne i migliori risultati sportivi negli sessanta del secolo scorso con la partecipazione al campionato di Prima Categoria Campania nelle stagioni 1964-1965 e 1965-1966. Attualmente milita nel campionato di Promozione regionale.\nMolto seguita in Gesualdo la pratica della Pallavolo femminile, con la compagine locale della Real Gesualdo Volley protagonista di significativi piazzamenti e vittorie in vari campionati provinciali e regionali."}
{"id": "2781575", "revid": "1543377", "url": "https://it.wikipedia.org/wiki?curid=2781575", "title": "Australian Open 1971 - Singolare femminile", "text": "Margaret Court ha battuto in finale Evonne Goolagong 2\u20136 7\u20136 7\u20135."}
{"id": "2781576", "revid": "2179318", "url": "https://it.wikipedia.org/wiki?curid=2781576", "title": "CV35", "text": "Il CV35 (\"Carro Veloce\" 35), poi rinominato \"L3-35\" (\"Leggero\" 35), fu un carro armato leggero (in realt\u00e0 per armamento e dimensioni, pi\u00f9 un tankette) italiano utilizzato durante la seconda guerra mondiale, in molti fronti, tra i quali in Albania, Grecia, Libia, e durante altri conflitti, come la guerra civile spagnola, i conflitti coloniali italiani e la seconda guerra sino-giapponese.\nSviluppo.\nL'L3-35 fu sviluppato sulla base del precedente L3-33, a sua volta derivato dallo sviluppo del carro leggero inglese Carden-Loyd Mk VI tankette, importato in Italia nel 1929.\nIl primo modello derivato dal carro inglese fu denominato CV-29 (\"Carro Veloce\" 29 - come l'anno di produzione 1929) costruito in 21 esemplari.\nFu il primo modello definitivo del carro, costruito congiuntamente da Fiat e Ansaldo che entr\u00f2 in servizio gi\u00e0 nel 1934 durante il Referendum nella Saar con funzioni di ordine pubblico.\nFu prodotto in circa 300 esemplari.\nNel 1936 fu iniziata la produzione del modello aggiornato, il CV-35, con differenze rilevabili nella corazzatura, fissata con dei rivetti anzich\u00e9 solo saldata, e l'unica mitragliatrice FIAT-Revelli Mod. 1914 da 6,5\u00a0mm che era montata sul modello precedente, fu sostituita con due mitragliatrici Fiat Mod. 14/35 da 8\u00a0mm.\nMolti CV-33 sono stati adattati per soddisfare le specifiche del CV-35.\nNel 1938, i veicoli sono stati rinominata come L3/33 (\"L\" per Leggero) e L3/35. Su alcuni mezzi fu installato un fucile anticarro Solothurn S-18/1000 da 20mm\nFu introdotto nel 1938, non molti di questi veicoli furono costruiti o entrati in servizio. Le innovazioni furono l'introduzione di una sospensione a barra di torsione e di una singola mitragliatrice Madsen da 13,2\u00a0mm.\nStoria e tecnica.\nIl Regio Esercito nel 1935 fece un ordine di circa 1300 CV-35, molti dei quali destinati all'esportazione in vari paesi.\ntecnicamente questi carri non erano dotati di una vera e propria torretta girevole, bens\u00ec delle piastre saldate in rialzo rispetto al profilo del carro, a protezione del mitragliere.\nQuesti, che era anche il comandante del veicolo, sedeva sulla sinistra e il conducente sedeva a destra. Il motore era montato trasversalmente nella parte posteriore, con il radiatore circolare montato dietro il motore; la trazione era anteriore.\nFurono prodotti all'incirca 2.000/2.500 esemplari di carro leggero L3 nelle varie versioni, molti utilizzati dal regio Esercito e da altri utilizzati da altri eserciti, 20 carri L3/33 furono venduti alla Cina.\nUn numero imprecisato di tankette L3 sono stati venduti all'Afghanistan, Albania, 72 furono venduti all'Austria, 14 alla Bolivia, e poi Brasile (23), Bulgaria (14), Croazia (10), Ungheria (65), Iraq (16), Spagna nazionalista. Molti acquirenti esteri utilizzarono altri modelli di mitragliatrici quali armamento principale. Per esempio gli ungheresi montarono una Gebauer 1934/37.M binata.\nDate le scarse doti del carro in scontri all'aperto con i suoi simili meglio armati e corazzati, fu rilegato spesso a ruoli di ordine pubblico e polizia nei campi di prigionia, molti acquirenti stranieri inoltre sostituirono le mitragliatrici Fiat, altri intervennero sulla struttura del carro, come l'esercito ungherese che aggiunse una cupola di protezione.\nData la capacit\u00e0 del carro di trainare rimorchi per munizioni, i CV-35 furono impiegati anche nella versione lanciafiamme in principio con l'acronimo \"L35/Lf\" e in un secondo tempo come L3/35Lf dove \"Lf\" stava appunto per \"Lanciafiamme\".\nIl carro poteva trainare in un rimorchio circa 500 kg di petrolio gelatinoso napalm, che veniva pompato al lanciafiamme alloggiato al centro della sovrastruttura.\nQuesta idea, in seguito, fu copiata dagli inglesi, che utilizzarono lo stesso sistema durante lo sbarco in Normandia con i loro giganteschi \"Crocodile\", la versione lanciafiamme del Mk IV Churchill\nL'8 agosto 1937, il maggiore generale Garc\u00eda Pallasar ricevette una nota dal Generalissimo Francisco Franco, in cui esprimeva la necessit\u00e0 di armare i Panzer I con un cannone da 20\u00a0mm, per contrastare meglio i carri sovietici.\nLa scelta ricadde sui cannoni da 20\u00a0mm dell'italiana Breda, a causa della semplicit\u00e0 del progetto rispetto al concorrente FlaK 30.\nInoltre, il Breda da 20\u00a0mm era in grado di perforare 40\u00a0mm di acciaio a 250 metri di distanza e ci\u00f2 era pi\u00f9 che sufficiente per penetrare la corazza frontale dei carri T-26 forniti ai repubblicani dai sovietici.\nPrototipi erano pronti da settembre 1937 un ordine fu eseguito, ma successivamente con la cattura di alcuni T-26, e il fatto che il Breda non era particolarmente gradito dagli equipaggi tedeschi, la fornitura fu molto esigua e l'esercito di Franco continu\u00f2 ad usare i Panzer I senza cannone Breda.\nPi\u00f9 tardi, gli italiani montarono su alcuni carri armati L3 dei cannoni da 20\u00a0mm come funzione anticarro, denominando tali carri con la variante L3-35cc (\"controcarro\").\nImpiego operativo.\nOltre che essere impiegato durante le guerre coloniali italiane in Etiopia, durante la seconda guerra sino-giapponese, la Guerra civile spagnola, la guerra slovacco-ungherese, e la guerra anglo-irachena, il carro \"L3\" fu utilizzato quasi ovunque dalle truppe italiane che combatterono durante la seconda guerra mondiale.\nEsemplari in buone condizioni e fuori combattimento di L3 furono trovati sul confine italo-francese, durante l'occupazione italiana del sud-est della Francia svolgevano ruoli di polizia, in Nord Africa, in Africa Orientale, nei Balcani, in URSS durante la Campagna di Russia, in la Sicilia, e in tutto il resto della penisola.\nTra le due guerre.\nGi\u00e0 durante il periodo tra le due guerre i carri L3 dimostrarono la loro pochezza tecnica, in almeno due occasioni durante l'invasione italiana dell'Etiopia, i carri leggeri L3 furono messi fuori combattimento da massicci attacchi di fanteria etiope.\nIn Spagna, durante la guerra civile gli L3 del Corpo Truppe Volontarie (CTV) erano in netta difficolt\u00e0 a confronto dei T-26 e BT-5 russi.\nAltra fortuna ebbero i carri ungheresi, le forze slovacche non furono mai in grado di opporre una adeguata resistenza agli L3.\nSeconda guerra mondiale.\nIl 10 giugno 1940, l'Italia dichiar\u00f2 guerra alla Francia, con il Regio Esercito Italiano in possesso solo di un centinaio di carri armati medi M11/39 divisi tra due battaglioni corazzati. Gli L3 nonostante fossero inefficaci e obsoleti, erano ancora in dotazione a tutte le divisioni corazzate italiane, alle divisioni motorizzate, e agli squadroni \"Celere\".\nOltre 40 carri L3/33-35 furono catturati dall'esercito greco tra il 1940-'41 ed altri furono preda di guerra in Jugoslavia nel 1941.\nDal 1941, alcuni L3/35 furono venduti al governo \"fantoccio\" croato (\"Hrvatska Nezavisna Dr\u017eava\", o NDH),\nanche se i tankette italiani dimostrarono subito la loro inadeguatezza e il loro scarso valore tattico in prima linea a causa dell'autonomia limitata e della corazzatura irrisoria.\nCi\u00f2 non significa che gli L3 fossero totalmente inutili; lo stesso generale Babini, comandante delle forze corazzate italiane in Spagna nel periodo 1937-'39 (che comprendevano fra gli altri 149 carri L3 delle varie versioni), scrisse nella relazione al Comando supremo militare italiano che l'L3 dal punto di vista meccanico aveva i suoi difetti (come l'avviamento a manovella, il pericolo di rovesciamento, scarso armamento, autonomia e protezione), ma anche che \"aveva vinto le sue battaglie\" ed \"aveva assolto pienamente al proprio rendimento tattico\"; cio\u00e8 considerandolo buono come mezzo da ricognizione e non come carro di rottura, ruolo quest'ultimo per il quale era palesemente inadeguato, anche con la provvisoria installazione di mitragliere Breda 20/65 Mod. 1935 da 20\u00a0mm o fuciloni controcarro Solothurn pure da 20\u00a0mm (in grado di perforare 40\u00a0mm a 500\u00a0m, quindi pi\u00f9 che sufficienti a perforare le corazzature dei T-26 russi, il nerbo delle forze blindate della repubblica spagnola).\nDopo l'armistizio dell'8 settembre 1943, molti L3 sono stati utilizzati dalla Wehrmacht e dall'Esercito Nazionale Repubblicano della Repubblica Sociale Italiana (RSI), dove fu riscoperta l'efficacia di questo piccolo mezzo in funzione antipartigiana sugli stretti sentieri alpini ed appenninici.\nEsemplari superstiti.\nSono attualmente conservati 31 esemplari dell' L3/35 (di cui 2 lanciafiamme) e 4 della versione modificata L3/38. Gli esemplari indicati in neretto sono meccanicamente funzionanti:"}
{"id": "2781577", "revid": "110157", "url": "https://it.wikipedia.org/wiki?curid=2781577", "title": "Langelsheim", "text": "Langelsheim \u00e8 una citt\u00e0 di 12.636 abitanti della Bassa Sassonia, in Germania.\nAppartiene al circondario (\"Landkreis\") di Goslar (targa GS)."}
{"id": "2781584", "revid": "88740", "url": "https://it.wikipedia.org/wiki?curid=2781584", "title": "Sankt Andreasberg", "text": "Sankt Andreasberg \u00e8 una frazione del comune tedesco di Braunlage, in Bassa Sassonia.\nStoria.\nSankt Andreasberg costitu\u00ec un comune autonomo con status di citt\u00e0 fino al 1\u00ba novembre 2011."}
{"id": "2781585", "revid": "2118580", "url": "https://it.wikipedia.org/wiki?curid=2781585", "title": "Coppa J.League 1998", "text": "La J.League Cup 1998 (o Coppa Yamazaki Nabisco 1998), la Coppa di Lega nipponica di calcio, venne vinta dal J\u00fabilo Iwata.\nA questa competizione hanno preso parte le 18 squadre di J.League 1 e due squadre della J.League 2.\nFormula.\nAlla manifestazione parteciparono 20 squadre raggruppate in 4 gruppi da 5 squadre. La prima di ogni gruppo si qualific\u00f2 per le semifinali."}
{"id": "2781586", "revid": "729019", "url": "https://it.wikipedia.org/wiki?curid=2781586", "title": "Astorre I Manfredi", "text": "Fu signore di Brisighella, Faenza, Fusignano, Granarolo, Rocca San Casciano, Russi, Savignano sul Panaro e Solarolo.\nBiografia.\nEra il figlio secondogenito del condottiero e signore di Faenza, Giovanni Manfredi e di Ginevra di Mongardin.\nVisse molti anni da rifugiato a Pistoia, poich\u00e9 suo padre aveva perso i suoi possedimenti in Romagna, nelle battaglie contro lo Stato della Chiesa. Ma nel 1375 riusc\u00ec a recuperare il \"castrum\" di Granarolo.\nNel 1377 riusc\u00ec con l'aiuto del fratello Francesco, e degli Ordelaffi di Forl\u00ec, a riconquistare la citt\u00e0 di Faenza, che venne tolta agli Estensi. Divenuto signore della sua citt\u00e0, nel 1379 cre\u00f2 una propria compagnia di ventura, la Compagnia della Stella. In seguito pass\u00f2 al soldo di Bernab\u00f2 Visconti che gli ordin\u00f2 di attaccare Genova. Nella guerra contro i genovesi, inizialmente si ritir\u00f2, dopo che il signore della citt\u00e0 gli offr\u00ec un compenso di 19.000 fiorini. Ma poi tornato agli ordini del Visconti, attacc\u00f2 nuovamente la citt\u00e0, ma stavolta le truppe liguri sconfissero la compagnia del Manfredi, che vide la cattura di tutti i suoi soldati, ad eccezione del capitano che invece riusc\u00ec a fuggire, poich\u00e9 salvato da un contadino del posto a cui promise in cambio un compenso in denaro.\nTorn\u00f2 a Faenza nel 1380, e qui venne fatto prigioniero nel \"castrum\" di Solarolo dal fratello Francesco, che voleva spodestare Astorre dal suo ruolo di signore della citt\u00e0. Venne poi liberato. Nel 1381 si scontr\u00f2 con la Compagnia Bianca di Giovanni Acuto, poi con gli Ordelaffi e con i Polentani.\nNel 1390 pass\u00f2 al servizio di Firenze (le cui milizie erano guidate dall'Acuto) e Bologna contro i Visconti e gli Estensi. Molti furono i successi riscossi in battaglia, tanto che i bolognesi gli donarono la bastia del ponte di San Procolo e un palazzo della citt\u00e0. In seguito raggiunse la pace con il marchese di Ferrara.\nNel febbraio 1395 venne nominato capitano generale dal marchese Niccol\u00f2 d'Este e dai suoi alleati. Il 16 aprile dello stesso anno, si svolse la battaglia di Portomaggiore, in cui affront\u00f2 e sconfisse i ribelli guidati da Azzo d'Este.\nNel 1400 Faenza venne attaccata dai bolognesi guidati da Alberico da Barbiano, che voleva vendicare la morte del fratello Giovanni con i suoi figli, giustiziati dallo stesso Manfredi, un anno prima. Dopo una serie di lunghe e difficili battaglie, l'anno dopo venne raggiunta la pace.\nNel 1404 Bologna pass\u00f2 sotto il controllo dello Stato della Chiesa, alla quale cerc\u00f2 di affittare Faenza, ma poich\u00e9 i patti non vennero rispettati, fu ceduta, e Astorre fu costretto a lasciarla. Nel settembre 1405, cerc\u00f2 di organizzare la resistenza contro il legato pontificio bolognese Baldassarre Cossa, il quale venuto a sapere delle intenzioni del Manfredi, lo convoc\u00f2 e lo fece arrestare. Due mesi dopo fu portato a Faenza per ordine del Cossa. Condannato a morte, fu decapitato nella piazza principale.\nDiscendenza.\nSpos\u00f2 Leta da Polenta, da cui nacque un solo figlio, Giovanni Galeazzo."}
{"id": "2781587", "revid": "1543377", "url": "https://it.wikipedia.org/wiki?curid=2781587", "title": "Australian Open 1970 - Singolare femminile", "text": "Margaret Court ha battuto in finale Kerry Melville 6\u20133 6\u20131."}
{"id": "2781588", "revid": "767487", "url": "https://it.wikipedia.org/wiki?curid=2781588", "title": "Fuori controllo (film 2010)", "text": "Fuori controllo (\"Edge of Darkness\") \u00e8 un film del 2010 di Martin Campbell, interpretato da Mel Gibson.\nLa pellicola si basa sull'omonima serie televisiva prodotta dalla BBC nel 1985, e diretta dallo stesso Campbell. La sceneggiatura \u00e8 frutto della collaborazione fra il premio Oscar William Monahan (\"The Departed - Il bene e il male\") e Andrew Bovell.\nIl film \u00e8 uscito nelle sale cinematografiche statunitensi il 29 gennaio 2010, mentre in quelle italiane \u00e8 stato distribuito il 19 marzo dello stesso anno.\nTrama.\nThomas Craven \u00e8 un detective della polizia di Boston gi\u00e0 veterano dell'esercito, vedovo e padre di una ragazza di ventiquattro anni, Emma. Un giorno, a seguito di una pausa lavorativa presa presso l'azienda dove lavora come stagista, la giovane va a trovarlo, salvo poi venire uccisa con una fucilata al petto da uno sconosciuto sulla porta di casa, mentre Craven la sta accompagnando all'ospedale dopo aver notato in lei un episodio di vomito e sanguinamento dal naso.\nLe prime indagini si concentrano sul passato del detective, dal momento che i suoi colleghi, pensando ad un errore del killer, ritengono che l'omicidio sia riconducibile ad una qualche vendetta. Tuttavia, quando da questa pista non viene fuori nulla di credibile, l'uomo inizia ad indagare per conto proprio, scoprendo ben presto gli sporchi affari della Northmoor, la societ\u00e0 per cui la figlia lavorava come apprendista.\nBen presto braccato dagli uomini della sicurezza dell'azienda ma nello stesso tempo aiutato dal fidanzato della figlia, da una sua amica (poi messi a tacere) e dall'oscuro faccendiere Darius Jedburgh, personaggio cinico e misterioso, Craven dovr\u00e0 mettere in campo tutta la sua esperienza ed astuzia per riuscire a scoperchiare un complotto nazionale e trovare i colpevoli della morte di sua figlia."}
{"id": "2781590", "revid": "339392", "url": "https://it.wikipedia.org/wiki?curid=2781590", "title": "J. League Cup 1998", "text": ""}
{"id": "2781591", "revid": "729019", "url": "https://it.wikipedia.org/wiki?curid=2781591", "title": "Guido Vincon", "text": "Biografia.\nNacque a San Germano Chisone (provincia di Torino) il 22 maggio 1914. Operaio metalmeccanico con la passione per il disegno, lavorava presso le Officine Villar Perosa quando, nel novembre 1935, fu chiamato a prestare servizio militare di leva in forza alla Regia Marina. Nel 1937 consegu\u00ec la nomina a comune di prima classe silurista e nell'agosto 1938, nell'imminenza del congedo, fu promosso sottocapo.\nCon l'entrata in guerra del Regno d'Italia, avvenuta il 10 giugno 1940, il 24 dello stesso mese ritorn\u00f2 in servizio attivo con destinazione il Comando Marina di Tobruk prestando servizio sul cacciatorpediniere \"Lampo\" e sull'incrociatore corazzato \"San Giorgio\". Nel luglio 1941 ritorn\u00f2 in Italia per essere assegnato alla X\u00aa Flottiglia MAS, quindi entr\u00f2 a far parte dell'equipaggio del MAS 451 con il quale partecip\u00f2 poi, nella notte dal 25 al 26 luglio, alla missione di appoggio agli operatori durante il disastroso tentativo di forzamento della base navale inglese di Malta: il suo motoscafo infatti fu bersagliato da aerei nemici, e nonostante lui fosse riuscito ad abbatterne uno bench\u00e9 gravemente ferito, il suo mezzo venne affondato portando alla morte anche il sottocapo della marina."}
{"id": "2781595", "revid": "110157", "url": "https://it.wikipedia.org/wiki?curid=2781595", "title": "Seesen", "text": "Seesen \u00e8 un comune indipendente di 20.795 abitanti della Bassa Sassonia, in Germania.\nAppartiene al circondario (\"Landkreis\") di Goslar (targa GS)."}
{"id": "2781598", "revid": "1543377", "url": "https://it.wikipedia.org/wiki?curid=2781598", "title": "Australian Open 1969 - Singolare femminile", "text": "Margaret Court ha battuto in finale Billie Jean King 6-4 6-1."}
{"id": "2781608", "revid": "261541", "url": "https://it.wikipedia.org/wiki?curid=2781608", "title": "Salmonella choleraesuis", "text": ""}
{"id": "2781611", "revid": "110157", "url": "https://it.wikipedia.org/wiki?curid=2781611", "title": "Liebenburg", "text": "Liebenburg \u00e8 un comune di 9.009 abitanti della Bassa Sassonia, in Germania.\nAppartiene al circondario (\"Landkreis\") di Goslar (targa GS)."}
{"id": "2781613", "revid": "767487", "url": "https://it.wikipedia.org/wiki?curid=2781613", "title": "I babysitter (film 1994)", "text": "I babysitter (\"Twin Sitters\") \u00e8 un film statunitense del 1994 diretto da John Paragon.\nTrama.\nPeter e David sono due gemelli, dotati di una forza quasi sovrumana, in cerca di denaro per poter aprire un ristorante. Un giorno il ricco imprenditore Frank Hillhurst assiste ad una sparatoria in un parco e resta impressionato dall'eroico intervento dei due gemelli, che salvano i presenti e mettono in fuga i criminali, quindi decide di assumerli per fare da babysitter ai suoi nipoti Bradley e Steven, mentre lui sar\u00e0 via per un'inchiesta preliminare con il signor Bennett e i suoi agenti. Inizialmente c'\u00e8 una forte rivalit\u00e0 tra i babysitter e i due bambini, anch'essi gemelli, ma col tempo verr\u00e0 a crearsi un legame molto forte tra loro, specialmente quando la loro vita sar\u00e0 minacciata da un'organizzazione criminale in cerca del loro zio.\nProduzione.\nIl film \u00e8 stato prodotto dalla Surge Productions Inc. Gli effetti speciali sono a cura della OCS/Freeze Frame/Pixel Magic.\nDistribuzione.\nIl film \u00e8 stato distribuito in diversi paesi con date e titoli differenti:"}
{"id": "2781614", "revid": "23", "url": "https://it.wikipedia.org/wiki?curid=2781614", "title": "Ingsoc", "text": ""}
{"id": "2781615", "revid": "31886", "url": "https://it.wikipedia.org/wiki?curid=2781615", "title": "Ruggero III di Foix", "text": "Origine.\nRuggero, secondo il documento n\u00b0 LXXIII del volume IV delle Note della \"Histoire G\u00e9n\u00e9rale de Languedoc, Tome IV\", era figlio del conte di Foix, Ruggero II e della seconda moglie Stefania di Besal\u00f9, che, secondo la \"Histoire g\u00e9n\u00e9rale de Languedoc\" era una nobile originaria della Bassa Provenza (\"dame du pays de marches de la Basse Provence\"), figlia di Guglielmo II Trunus di Besal\u00fa e Ripoll, ( \u2020 verso il 1066) e della moglie, che secondo il documento n\u00b0 364 delle \"Preuves de l'Histoire G\u00e9n\u00e9rale de Languedoc, Tome V\", era Stefania di Provenza ( \u2020 1085), che era figlia del conte di Provenza e conte di Arles, Goffredo I.\nRuggero II di Foix era il figlio primogenito del conte di Carcassonne, di Couserans e di Foix, Pietro I Bernardo (come ci informa il documento n\u00b0 110 del \"Recueil des chartes de l'Abbaye de La Grasse. T. I, 779-1119\" -\"Rodgerii comitis filii sui\"-) e di Letgarda (come ci informa il documento n\u00b0 312.I della \"Histoire G\u00e9n\u00e9rale de Languedoc, Preuves, Tome V\", inerente ad una donazione di Ruggero assieme alla madre), una nobile di origine ignota.\nBiografia.\nNel 1108 Ruggero compare citato insieme al padre, Ruggero II, nel documento n\u00b0 431 della \"Histoire G\u00e9n\u00e9rale de Languedoc, Tome V\", che attesta la restituzione di una propriet\u00e0 all'abbazia di Alet, nel Cantone di Couserans-Est.\nNel 1121 Ruggero compare citato ancora insieme al padre, Ruggero II, ed ai fratelli, Bernardo e Pietro, nel documento n\u00b0 476 della \"Histoire G\u00e9n\u00e9rale de Languedoc, Tome V\", che attesta una donazione all'abbazia di Lezat.\nSuo padre, Ruggero II, mor\u00ec verso il 1124 e Ruggero gli succedette nella contea di Foix, come Ruggero III.&lt;br&gt;Il primo di aprile dell'anno successivo, nel documento n\u00b0 490 delle \"Preuves de l'Histoire G\u00e9n\u00e9rale de Languedoc, Tome V\", Ruggero, col titolo di conte di Foix (\"Rogerius comes Fuxensis\"), conferma a Bernardo Aton IV Trencavel la rinuncia alla contea di Carcassonne, confermandolo visconte di Carcassonne, come gi\u00e0 aveva fatto suo padre, Ruggero II, con la cugina Ermerngarda, madre di Bernardo Aton IV Trencavel, come riporta il documento n\u00b0 388 della \"Histoire G\u00e9n\u00e9rale de Languedoc, Preuves, Tome V\".\nNel 1129 Ruggero, come attesta il documento n\u00b0 LXXIII del volume IV delle Note della \"Histoire G\u00e9n\u00e9rale de Languedoc, Tome IV, restitu\u00ec alcuni beni alla chiesa di Pamiers\", citt\u00e0 che era stata fondata da suo padre, nel 1111, col nome di \"Castrum Appamiae\", in memoria degli eventi bellici legati alla sua partecipazione alla Prima Crociata.\nIl documento n\u00b0 533 della \"Histoire G\u00e9n\u00e9rale de Languedoc, Tome V\", attesta, nel 1136, il rilascio da parte di Ruggero e della moglie, Jimena di Barcellona, di una Commenda alla chiesa di Foix.\nAlcuni datano la morte di Ruggero III nel 1144, tra i quali la \"Chroniques romanes des comtes de Foix\", prontamente smentita dalla nota 3; secondo la \"Histoire g\u00e9n\u00e9rale de Languedoc, tomus IV\", Ruggero fece una restituzione di diritti alla chiesa di Foix, nel 1145 e mor\u00ec prima del 1149; gli succedette il figlio maschio, Ruggero Bernardo, che nel 1149, secondo il documento n\u00b0 CXXXVIII delle \"Preuves de l'Histoire G\u00e9n\u00e9rale de Languedoc, Notes, tomus IV\", viene citato come conte di Foix (\"Roggerus-Bernardi comes Fuxensis\") .\nMatrimonio e discendenza.\nRuggero, nel 1117 circa, aveva sposato Jimena di Barcellona ( \u2020 dopo il 1136), come viene ricordato nel testamento di Raimondo Berengario III di Barcellona (non consultato) e come conferma anche la \"Chroniques romanes des comtes de Foix\"; Jimena era figlia del conte di Barcellona, Gerona e Osona], conte di Provenza, e conte di Cerdagna, Raimondo Berengario III e della prima moglie (come conferma lo storico spagnolo, Rafael Altamira y Crevea), come sostiene lo storico spagnolo, Pr\u00f2sper de Bofarull, Maria D\u00edaz de Vivar (ca. 1081-1105), seconda figlia del Cid Campeador e della cugina del re di Le\u00f3n e Castiglia, Alfonso VI, do\u00f1a Jimena, figlia del conte di Oviedo e delle Asturie Diego Fern\u00e1ndez e della contessa Cristina Fern\u00e1ndez. Secondo altri storici Jimena era figlia della terza moglie di Raimondo Berengario III, la Contessa di Provenza, Dolce I; Jimena, secondo la \"Marca Hispanica\", aveva sposato, nel 1107, il Conte di Besal\u00fa, Bernardo III (\u2020 1111).\n&lt;br&gt;Jimena viene citata nel documento n\u00b0 533 della \"Histoire G\u00e9n\u00e9rale de Languedoc, Tome V\", che attesta, nel 1136, il rilascio da parte di Ruggero e della moglie di una Commenda alla chiesa di Foix e anche nel documento XCVIII delle \"Preuves de l'Histoire G\u00e9n\u00e9rale de Languedoc, Notes, tomus IV\" (\"Rogerius comes Fuxensis et Essena coniux ipsius\"); ed ancora nel documento CXXXVIII, del 1149, delle \"Preuves de l'Histoire G\u00e9n\u00e9rale de Languedoc, Notes, tomus IV\", redatto dal figlio, Ruggero Bernardo (\"Roggerus-Bernardi comes Fuxensis, filius Roggerii et Xamini\u00e6\") .&lt;br&gt;Ruggero dalla moglie, Jimena, ebbe tre figli:"}
{"id": "2781617", "revid": "110157", "url": "https://it.wikipedia.org/wiki?curid=2781617", "title": "Hahausen", "text": "Hahausen \u00e8 un comune di 895 abitanti della Bassa Sassonia, in Germania.\nAppartiene al circondario (\"Landkreis\") di Goslar (targa GS) ed \u00e8 parte della comunit\u00e0 amministrativa (\"Samtgemeinde\") di Lutter am Barenberge."}
{"id": "2781621", "revid": "110157", "url": "https://it.wikipedia.org/wiki?curid=2781621", "title": "Lutter am Barenberge", "text": "Lutter am Barenberge \u00e8 un comune mercato di 2.344 abitanti della Bassa Sassonia, in Germania.\nAppartiene al circondario (\"Landkreis\") di Goslar (targa GS) ed \u00e8 parte della comunit\u00e0 amministrativa (\"Samtgemeinde\") di Lutter am Barenberge."}
{"id": "2781622", "revid": "2110845", "url": "https://it.wikipedia.org/wiki?curid=2781622", "title": "Toshio Murashige", "text": "Professore emerito di biologia vegetale alla Universit\u00e0 di California Riverside.\nStudente di dottorato di Folke K. Skoog nel 1962, durante la ricerca per un regolatore di crescita delle piante, mise a punto il terreno di Murashige e Skoog, il mezzo ancora oggi pi\u00f9 usato nel campo delle colture \"in vitro\" di cellule vegetali."}
{"id": "2781626", "revid": "110157", "url": "https://it.wikipedia.org/wiki?curid=2781626", "title": "Wallmoden", "text": "Wallmoden \u00e8 un comune di 1.039 abitanti della Bassa Sassonia, in Germania.\nAppartiene al circondario (\"Landkreis\") di Goslar (targa GS) ed \u00e8 parte della comunit\u00e0 amministrativa (\"Samtgemeinde\") di Lutter am Barenberge."}
{"id": "2781631", "revid": "1632387", "url": "https://it.wikipedia.org/wiki?curid=2781631", "title": "Perpetua (personaggio)", "text": "Nel romanzo di Alessandro Manzoni \"I Promessi Sposi\", Perpetua (1588-1630) \u00e8 la serva di don Abbondio. Il suo padrone le \u00e8 molto affezionato, ma, nonostante la donna gli dia preziosi consigli, egli non ne usufruisce per paura delle possibili conseguenze (come accade ad esempio nel primo capitolo). \u00c8 molto affezionata e devota a Don Abbondio e quando pu\u00f2 lo aiuta. Dal romanzo emerge sia il suo tipico carattere da popolana, battagliero e verace, sia il suo difetto e punto debole: l'essere un po' pettegola.\nCome scrisse Alessandro Manzoni, ella:\nPerpetua ha passato l'et\u00e0 sinodale dei quarant'anni, non si \u00e8 sposata e racconta di aver rifiutato due pretendenti (Beppe Suolavecchia e Anselmo Lunghigna), motivando la scelta dicendo di \"averli rifiutati\", mentre le sue amiche dicevano che \"non aveva trovato nessun cane che la volesse\".\nLa sua fortuna dipende dagli attributi di spontaneo popolarismo che la informano. La sua indiscrezione \u00e8 quella affettuosa della \"serva padrona\"; \u00e8 donna poco docile, facile al brontol\u00eco e alle fantasticaggini. \u00c8 una colorita appendice di don Abbondio rispetto al quale mostra maggior saggezza e senso pratico, come quando suggerisce a Don Abbondio di informare l'arcivescovo delle prepotenze di Don Rodrigo o quando irride alle paure del curato affermando che \"le schioppettate non si d\u00e0nno via come confetti\". \"I pareri di Perpetua\" a Don Abbondio torneranno in mente quando sar\u00e0 chiamato dall'arcivescovo a render conto del suo operato. Il dialogo di Perpetua, ricco di propriet\u00e0 \"comaresche\", \u00e8 veloce, incisivo, istintivo. Ella per sfuggire dalla temibile avanzata dei Lanzichenecchi, si reca al castello dell'Innominato (divenuto benefattore in seguito alla svolta spirituale antecedente) con Agnese e Don Abbondio. Muore durante la peste di Milano. Il suo decesso viene citato nel XXXIII capitolo in una breve sequenza dialogica tra Renzo e Don Abbondio (che si limita a menzionarla).\nFino alla pubblicazione del romanzo, il termine Perpetua era solamente un nome proprio femminile. Ma grazie al grande successo del libro, la parola \"perpetua\" ha iniziato ad essere usata, in lingua italiana, per indicare sia la donna che lavora come domestica nella casa di un sacerdote, sia una donna particolarmente pettegola. I due significati derivano dalla mansione da lei svolta (domestica di Don Abbondio) e dalla sua natura, che si manifesta la prima volta nel secondo capitolo, nel quale si lascia scappare qualche informazione di troppo sui veri motivi per cui il suo padrone aveva rinviato il matrimonio dei protagonisti del romanzo."}
{"id": "2781633", "revid": "110157", "url": "https://it.wikipedia.org/wiki?curid=2781633", "title": "Bakum", "text": "Bakum \u00e8 un comune di 5.853 abitanti della Bassa Sassonia, in Germania.\nAppartiene al circondario (\"Landkreis\") di Vechta (targa VEC)."}
{"id": "2781634", "revid": "725642", "url": "https://it.wikipedia.org/wiki?curid=2781634", "title": "Compluvium", "text": "Il compluvium (dal lat. \"com\" = insieme e \"pluvia\" = pioggia) era un'apertura ricavata all'interno del tetto dell'antico atrio, una stanza collocata al centro della \"domus\", un'abitazione signorile diffusa tra gli etruschi ed i romani.\nIl \"compluvium\" consisteva in un'ampia apertura rettangolare che era solitamente collocata al centro del soffitto dell'atrio. Esso consentiva l'ingresso della luce solare che illuminava di riflesso le stanze adiacenti, dato che l'atrio, non avendo in genere pareti esterne, era sprovvisto di normali finestre. Il \"compluvium\" favoriva inoltre tanto l'aerazione dei locali quanto la raccolta dell'acqua piovana, che veniva convogliata in una sottostante vasca, l'\"impluvium\". \nPer aumentare la quantit\u00e0 d'acqua raccolta, le superfici circostanti del tetto dell'\"Atrium impluviatum\" venivano costruite in modo che le quattro falde spiovessero dal bordo superiore verso l'apertura del tetto e con la massima inclinazione possibile; in tal modo tutta l'acqua caduta sulla sua superficie s'incanalava dal \"compluvium\" nell\"'impluvium\" sottostante e da l\u00ec veniva trasferita, se esistente, entro una cisterna sotterranea."}
{"id": "2781635", "revid": "110157", "url": "https://it.wikipedia.org/wiki?curid=2781635", "title": "Schulenberg im Oberharz", "text": "Schulenberg im Oberharz \u00e8 un comune di 297 abitanti della Bassa Sassonia, in Germania.\nAppartiene al circondario (\"Landkreis\") di Goslar (targa GS) ed \u00e8 parte della comunit\u00e0 amministrativa (\"Samtgemeinde\") di Oberharz."}
{"id": "2781637", "revid": "110157", "url": "https://it.wikipedia.org/wiki?curid=2781637", "title": "Goldenstedt", "text": "Goldenstedt \u00e8 un comune di 9.316 abitanti della Bassa Sassonia, in Germania.\nAppartiene al circondario (\"Landkreis\") di Vechta (targa VEC)."}
{"id": "2781639", "revid": "31886", "url": "https://it.wikipedia.org/wiki?curid=2781639", "title": "Ruggero II di Foix", "text": "Origine.\nRuggero era il figlio primogenito del conte di Carcassonne, di Couserans e di Foix, Pietro I Bernardo (come ci informa il documento n\u00b0 110 del \"Recueil des chartes de l'Abbaye de La Grasse. T. I, 779-1119\" -\"Rodgerii comitis filii sui\"-) e di Letgarda (come ci informa il documento n\u00b0 312.I della \"Histoire G\u00e9n\u00e9rale de Languedoc, Preuves, Tome V\", inerente ad una donazione di Ruggero assieme alla madre), una nobile di origine ignota.&lt;br&gt;Secondo la \"Genealogie des comtes de Carcassonne, de Razes et de Foix\", Pietro I Bernardo era il figlio maschio terzogenito del conte di Carcassonne e di Couserans, primo Conte di Foix e poi conte di Bigorre, Bernardo Ruggero e della Contessa di Bigorre, Gersenda di Bigorre, che era figlia del conte di Bigorre, Garcia Arnaud e della moglie, Riccarda.\nBiografia.\nRuggero compare citato per la prima volta in un documento di data imprecisata, ma posteriore al 1064: il documento n\u00b0 110 del \"Recueil des chartes de l'Abbaye de La Grasse. T. I, 779-1119\", \u00e8 inerente alla rinuncia che Pietro Bernardo conte di Foix (\"Petrus Bernardi comes de Alberga et de Forcia\")e Ruggero (\"Rodgerii comitis filii sui\"), rinunciarono ad una requisizione a favore dei monaci di Camon.\nRuggero compare ancora, come consigliere (\"consilio Rodgerii comitis filii sui\"), a fianco del padre, Pietro Bernardo (\"Petrus-Bernardi comes de alberga et de forcia\") nel documento n\u00b0 291, del 1070, inerente alla vendita di alcuni diritti al monastero di Camon.\nSuo padre, Pietro Bernardo, mor\u00ec nel 1071 e Ruggero gli succedette nella contea di Foix come Ruggero II; in quello stesso anno, Ruggero compare come testimone col titolo di conte di Foix (\"Rodgarii comitis de Fuxo\"), nel documento n\u00b0 301 delle \"Preuves de l'Histoire G\u00e9n\u00e9rale de Languedoc, Tome V\", che risolveva il contenzioso tra il conte di Tolosa e d'Alb\u00ec e marchese di Provenza, Guglielmo IV (\"Wuiellmum Tolosanum\"), e il conte di Barcellona, Raimondo Berengario I (\"Raimundum comitem Barchinonensem\"), circa il castello di Laurago.\nNel 1074, Ruggero fece due donazioni all'abbazia di Saint-Pons-de-Thomi\u00e8res:\nTra il 1075 ed il 1076, Ruggero, assieme alla moglie Siccarda, secondo il \"Recueil des chartes de l'abbaye de Cluny. Tome 4\", fece due donazioni all'abbazia di Cluny:\nNel 1095, Ruggero risolse il contenzioso per la propriet\u00e0 di Carcassonne, cedendo la citt\u00e0 alla cugina Ermengarda, la quale diveniva viscontessa di Carcassonne, come riporta il documento n\u00b0 388 della \"Histoire G\u00e9n\u00e9rale de Languedoc, Preuves, Tome V\"; molto probabilmente la pace fu raggiunta perch\u00e9 Ruggero II aveva aderito alla Crociata indetta da papa Urbano II, per liberare il Santo Sepolcro, come ci informano le \"Chroniques romanes des comtes de Foix\". Anche la \"Histoire g\u00e9n\u00e9rale de Languedoc\" ci conferma che partecip\u00f2 alla Prima Crociata.&lt;br&gt;Della partecipazione di Ruggero II alla Crociata non hanno informazioni precise: avrebbe dovuto partire nel 1096, al seguito di Raimondo di Saint-Gilles, ma differ\u00ec la partenza di alcuni anni e per questo fu scomunicato da Urbano II, e raggiunse la Terra Santa, solo dopo la caduta di Gerusalemme, e che fece ritorno, dopo la morte di Raimondo di Saint-Gilles (1105); secondo la Histoire g\u00e9n\u00e9rale de Languedoc, Tome IV, fece ritorno assieme all'ultimogenito, Alfonso Giordano ed alla moglie, Elvira di Castiglia, di Raimondo di Saint-Gilles, dopo il 1106.\nNel 1108 Ruggero era senz'altro nella sua contea, in quanto, in quella data, assieme al figlio, Ruggero, restitu\u00ec una propriet\u00e0 all'abbazia di Alet, nel Cantone di Couserans-Est.\nUn ultimo documento inerente ad una donazione all'abbazia di Lezat, assieme ai figli, Ruggero, Bernardo e Pietro \u00e8 il n\u00b0 476, del 1121, della \"Histoire g\u00e9n\u00e9rale de Languedoc\".\nRuggero II mor\u00ec verso il 1124 e, nella contea di Foix, gli succedette il figlio Ruggero (Ruggero III), che al primo di aprile dell'anno successivo, nel documento n\u00b0 490 delle \"Preuves de l'Histoire G\u00e9n\u00e9rale de Languedoc, Tome V\", viene citato col titolo di conte di Foix (\"Rogerius comes Fuxensis\").\nMatrimoni e discendenza.\nRuggero aveva sposato, nel 1073, in prime nozze Siccarda, di cui non si conoscono gli ascendenti e che mor\u00ec verso il 1076; infatti alcuni documenti ne certificano la sua presenza accanto al marito, nel 1074, nel 1075 e nel 1076.&lt;br&gt;Da Siccarda Ruggero non ebbe discendenza:\nDopo essere rimasto vedovo, Ruggero, secondo il documento n\u00b0 LXXIII della \"Histoire g\u00e9n\u00e9rale de Languedoc, Notes, tomus IV\", Ruggero contrasse un secondo matrimonio con Stefania di Besalu, che secondo la \"Histoire g\u00e9n\u00e9rale de Languedoc\" era una nobile originaria della Bassa Provenza (\"dame du pays de marches de la Basse Provence\"), figlia di Guglielmo II Trunus di Besal\u00fa e Ripoll, ( \u2020 verso il 1066) e della moglie Stefania di Provenza, che era figlia del conte di Provenza e conte di Arles, Goffredo I.&lt;br&gt;Ruggero da Stefania ebbe quattro figli:"}
{"id": "2781641", "revid": "729019", "url": "https://it.wikipedia.org/wiki?curid=2781641", "title": "Callo", "text": "Il callo (denominato anche corno o clavus) \u00e8 una forma di ipercheratosi, di aspetto tendenzialmente rotondeggiante, che si sviluppa su una specifica area della cute che tende cos\u00ec a diventare relativamente pi\u00f9 spessa e dura in risposta ad uno stimolo meccanico ripetuto, ad esempio a reiterata frizione, pressione o irritazione. Ne possono essere colpiti svariati distretti corporei tra i quali in particolare il palmo delle mani e la pianta dei piedi. Il callo si verifica di solito su superfici di pelle sottile o glabra (senza peli e lisce), soprattutto sulla superficie dorsale delle dita dei piedi o delle mani.\nLa placche callose ipercheratosiche che si formano tra gli spazi interdigitali delle dita dei piedi prendono invece pi\u00f9 correttamente il nome di heloma. Quando l'interessamento della placca callosa si estende praticamente a tutta la pianta del piede, ovvero quando la quasi totalit\u00e0 della pianta del piede \u00e8 rivestita da uno strato corneo ipertrofico (ipercheratosi), il quadro clinico pu\u00f2 essere definito tilosi plantare.\nEziologia.\nL'eziologia di un callo spesso \u00e8 riconducibile ad un aumento delle pressioni massime per un lungo periodo di tempo in una determinata area del corpo. Si parla in questo caso di ipercheratosi biomeccaniche.Per quanto attiene ai calli ai piedi, la causa scatenante \u00e8 spesso riconducibile a un modo non corretto di camminare, oppure ad un difetto di postura, mentre per quanto concerne le mani, questi possono essere associati ad attivit\u00e0 sportiva eseguita senza paracalli, attivit\u00e0 d'officina meccanica e simili o dai fabbri, per quanto riguarda le punte delle dita questa \u00e8 una conseguenza data nel destreggiarsi con l'arpa o della chitarra senza plettro.L'ipercheratosi, ovvero l'ispessimento patologico dello strato corneo dell'epidermide, \u00e8 quasi sempre conseguenza di un tentativo di difesa delle cellule epidermiche vitali (quelle degli strati pi\u00f9 profondi dell'epidermide), le quali per minimizzare gli insulti meccanici cui sono sottoposte, incrementano la produzione di cheratina con conseguente aumento di spessore dello strato corneo.\nCi sono poi casi in cui la comparsa di ipercheratosi \u00e8 riconducibile ad una causa non di tipo biomeccanico, ma piuttosto conseguente a patologie sistemiche, come ad esempio infezioni della pelle da parte di batteri o virus. Il pi\u00f9 comune virus che causa ipercheratosi, conseguente ad una crescita tumorale benigna, molto dolenti e localizzate soprattutto sotto la pianta dei piedi \u00e8 il papilloma virus (HPV). Quest'ultima lesione prende il nome di verruca comune. Tuttavia in questo caso, pur in presenza di somiglianza e di ipercheratosi, non \u00e8 corretto parlare di callo ma piuttosto di verruca plantare o verruca dorsale (a seconda della sede di comparsa della lesione)\nClinica.\nIspettivamente la parte dura al centro del callo assomiglia ad un seme d\u2019orzo. L'aspetto \u00e8 quello di un cono con un piano rialzato piuttosto ampio e un fondo a punta. A causa della loro forma, le placche callose intensificano la pressione sulla punta e ci\u00f2 pu\u00f2 causare danni ai tessuti profondi e ulcerazioni. Le dimensioni di un callo possono essere estremamente variabili, tuttavia quando la lesione diviene sintomatica il suo spessore risulta essere generalmente superiore al centimetro.\nI calli duri risultano particolarmente problematici per le persone che hanno una pelle insensibile a causa di malattie sistemiche, ad esempio il diabete mellito.\nIl tiloma, quando il piede viene appoggiato sul piano di cammino, pu\u00f2 generare una sensazione dolorosa particolarmente intensa. Se interrogato il paziente riferisce di avere come un corpo estraneo (ad esempio un sassolino) all'interno della calzatura o subito sotto la cute del piede. Talvolta il dolore risulta lancinante ed a fitta, e la sensazione pu\u00f2 essere quella di una puntina da disegno conficcata nella cute. Tipicamente il dolore si accentua con il ripetersi degli appoggi nel corso della giornata.\nAlla sera pu\u00f2 risultare cos\u00ec intenso da essere evocabile semplicemente esercitando una lieve pressione sul tiloma con un dito.\nIl dolore causato dal tiloma \u00e8 una conseguenza della stimolazione delle terminazioni nervose nocicettive (che veicolano i sintomi dolorosi) situate subito al di sotto dell'area di cute ipercheratosica.\nSfortunatamente anche la verruca, che pone un problema di diagnosi differenziale con i tilomi, se \u00e8 posizionata in una sede d'appoggio, risulta esser estremamente dolorosa. Ne consegue che la sintomatologia non risulta di alcuna utilit\u00e0 per differenziare i due tipi di lesione.\nTerapia.\nPer la rimozione dei calli ai piedi si utilizzano, eventualmente dopo avere ammorbidito la pelle in acqua tiepida e bicarbonato di sodio: della pietra pomice, degli attrezzi contenenti ceramica oppure un attrezzo in acciaio contenente delle piccole lamine in alluminio da cambiare periodicamente.\nPer queste ragioni la loro rimozione, se non fatta autonomamente, non essendo un problema estetico ma funzionale deve essere svolta da personale sanitario come il podologo."}
{"id": "2781643", "revid": "110157", "url": "https://it.wikipedia.org/wiki?curid=2781643", "title": "Holdorf (Bassa Sassonia)", "text": "Holdorf \u00e8 un comune di 6.498 abitanti della Bassa Sassonia, in Germania.\nAppartiene al circondario (\"Landkreis\") di Vechta (targa VEC)."}
{"id": "2781645", "revid": "110157", "url": "https://it.wikipedia.org/wiki?curid=2781645", "title": "Clausthal-Zellerfeld", "text": "Clausthal-Zellerfeld \u00e8 una citt\u00e0 di 14.840 abitanti della Bassa Sassonia, in Germania.\nAppartiene al circondario (\"Landkreis\") di Goslar (targa GS) ed \u00e8 parte della comunit\u00e0 amministrativa (\"Samtgemeinde\") di Oberharz."}
{"id": "2781647", "revid": "599013", "url": "https://it.wikipedia.org/wiki?curid=2781647", "title": "Holdorf", "text": ""}
{"id": "2781650", "revid": "1543377", "url": "https://it.wikipedia.org/wiki?curid=2781650", "title": "Milan Luki\u0107", "text": "Nel 1992, durante la guerra in Bosnia, si rese responsabile di numerose stragi e crimini contro l'umanit\u00e0 nella citt\u00e0 di Vi\u0161egrad, uccidendo pi\u00f9 di 130 persone. Il giudice dell'Aja Dermot Groome ha definito l'efficacia dello \u201c\"stile-Luki\u0107\"\u201d come \u201cun olocausto\u201d. \nIl 14 giugno del 1992, Luki\u0107 e i suoi paramilitari hanno chiuso un gruppo di musulmani, principalmente donne, bambini e anziani, in una casa di Vi\u0161egrad. Hanno barricato porte e finestre e hanno appiccato il fuoco. In quell'occasione 66 persone sono state bruciate vive: la pi\u00f9 anziana aveva 75 anni, la pi\u00f9 giovane era una bimba di due giorni. Luki\u0107 e i suoi uomini aspettavano fuori, con i fucili automatici, quelli che tentavano di scappare. \nDue settimane dopo, il 27 giugno, hanno ripetuto il delitto. In una casa a Bikavac hanno rinchiuso e dato fuoco ad altri 70 musulmani. Zehra T., con la faccia deformata dalle fiamme, si \u00e8 salvata buttandosi dalla finestra. Dentro la casa \u00e8 rimasta sua sorella di nove anni. Milan Luki\u0107 e le sue \u201cAquile Bianche\u201d sono accusati anche di due sequestri e dell'uccisione di 36 civili musulmani e di un croato.\nNel 1993 hanno fermato un treno che andava da Belgrado al Montenegro, prelevato 18 civili musulmani e un croato, e li hanno uccisi. L'operazione fu ripetuta al villaggio di Mioce (massacro di Sjeverin); hanno fermato un autobus, preso 17 musulmani, poi a Vi\u0161egrad li hanno torturati e uccisi. \"Quello che hanno fatto Milan e Sredoje Luki\u0107 non \u00e8 l'opera di una banda di criminali\u2026 I delitti che hanno compiuto fanno parte di una impresa criminale e congiunta il cui scopo e intenzione era di distruggere una parte dei musulmani bosniaci come gruppo\", ha precisato il giudice Groome. \nCatturato in Argentina nel 2005, il 20 luglio 2009 \u00e8 stato condannato all'ergastolo dal Tribunale penale internazionale per l'ex-Jugoslavia assieme al cugino Sredoje."}
{"id": "2781651", "revid": "110157", "url": "https://it.wikipedia.org/wiki?curid=2781651", "title": "Neuenkirchen-V\u00f6rden", "text": "Neuenkirchen-V\u00f6rden \u00e8 un comune di 8.010 abitanti della Bassa Sassonia, in Germania.\nAppartiene al circondario (\"Landkreis\") di Vechta (targa VEC)."}
{"id": "2781652", "revid": "110157", "url": "https://it.wikipedia.org/wiki?curid=2781652", "title": "Wildemann", "text": "Wildemann \u00e8 una citt\u00e0 di 768 abitanti della Bassa Sassonia, in Germania.\nAppartiene al circondario (\"Landkreis\") di Goslar (targa GS) ed \u00e8 parte della comunit\u00e0 amministrativa (\"Samtgemeinde\") di Oberharz."}
{"id": "2781653", "revid": "124391347", "url": "https://it.wikipedia.org/wiki?curid=2781653", "title": "Fontana del Moro", "text": "La fontana del Moro \u00e8 una delle tre fontane monumentali di piazza Navona, a Roma. Fu realizzata arricchendo una vasca polilobata di Giacomo della Porta del 1575-76, sulla base di un progetto di Gian Lorenzo Bernini, completato nel 1654 da Giovanni Antonio Mari e finanziato da Olimpia Maidalchini. \u00c8 stata creata da Carlo V, obbligato dal papa Clemente XIII.\nStoria.\nSubito dopo il restauro dell'acquedotto dell\u2019\"Aqua Virgo\", terminato nel 1570, furono iniziati i lavori per una ramificazione sotterranea secondaria del condotto, in modo da raggiungere l'area dell'antico Campo Marzio, tra le zone pi\u00f9 popolose di Roma, e venne di conseguenza progettata anche l'edificazione di un certo numero di fontane. Tra le prime furono commissionate da papa Gregorio XIII, nel 1574, a Giacomo Della Porta, le due poste alle estremit\u00e0 di piazza Navona, di cui la fontana del Moro \u00e8 quella che si trova sul lato meridionale dello slargo.\nIl progetto del Della Porta prevedeva una vasca marmorea a pianta mistilinea poggiata su due gradini, che poco dopo venne circoscritta da una cancellata. Stesso progetto e stessi interventi anche per l'altra fontana della piazza, quella poi chiamata \u00abdel Nettuno\u00bb, all'estremit\u00e0 settentrionale. Per la decorazione vennero usati i quattro tritoni che due anni prima erano stati realizzati (e non utilizzati) per la fontana di piazza del Popolo, insieme a gruppi rappresentanti un mascherone tra due delfini.\nIn occasione della realizzazione, al centro della piazza, della fontana dei Quattro Fiumi, nel 1651 papa Innocenzo X affid\u00f2 a Bernini anche l'ampliamento della fontana meridionale, con la rimozione dei gradini e della cancellata e la costruzione di una vasca esterna pi\u00f9 ampia, della stessa forma di quella interna. L'ampliamento e il successivo abbellimento non riguard\u00f2, sulle prime, anche l'altra fontana, perch\u00e9 proprio nella parte meridionale di piazza Navona era da poco stato edificato il palazzo Pamphilj, di propriet\u00e0 della famiglia del papa (dove abitava la cognata e \"favorita\" dello stesso pontefice, Donna Olimpia Maidalchini), quindi l'altro lato della piazza rivestiva minor interesse.\nLa grossa conchiglia con tre delfini, con cui Bernini orn\u00f2 la fontana, non piacque al papa, che l'anno successivo trasfer\u00ec l'intero gruppo in una villa sul Gianicolo. Un successivo tentativo incontr\u00f2 finalmente il favore di Innocenzo X: un personaggio marino-umano dalle dimensioni possenti che, ergendosi su una grossa conchiglia, trattiene per la coda e strangola con le gambe un delfino, che si dimena invano. L'acqua sgorga dalla bocca del pesce, come risultato dello strangolamento: Bernini, infatti, nelle sue fontane tentava sempre di fornire una giustificazione logica della fuoriuscita dell'acqua, donandole al contempo un carattere spettacolare. I tratti somatici della figura richiamano vagamente le caratteristiche di un uomo di colore: fu per questo motivo che la statua venne detta dapprima \u00abdell'Etiope\u00bb e poi \u00abdel Moro\u00bb, nome che venne esteso infine a tutta la fontana.\nSecondo una versione tradizionale, per il volto del \u00abMoro\u00bb Bernini si sarebbe ispirato alla statua di Pasquino (i cui tratti erano per\u00f2 anche allora alquanto rovinati), e questa circostanza potrebbe giustificare una sorta di dispetto fatto al papa, dato che le statue parlanti, e Pasquino in particolare, al cui collo mani ignote appendevano versetti satirici e feroci critiche alla classe dirigente, erano all'epoca una grossa preoccupazione per i nobili e il clero in generale. La scultura del \u00abMoro\u00bb (un \"Etiope in lotta con un delfino\") fu anche opera dello scultore Giovanni Antonio Mari di Roma, su bozzetto del Bernini.\nNel 1874, contemporaneamente alla realizzazione definitiva della fontana settentrionale di piazza Navona, tutti i gruppi scultorei della fontana del Moro vennero rimossi e trasferiti e sostituiti da copie di Luigi Amici. Solo in tempi recenti si \u00e8 proceduto al loro restauro, ma gli originali sono stati utilizzati per altre fontane; i tritoni, in particolare, si trovano nella fontana del laghetto di Villa Borghese."}
{"id": "2781655", "revid": "110157", "url": "https://it.wikipedia.org/wiki?curid=2781655", "title": "Steinfeld (Oldenburg)", "text": "Steinfeld (Oldenburg) \u00e8 un comune di 9.550 abitanti della Bassa Sassonia, in Germania.\nAppartiene al circondario (\"Landkreis\") di Vechta (targa VEC)."}
{"id": "2781658", "revid": "110157", "url": "https://it.wikipedia.org/wiki?curid=2781658", "title": "Spell of Iron", "text": "Spell of Iron \u00e8 il primo album del gruppo musicale heavy metal finlandese Tarot, pubblicato originariamente nel 1986 da Flamingo Music, ristampato su CD nel 1994 da Bluelight Records e nel 2006 da Spinefarm Records."}
{"id": "2781660", "revid": "110157", "url": "https://it.wikipedia.org/wiki?curid=2781660", "title": "Visbek", "text": "Visbek \u00e8 un comune di 9.274 abitanti della Bassa Sassonia, in Germania.\nAppartiene al circondario (\"Landkreis\") di Vechta (targa VEC)."}
{"id": "2781661", "revid": "767487", "url": "https://it.wikipedia.org/wiki?curid=2781661", "title": "Harz (Goslar)", "text": "Harz \u00e8 un territorio extracomunale della Bassa Sassonia, in Germania.\nAppartiene al circondario (\"Landkreis\") di Goslar (targa GS)."}
{"id": "2781666", "revid": "1652134", "url": "https://it.wikipedia.org/wiki?curid=2781666", "title": "Moacir Barbosa Nascimento", "text": "Il suo nome \u00e8 rimasto indissolubilmente legato alla partita Brasile-Uruguay, valida per l'assegnazione del Campionato mondiale di calcio 1950 e persa dai brasiliani, organizzatori del torneo.\nMor\u00ec per un attacco cardiaco a settantanove anni.\nCaratteristiche tecniche.\nBarbosa \u00e8 considerato il miglior portiere del Vasco da Gama di tutti i tempi e come il migliore della sua epoca. Era coraggioso e dotato di senso della posizione, oltre ad essere abile nel parare i rigori.\nCarriera.\nClub.\nCominci\u00f2 la carriera come ala sinistra dell'estinto Comercial da Capital, ma gi\u00e0 dopo essere passato al Clube Atl\u00e9tico Ypiranga divenne portiere. Nel 1944 fu acquistato dal Vasco da Gama, club con cui vinse la Coppa dei Campioni del Sudamerica nel 1948 - decisiva la sua parata sul rigore calciato da Labruna del River Plate - e il Campionato Carioca nel 1945, 1947, 1949, 1950, 1952 e 1958, anno in cui la squadra si aggiudic\u00f2 anche il Torneo Rio-San Paolo. Barbosa \u00e8 uno dei calciatori con pi\u00f9 presenze nella squadra carioca, della quale fu titolare fino al 1953, quando durante uno scontro con un avversario riport\u00f2 la frattura della tibia e del perone. Nel 1956 fu ceduto in prestito al Bonsucesso e l'anno seguente pass\u00f2 al Santa Cruz, tornando poi al Vasco nel 1958 dove fu nuovamente titolare.\nNazionale.\nBarbosa fu il portiere titolare della Nazionale brasiliana al Mondiale del 1950. Il 16 luglio, durante la partita decisiva e davanti ai duecentomila tifosi che gremivano gli spalti dello stadio Maracan\u00e3, la squadra fu sconfitta dall'Uruguay per 2-1, dopo essere passata in vantaggio. In occasione del secondo gol, Barbosa si fece sorprendere da un tiro di Alcides Ghiggia, aspettandosi un cross anzich\u00e9 una conclusione in porta. Da quel momento fu sempre considerato come il responsabile della disfatta, il cosiddetto Maracanazo, fungendo difatti come capro espiatorio.\nVenne messo ai margini dalla vita pubblica del paese, che, prostrato dalla inattesa sconfitta, visse giorni cupi e tristi, contraddistinti dalla pi\u00f9 alta ondata di suicidi della sua storia. Barbosa cadde in depressione, dichiarando pi\u00f9 volte che \"la sentenza pi\u00f9 pesante in Brasile \u00e8 trent'anni, ma la mia prigionia ne \u00e8 durata cinquanta\".\nMorte.\nBarbosa mor\u00ec nel 2000 e venne sepolto nel Cimitero Municipale di \"Praia Grande\" a San Paolo."}
{"id": "2781667", "revid": "445276", "url": "https://it.wikipedia.org/wiki?curid=2781667", "title": "Moacir Barbosa", "text": ""}
{"id": "2781669", "revid": "445276", "url": "https://it.wikipedia.org/wiki?curid=2781669", "title": "Moacyr Barbosa", "text": ""}
{"id": "2781671", "revid": "547034", "url": "https://it.wikipedia.org/wiki?curid=2781671", "title": "Viero Migliorati", "text": "Biografia.\nFiglio del pittore Angelo Elladio Migliorati di famiglia originaria di Perugia, e di Ida Ramadoro, fratello del pittore Adalberto Migliorati. Negli anni 1910-1912 la famiglia ritorna a Perugia per esigenze di lavoro. Iscrittosi all'Accademia di Belle Arti di Perugia, ne frequenta le lezioni saltuariamente e con scarso rendimento. Nel 1927 realizza un cartellone pubblicitario per l'amaro Lemmi. Ospite con il fratello a San Remo del sacerdote-pittore don Angelo Rescalli tra il 1927 ed il 1928, ne frequenta lo studio e stringe con lui una calorosa amicizia. Negli anni 1928-1930 decora la sala del Fascio di Perugia e la chiesa di Ponte Pattoli. A Milano, negli anni 1928-1929, collabora con il fratello Adalberto e con Ciro Cancelli alle pitture della sede della Montecatini, poi si sposta nel 1930, a Carignano (Torino), dove, con il fratello, realizza le decorazioni del palazzo Provana del Sabbione, per conto dell'industriale laniero Lorenzo Valerio Bona, amico del letterato spezzino Ettore Cozzani, direttore della rivista \u00abL'Eroica\u00bb, che pi\u00f9 volte ha ospitato nelle sue pagine le opere dei fratelli Migliorati. Nel 1931 partecipa alla Prima Mostra Giovanile d'arte del Gruppo Universitario Fascista ed alla II Mostra Sindacale d'Arte. Nel 1933 inizia la collaborazione con lo stabilimento tipografico Barabino &amp; Graeve, per il quale realizza il manifesto per la citt\u00e0 di Santa Margherita Ligure.\nNel 1934 si trasferisce a Milano. Realizza, tra l'altro (1936) il fregio per la Prima Mostra Laniera Biellese con i pittori Tino Aroldi e Berretta ed il manifesto per l'evento. L'anno successivo torna a Carignano per dipingere le \"Storie di San Francesco\" nella villa Provana del Sabbione. Per Cozzani, nel 1938, realizza la copertina del romanzo \"Ceri\u00f9\". A Torino, tra il 1939 ed il 1940, esegue il ciclo delle \"Virt\u00f9 Civili\" in una villa degli stessi Bona (villa Primosole), dove il fratello maggiore dipinge, contemporaneamente, il ciclo delle \"Leggende Alpine\". Viero affresca successivamente la cupola e la volta della navata centrale della chiesa di Santo Stefano a Bassignana e quella di San Pietro in Vincoli ad Alba (1939-1941). Disegna inoltre alcuni bozzetti per vetrate (pubblicati nel 1943 dall'\u00abEroica\u00bb), la copertina per \"La piccola signora vestita di bianco\" di Enzo Grazzini, poi, nel 1941, le xilografie per \"Tersite\" di Vittorio Locchi. In questi anni, su invito di monsignor Natale Pregliasco, Viero riceve l'incarico di dipingere l'interno del santuario della Madonna del Deserto a Millesimo, compito portato poi a termine dal fratello. Muore a Milano nel 1943 sotto i bombardamenti, con la fidanzata Gina Gamberini. In occasione della morte Ettore Cozzani gli dedica un numero dell'\"Eroica\".\nLa Fondazione Accademia di Belle Arti Pietro Vannucci di Perugia conserva alcune sue opere.\nRispetto al purismo neoquattrocentesco del fratello Adalberto, Viero si dimostra pi\u00f9 incline a recepire influenze della pittura contemporanea, da Sironi a Carr\u00e0, con uno stile semplificato ed una pittura intensa e a tratti quasi bozzettistica."}
{"id": "2781682", "revid": "110788907", "url": "https://it.wikipedia.org/wiki?curid=2781682", "title": "Kevin Munroe", "text": ""}
{"id": "2781685", "revid": "29653803", "url": "https://it.wikipedia.org/wiki?curid=2781685", "title": "Maria Grace Fleed", "text": ""}
{"id": "2781686", "revid": "290948", "url": "https://it.wikipedia.org/wiki?curid=2781686", "title": "Giornata mondiale del debito ecologico", "text": "La giornata mondiale del debito ecologico \u00e8 il giorno in cui, secondo la NEF (New Economics Foundation) e il GFN (Global Footprint Network) l'uomo ha consumato tutte le risorse ambientali che la Terra produce normalmente in un anno. Sostanzialmente il NEF e il GFN calcolano l'impronta ecologica del genere umano, cio\u00e8 la domanda mondiale di terreni agricoli, pascoli, foreste e zone di pesca necessari per sostenerne i consumi, e la mettono a confronto con la capacit\u00e0 di questi ecosistemi di generare nuove risorse e assorbire i rifiuti che produciamo. In questo modo si determina il giorno in cui, consumata la produzione dell'anno in corso, si incominciano a intaccare le scorte. Se si traducesse il discorso in termini finanziari, sarebbe come incominciare ad avere un bilancio in perdita, sostanzialmente l'uomo brucia pi\u00f9 risorse di quelle che la terra produce."}
{"id": "2781687", "revid": "287204", "url": "https://it.wikipedia.org/wiki?curid=2781687", "title": "Derlis Gomez", "text": ""}
{"id": "2781688", "revid": "288300", "url": "https://it.wikipedia.org/wiki?curid=2781688", "title": "Derlis Venancio G\u00f3mez", "text": ""}
{"id": "2781691", "revid": "287204", "url": "https://it.wikipedia.org/wiki?curid=2781691", "title": "Derlis Venancio Gomez", "text": ""}
{"id": "2781692", "revid": "76963", "url": "https://it.wikipedia.org/wiki?curid=2781692", "title": "Vacca (rapper)", "text": "Biografia.\nNato a Cagliari e cresciuto a Milano nel centro storico e poi trasferito nel quartiere Quarto Oggiaro, si fa strada nella scena milanese come rapper, prendendo confidenza con le liriche e la metrica. In questo periodo milita anche nella 50 MC's Crew e partecipa al tour di Frankie hi-nrg mc. Inoltre, nel 1997, all'et\u00e0 di 18 anni, chiam\u00f2 da casa durante la diretta di una puntata di \"One Two One Two\" facendo un freestyle con Esa.\nDal 2001 al 2003 milita nel gruppo Azhilo Nitro e dopo questa prima esperienza pubblica nel 2003 l'EP \"Mr. Cartoon\", composto dall'omonimo brano, da \"Disgustibus\" e da \"Non mollo\", e fortemente influenzato dal reggae. Tale influenza diventa pi\u00f9 evidente nel suo album d'esordio come solista, dal titolo \"VH\", pubblicato nel maggio del 2004. Sono evidenti, nelle produzioni, le contaminazioni musicali dei Casabrasa (collettivo di DJ con cui Vacca si esibisce nei concerti), caratterizzate da strumentali elettroniche, e l'hip hop \u00e8 conseguentemente portato a sposarsi meglio alla dancehall reggae. Alla realizzazione del disco hanno collaborato vari artisti, tra cui Jake La Furia, Maxi B, Jack the Smoker e Asher Kuno.\nNegli anni seguenti inizia a lavorare con Fabri Fibra appena trasferitosi a Milano, e nel 2006 collabora all'uscita dell'album \"Tradimento\". Vacca diventa il suo braccio destro nei live e nei video, apparendo spesso in televisione e nelle esibizioni. Nel settembre 2006 esce il singolo \"Chi sbaglia paga\". Il 1\u00ba giugno 2007 esce \"La colpa\", primo singolo estratto dall'album in uscita il 29 giugno dal titolo \"Faccio quello che voglio\", pubblicato dalla EMI. Nello stesso anno nascono i FOBC, un collettivo formato da Nesli e Vacca, un progetto mai realmente decollato. Il 7 ottobre 2007 esce \"Mille problemi\" secondo singolo estratto, seguito il 3 febbraio 2008 dal terzo singolo \"E se bevo\".\nIl 28 febbraio 2008 \u00e8 stato pubblicato su Myspace il mixtape \"Poco di buono\", composto da 15 brani; tra questi vi sono il singolo \"Vita da re\" (inciso con Entics), e \"Oggi vorresti\", gi\u00e0 reso disponibile a seguito degli oltre accessi al profilo dell'artista sulla piattaforma. Il 27 ottobre dello stesso anno \u00e8 uscito il singolo \"Cartoni &amp; Pop-Corn\" in collaborazione con Daniele Vit.\nIl 31 gennaio 2009 Vacca ha pubblicato il mixtape \"Don't Say Nothing\" (di cui in seguito uscir\u00e0 anche un secondo volume), realizzato in collaborazione con il duo milanese GoldenBass. Il 1\u00ba marzo 2009 \u00e8 stata la volta dell'EP \"\", frutto della collaborazione con i Two Fingerz; tra i vari featuring, quello con il membro della crew milanese Dogo Gang Karkadan, e Dargen D'Amico. Tra aprile e giugno 2009 il rapper si \u00e8 trasferito a Kingston (Giamaica) dove collabora con alcuni musicisti locali; nel mese di giugno sono stati pubblicati su Myspace i brani \"No Love/Un altro momento\", \"Vieni qua\" (in collaborazione con Nacho dei Green Peeps) e \"Infinito Monitor\" (in collaborazione con Bravo Pie). Il 22 settembre, in collaborazione con Entics e Denny LaHome, viene pubblicato il singolo \"Bla Bla\", prodotto da DJ Nais. La canzone \u00e8 un remix della famosa \"Bla Bla Bla\" di Gigi D'Agostino. Il mese seguente collabora con Gu\u00e9 Pequeno e Daniele Vit al brano \"Voglio lei\" (presente in \"Fastlife Mixtape Vol. 2 - Faster Life\" di Pequeno) e con Bassi Maestro e Babaman in \"Se morissi luned\u00ec\" (contenuto in \"La lettera B\"). Il 2 novembre \u00e8 uscito il singolo \"Fearless\" in collaborazione con i rapper statunitensi Lil Wayne e Dvus e prodotto da Big Fish e Daniele Vit.\nIl 18 maggio 2010 \u00e8 uscito il terzo disco ufficiale di Vacca intitolato \"Sporco\", anticipato dall'omonimo singolo, che ha riscosso un buon successo raggiungendo l'undicesima posizione della classifica italiana. Il 24 maggio 2011 ha pubblicato il suo quarto album in studio intitolato \"Pelleossa\" accompagnato da un libro autobiografico dallo stesso nome. L'album non \u00e8 riuscito a bissare il successo del precedente lavoro, ma ha riscosso un discreto successo arrivando alla 12 posizione degli album pi\u00f9 venduti in Italia nella Classifica FIMI Album. Nell'ottobre 2012 ha annunciato la realizzazione di un progetto con pezzo e videoclip con i rapper emergenti Gene X prodotto e girato interamente da StrongVilla. Preceduto dal singolo \"Il faro e il mare\" pubblicato nel gennaio 2013, nonch\u00e9 il mese successivo dalla tracklist e dalle otto date del \"Pazienza Tour\", il 19 marzo 2013 ha pubblicato \"Pazienza\", per l'etichetta Produzioni Oblio e distribuito da Universal Music Italia. Il disco ha raggiunto la decima posizione della classifica italiana degli album. Il 24 maggio 2013 ha condotto il programma \"One Two One Two\" su Radio Deejay insieme a Noyz Narcos.\nIl 23 settembre 2015 \u00e8 uscito il suo sesto album intitolato \"L'ultimo tango\", mentre nell'estate dell'anno seguente ha pubblicato il singolo \"Calze con le ciabatte\". A partire da luglio 2016 il cantante inizia a pubblicare i videoclip di alcuni brani estratti dal settimo album \"Poco di buono 2\", ovvero \"Ne voglio di pi\u00f9\", \"Poco\", \"Asciugamano in testa\", \"Via perch\u00e9\", \"Street cinema\" e \"Shampoo\". Il 9 gennaio 2017 fa uscire un nuovo video musicale intitolato \"Zero punto zero\", nel quale si taglia i dread che si faceva crescere da 15 anni: il brano annuncia una rottura col vecchio stile di musica e di vita e l'inizio di un nuovo capitolo per il cantante. Il 24 aprile 2017 esce l'EP del rapper intitolato \"\". Il disco, caratterizzato da sonorit\u00e0 trap, contiene sette tracce, di cui tre in collaborazione con Amil Leonardo, Mboss ed El Coyote. \nIl 19 gennaio 2018 \u00e8 uscito il suo ottavo album \"Don\" in cui Vacca ha sperimentato ancora sonorit\u00e0 trap pur mantenendo le caratteristiche hip hop degli esordi. Nell'album \u00e8 presente anche il brano \"Blood a Blood\" con Inoki, che ha segnato la fine di una rivalit\u00e0 tra i due durata quasi dieci anni. Nell'agosto di quello stesso anno viene pubblicato il singolo \"Teste matte\" di 500Tony in cui Vacca partecipa insieme a Jamil. Il 14 novembre dello stesso anno ha pubblicato il singolo \"Calimocho\", che ha anticipato il nono album in studio \"Don Vacca Corleone\", pubblicato l'11 gennaio 2019. Nel 2020 \u00e8 uscito il singolo \"Voglio farlo con te\", in collaborazione con Daniele Vit.\nControversie.\nIl 19 marzo 2013 Vacca pubblica \"Canto primo\" (presente in \"Pazienza\"), nel quale cita il pezzo di Fabri Fibra \"L'italiano balla\" in risposta ad un'intervista rilasciata da Fabri Fibra sulla rivista \"Rolling Stone\" nella quale aveva detto di essere pi\u00f9 amico che fan di Vacca. Sempre a marzo, a LoSpettacolo.it, stilando la lista dei dieci migliori rapper d'Italia, Vacca tenne fuori Fabri Fibra. Dopo circa un anno, il 4 marzo 2014, Fabri Fibra pubblica insieme a Deleterio la canzone \"Zombie\", facendo chiaro riferimento al rapper sardo. Il 7 marzo Vacca risponde a Fibra con la canzone \"Il diavolo non esiste\", in cui fa riferimento a vari argomenti, iniziando cos\u00ec il vero e proprio dissing. A sua volta Fabri Fibra il 24 marzo risponde con un brano di oltre 11 minuti dal titolo \"Niente di personale\". Il rapper cagliaritano ha risposto per la seconda volta con \"Nella fossa\" il 3 aprile 2014. Il diverbio \u00e8 proseguito con la seconda risposta di Fibra il 30 aprile con il brano \"Fatti da parte\", alla quale segue quella di Vacca il 19 maggio con il brano \"Ritarducci\". Quest'ultimo brano ha causato indignazione da parte dei cittadini di Senigallia, in quanto viene citata l'inondazione della citt\u00e0, portando Vacca a scusarsi."}
{"id": "2781702", "revid": "287204", "url": "https://it.wikipedia.org/wiki?curid=2781702", "title": "Titanic (film)", "text": ""}
{"id": "2781713", "revid": "287204", "url": "https://it.wikipedia.org/wiki?curid=2781713", "title": "Australian Championships 1968", "text": "Gli Australian Championships 1968 (conosciuti oggi come Australian Open) sono stati la 56\u00aa edizione degli Australian Championships e prima prova stagionale dello Slam per il 1968. Si \u00e8 disputato dal 19 al 29 gennaio 1968 sui campi in erba del Kooyong Stadium di Melbourne in Australia. Il singolare maschile \u00e8 stato vinto dall'australiano Bill Bowrey, che si \u00e8 imposto sullo spagnolo Juan Gisbert in 4 set. Il singolare femminile \u00e8 stato vinto dalla statunitense Billie Jean King, che ha battuto in 2 set l'australiana Margaret Court. Nel doppio maschile si \u00e8 imposta la coppia formata da Dick Crealy e Allan Stone, mentre nel doppio femminile hanno trionfato Karen Krantzcke e Kerry Ann Reid. Il doppio misto \u00e8 stato vinto da Billie Jean King e Dick Crealy.\nRisultati.\nSingolare maschile.\n Bill Bowrey ha battuto in finale Juan Gisbert 7-5 2-6 9-7 6-4\nSingolare femminile.\n Billie Jean King ha battuto in finale Margaret Court 6-1, 6-2\nDoppio maschile.\n Dick Crealy / Allan Stone hanno battuto in finale Terry Addison / Ray Keldie, 10-8, 6-4, 6-3\nDoppio femminile.\n Karen Krantzcke / Kerry Ann Reid hanno battuto in finale Judy Tegart Dalton / Lesley Turner Bowrey, 6-4, 3-6, 6-2\nDoppio misto.\n Billie Jean King / Dick Crealy hanno battuto in finale Margaret Smith Court / Allan Stone per walkower"}
{"id": "2781715", "revid": "136801", "url": "https://it.wikipedia.org/wiki?curid=2781715", "title": "Australian Championships", "text": ""}
{"id": "2781718", "revid": "767487", "url": "https://it.wikipedia.org/wiki?curid=2781718", "title": "Provincia di Tayacaja", "text": "La provincia di Tayacaja \u00e8 una provincia del Per\u00f9, situata nella regione di Huancavelica.\nGeografia antropica.\nSuddivisioni amministrative.\n\u00c8 divisa in 16 distretti:"}
{"id": "2781722", "revid": "125620017", "url": "https://it.wikipedia.org/wiki?curid=2781722", "title": "Teatro Regio (Torino)", "text": "Il Teatro Regio di Torino \u00e8 il principale teatro lirico della citt\u00e0 di Torino nonch\u00e9 uno dei pi\u00f9 grandi ed importanti teatri d'Italia e fra i pi\u00f9 rilevanti nel panorama europeo ed internazionale. Inaugurato nel 1740, in sontuose e magniloquenti forme rococ\u00f2 dopo varie trasformazioni e aggiornamenti sia stilistici che tecnici, operati nel corso dell'Ottocento e nei primi anni del Novecento, \u00e8 stato totalmente distrutto da un incendio nel febbraio del 1936; ricostruito in forme moderne nel dopoguerra \u00e8 stato nuovamente inaugurato nel 1973.\nDella costruzione originaria rimane unicamente la settecentesca facciata storica, porticata e armonizzante col la vastissima Piazza Castello, attualmente parte del sito seriale UNESCO Residenze Sabaude iscritto alla Lista del Patrimonio dell'Umanit\u00e0 dal 1997.\nStoria.\n1740-1792.\n\" Questo Teatro \u00e8 giudicato da tutti il pi\u00f9 grandioso e compito d'Europa, ed \u00e8 meritevolmente l'oggetto della meraviglia de' Forestieri, per la vastit\u00e0 ed ampiezza sua, e per l'architettura, e comodit\u00e0 dell'edifizio, e per l'interna bellezza degli ornamenti, per lo pi\u00f9 dorati. E' rimarchevole la pittura della Volta. Ivi si recitano ogni Carnevale i Drammi musicali con tale magnificenza di apparato, quale si conviene alla grandezza della Real Corte, che v'nterviene sulla Loggia spaziosa a lei destinata, che poi si suole illuminare. Vi si chiamano i migliori Musici d'Europa.\" \nCos\u00ec recitava sommariamente Giovanni Gaspare Craveri nella sua \"Guida de' Forestieri per la Real Citt\u00e0 di Torino\" nel 1753. Le origini dell'attuale Teatro Regio risalgono agli anni Venti del XVIII secolo quando Vittorio Amedeo II, da poco acquisito il titolo di Re di Sardegna, decise di commissionare all'architetto Filippo Juvarra la progettazione di un nuovo grande Teatro in sostituzione dell'antico Teatro di Corte, allora ubicato nel vecchio Palazzo Ducale detto \"di San Giovanni,\" nell'ambito di un pi\u00f9 generale riassetto funzionale e urbanistico di quella parte della cosiddetta \"zona di comando\" prospiciente il lato nord orientale della \"Piazza del Castello\".\nL'intento venne perfezionato e concretizzato solo qualche anno pi\u00f9 tardi, nel 1738, dal successore Carlo Emanuele III (incoronato re nel 1730) il quale, in seguito alla morte di Juvarra, scelse di affidare l'opera al nuovo Primo Architetto Regio Benedetto Alfieri con la richiesta di progettare un Teatro grandioso e all'avanguardia, simbolicamente funzionale alla promozione di quel rinnovato prestigio che la Monarchia Sabauda andava acquisendo nel panorama internazionale. Esso venne inaugurato il 26 dicembre 1740 con l'Opera \"Arsace\" di Francesco Feo diretta dal Maestro direttore della Cappella Reale Giovanni Battista Somis con interpreti principali Giovanni Carestini ed Angelo Amorevoli.\nIl nuovo \u00ab\"Regio Teatro\"\u00bb settecentesco, edificato dalle fondamenta nel tempo record di soli due anni in contemporanea con le grandiose Segreterie di Stato, sempre di progetto alfieriano e con le quali condivideva esternamente l'austera facciata porticata posta per\u00f2 perpendicolarmente a definizione di un angolo della vasta piazza, anche se occasionalmente aperto alla cittadinanza era pur sempre di esclusiva propriet\u00e0 regia come evidenziava il suo posizionarsi in diretta continuit\u00e0 con il Palazzo Reale. Le fastose sale ad uso della Corte previste nel Teatro stesso e poste dietro il \"Palco della Corona\" erano infatti, a loro volta, collegate ai regi appartamenti.I Sovrani si recavano a teatro tramite un percorso cerimoniale che dagli Appartamenti Palatini, attraverso la grandiosa \"Galleria della Regina\" e la \"Sala della Rotonda\", raggiungeva il sontuoso \"Scalone delle Segreterie\", dove, imboccando una ulteriore aulica \"Galleria\" lunga ben 123\u00a0m (allora ornata da statue e busti antichi) approdava alle sale del \"Ridotto\" adiacenti al \"Palco Reale\". Tale percorso \u00e8 ancora oggi totalmente conservato seppur suddiviso in amministrazioni diverse (Palazzo Reale, Armeria Reale, Prefettura, Provincia di Torino, Archivio di Stato).\nLa straordinaria capienza della Sala teatralecirca 2.500 posti distribuiti tra la \"platea\" i \"cinque ordini di palchetti\" e il sovrastante \"paradiso\" (loggione) \u2013 studiata in modo attento sia all' acustica che ad una visibilit\u00e0 ottimale del palcoscenico; i funzionali disimpegni -- \"atrii, scaloni, gallerie, ridotti\" -- le magnifiche decorazioni, fra le quali spiccavano la rutilante volta dipinta da Sebastiano Galeotti e Michele Antonio Milocco, esuberanti stucchi e intagli dorati, l'immenso \"boccascena\" con il \"sipario\" dipinto, il grandioso \"Palco della Corona\", e ancora le strutture ricreative annesse -- bottega dei rinfreschi, sale da giuoco, camere per la corte, ecc.-- oltre agli imponenti scenari e le attrezzature tecniche d'avanguardia del palcoscenico, divennero fin da subito paradigmatici nell'ambito delle realizzazioni teatrali coeve, pertanto i disegni esplicativi del progetto, che lo stesso Benedetto Alfieri aveva redatto e fatto incidere quale manifesto illustrato delle sue innovative concezioni, vennero presto inseriti fra le tavole de \"L'Encyclop\u00e9die\" di Diderot e D'Alembert dove l'edificio veniva presentato quale massimo esempio allora esistente di \"Teatro d'Opera a palchetti\" ovvero \" \"all'italiana\" \".\nTorino nel Settecento, quale importante Capitale Europea, era ormai divenuta tappa obbligata del \"Grand Tour\" e fra i numerosi illustri viaggiatori che lasciarono memorie scritte delle loro esperienze di viaggio possiamo citare il francese Charles de Brosses che, riguardo al Regio di Torino nel 1740 osserv\u00f2: \"Il Teatro che il Re ha appena fatto costruire [...] \u00e8 uno dei pi\u00f9 magnifici e il pi\u00f9 grande che vi sia in Italia \"; anni dopo Jean-Pierre Favrat \u00e8 particolarmente impressionato dall'aspetto tecnico dell'edificio constatando entusiasticamente che l'apprezzamento ottimale del Teatro lo si possa avere solo: \" vedendo recitati dei bei lavori. \u00c8 allora che ci si accorge della bellezza del palcoscenico dove si possono manovrare pi\u00f9 di quaranta uomini a cavallo \" - aggiungendo - \" In nessun teatro straniero c'\u00e8 questa bellezza, anche nelle decorazioni che si trovano ovunque. Le logge sono ben distribuite e gli addobbi belli per la musica\".\nParticolarmente pertinenti le considerazioni di un esperto come Joseph J\u00e9r\u00f4me Lefran\u00e7ois de Laland che nel suo \"Voyage d'un Fran\u00e7ais en Italie, fait dans les ann\u00e9es 1765 et 1766\", dedica ben sei pagine a stampa alla sola descrizione del Regio di Torino definendolo \" le plus consid\u00e9rable qu' il y ait en Italie \" essendo \" ce th\u00e8atre le plus \u00e9tudi\u00e9, le plus complet qu'on voie en Italie; les plus richement et le plus noblement d\u00e9cor\u00e9 qu'il y ait dans le genre moderne \".\nLa stessa organizzazione amministrativa e finanziaria di tale \"macchina per spettacoli\" era decisamente ben congegnata ed oliata e non a caso dest\u00f2 interesse da parte di altri enti teatrali italiani ed europei dell'epoca quali Parma, Cagliari,Lucca,Vienna i quali chiesero e ottennero consigli sull'amministrazione finanziaria, copie degli statuti organizzativi della Societ\u00e0 amministrante e persino modelli di macchine teatrali ammirate al Regio torinese.\nCon tale fama, giustamente acquisita e a livello internazionale, non fu certo casuale che nel 1776 a Giuseppe Piermarini, architetto incaricato a Milano della progettazione e costruzione di quello che sarebbe divenuto il celeberrimo Teatro alla Scala (inaugurato il 3 agosto 1778), il principale committente, ossia Giuseppe II, attraverso il suo cancelliere Kaunitz aveva espressamente consigliato, o meglio ordinato, di guardare al \"Regio di Torino\" che lo stesso Imperatore asburgico aveva potuto ammirare personalmente nel 1769 quando era giunto a Torino in visita al Re di Sardegna Carlo Emanuele III, suo zio. Cos\u00ec il Kaunitz si esprimeva in una lettera indirizzata da Vienna al conte Firmian, plenipotenziario e governatore della Lombardia: \" L'Imperatore vuole [...] che, almeno per l'economia interna e le proporzioni del nuovo Teatro di Milano col suo anfiteatro, debba servire di modello il Regio Teatro di Torino, di cui si trovano incise in rame la Pianta, l'Elevazione e gli Spaccati... \". Le notevoli affinit\u00e0 del Teatro alla Scala con il pi\u00f9 antico Teatro torinese verranno infatti posti in luce da molti studiosi dell'architettura teatrale gi\u00e0 nell'ultimo quarto del Settecento (dove al nuovissimo teatro milanese veniva ancora preferito il pi\u00f9 antico edificio alfieriano considerato pi\u00f9 armonioso nelle proporzioni e pi\u00f9 valido acusticamente) come nei secoli successivi.\nOgni stagione teatrale al Regio aveva inizio il 26 dicembre e si concludeva con la fine del Carnevale; comprendeva due nuove opere serie composte appositamente per il Teatro cui spesso potevano aggiungersi altri spettacoli fuori stagione e legati pi\u00f9 strettamente alle vicende particolari della dinastia (matrimoni, nascite, anniversari) o alla Politica del Regno (visite di altri Sovrani o Principi, ambascerie, ecc.).\nNel corso del XVIII secolo scrissero per il Regio celebri compositori sia italiani come Baldassare Galuppi, Niccol\u00f2 Jommelli, Domenico Cimarosa, Giovanni Paisiello, Giacinto Calderara, che stranieri come Christoph Willibald Gluck, Johann Christian Bach e Johann Adolf Hasse; vi cantarono inoltre i pi\u00f9 celebri \"castrati\" e prime donne dell'epoca, contribuendo in modo determinante al successo degli spettacoli che gi\u00e0 allora travalicava i confini del Regno. Non minore interesse suscitavano i danzatori, che si esibivano nei due balli di \"entr'acte\" e ancora nell'azione coreografica finale che corredava ogni opera, assecondando quella secolare passione per la Danza che presso la Corte Torinese aveva una lunga e prestigiosa tradizione risalente almeno al Cinquecento.\nNel gennaio 1741 avviene la prima assoluta di \"Artaserse\" di Giuseppe Arena (musicista), il 26 dicembre di \"Semiramide riconosciuta\" di Niccol\u00f2 Jommelli, nel gennaio 1742 \"Zenobia\" di Gaetano Latilla, il 26 dicembre \"Caio Fabricio\" di Pietro Auletta, nel gennaio 1743 \"Tito Manlio\" di Jommelli, il 26 dicembre \"Vologeso re dei Parti\" di Leonardo Leo, nel gennaio 1744 \"Germanico\" di Andrea Bernasconi con Gioacchino Conti \"Gizziello\", il 26 dicembre \"Poro\" di Christoph Willibald Gluck, nel 1748 \"Andromaca\" di Giovanni Battista Lampugnani, nel 1749 \"Partenope\" di Giuseppe Scarlatti, nel 1750 \"Didone\" di Domingo Terradellas e \"La vittoria d'Imeneo\" di Baldassarre Galuppi con Giovanna Astrua, Gaetano Majorano, Anton Raaff e Francesco Maria Veracini, nel 1751 \"Nitocri\" di Gioacchino Cocchi, nel 1752 \"Antigona\" di Giovanni Battista Casali e \"Lucio Papirio\" di Ignazio Balbi, nel 1753 \"Medo\" di Girolamo Abos e \"Bajazette\" di Jommelli, nel 1754 \"Demofoonte\" di Gennaro Manna e \"Sesostri\" di Ferdinando Bertoni, nel 1755 \"Andromeda\" di Cocchi e \"Ricimero\" di Giacinto Calderara, nel 1756 \"Solimano\" di Michelangelo Valentini e \"Antigono\" di Antonio Gaetano Pampani, nel 1757 \"Lucio Vero\" di Bertoni e \"La Nitteti\" di Ignaz Holzbauer, nel 1758 \"Adriano in Siria\" di Giovanni Battista Borghi con Gaetano Guadagni, nel 1759 \"Eumene\" di Antonio Maria Mazzoni, nel 1760 \"Enea nel Lazio\" di Tommaso Traetta con Caterina Gabrielli e \"Artaserse\" di Johann Christian Bach, nel 1762 \"Ifigenia in Aulide\" di Bertoni con Giuseppe Aprile, \"Il caff\u00e8 di campagna\" di Ignazio Celoniati e \"Catone in Utica\" di Gian Francesco de Majo, nel 1763 \"Pelopida\" di Giuseppe Scarlatti, nel 1765 \"Montezuma\" di de Majo, nel 1766 \"Oreste\" di Carlo Monza e \"Tancredi\" di Bertoni, nel 1767 \"Mitridate re di Ponto\" di Quirino Gasparini e \"Il trionfo di Clelia\" di Josef Myslive\u010dek, nel 1769 \"Enea in Cartagine\" di Giuseppe Colla diretta da Gaetano Pugnani con Pietro Benedetti, nel 1770 \"Armida\" di Pasquale Anfossi, nel 1771 \"Annibale in Torino\" di Giovanni Paisiello (alla quale assistettero il giovane Mozart accompagnato dal padre in visita a Torino e che poi descrissero il Teatro e gli artisti in termini lusinghieri ed ammirati), poi \"Issea\" di Pugnani e \"Andromeda\" di Colla con Lucrezia Agujari, nel 1772 \"Argea\" di Felice Alessandri, nel 1773 \"Didone abbandonata\" di Colla e Antigona di Myslive\u010dek, nel 1774 \"Merope\" di Pietro Alessandro Guglielmi con Giacomo David, nel 1775 \"L'isola di Alcina ossia Alcina e Ruggiero\" di Alessandri, \"L'Aurora\" di Pugnani e \"Cleopatra\" di Monza, nel 1776 \"Sicotencal\" di Giovanni Marco Rutini e \"Calipso\" di Bernardo Ottani, nel 1777 \"Medonte\" di Bertoni con Gaspare Pacchierotti, nel 1778 \"Lucio Silla\" di Michele Mortellari, nel 1779 \"Fatima\" di Ottani con Nicola Tacchinardi, nel 1780 \"Montezuma\" di Giacomo Insanguine e \"Andromaca\" di Vicente Mart\u00edn y Soler con Lu\u00edsa Todi, nel 1781 \"Adriano in Siria\" di Giacomo Rust, nel 1782 \"Solimano\" di Giuseppe Curcio, nel 1783 \"Vologeso\" di Soler e \"Briseide\" di Francesco Bianchi con Brigida Giorgi Banti, nel 1784 \"Bacco e Arianna\" di Angelo Tarchi con Girolamo Crescentini e \"Artaserse\" di Domenico Cimarosa con Luigi Marchesi, nel 1785 \"Achille in Sciro\" di Pugnani e \"Erifile\" di Monza, nel 1786 \"Il trionfo di Clelia\" di Tarchi con Matteo Babbini, nel 1787 \"Volodimiro\" di Cimarosa e \"Demofoonte\" di Pugnani, nel 1788 Ifigenia in Aulide di Cherubini, nel 1789 \"Teodolinda\" di Gaetano Andreozzi con Gertrud Elisabeth Mara e \"Demetrio a Rodi\" di Pugnani con Giovanni Ansani, nel 1790 \"Il Giulio Sabino\" di Tarchi, nel 1791 \"La disfatta dei mori\" di Giuseppe Gazzaniga e nel 1792 \"Annibale in Torino\" di Nicola Antonio Zingarelli.\n1797-1814.\n Dopo cinque anni di chiusura (1792/1796) a causa delle guerre seguite al periodo rivoluzionario in Francia, il Regio, con l'annessione temporanea del Piemonte alla Francia, cambia nome pi\u00f9 volte, rispecchiando gli incalzanti eventi storici: nel 1798 diviene \"Teatro Nazionale\", nel 1802 \"Grand Th\u00e9\u00e2tre des Arts\" e nel 1804 \"Th\u00e9\u00e2tre Imp\u00e9rial\".\nNel 1797 riprendono gli spettacoli con \"La clemenza di Tito\" di Bernardino Ottani, nel 1798 seguono la prima assoluta de \"I veri amici repubblicani\" di Zingarelli e l' \"Argea\" di Andreozzi, nel 1802 \"Ginevra di Scozia ossia Ariodante\" e \"Sesostri re d'Egitto ovvero Le feste d'Isida\" di Giuseppe Mosca, nel 1805 \"Corrado\" di Ferdinando Orlandi con Gaetano Crivelli, nel 1806 \"Coriolano\" di Vincenzo Lavigna, nel 1807 \"Hoango ancora\" di Lavigna, nel 1809 \"Palmerio e Claudia\" di Lavigna e \"Elisabetta regina d'Inghilterra\" di Stefano Pavesi con Adelaide Malanotte ed Andrea Nozzari, nel 1810 \"Dario Istaspe\" di Giuseppe Nicolini e \"Angelica e Medoro ossia L'Orlando\" di Nicolini con Giovanni Battista Velluti, nel 1811 \"Nitteti\" di Pavesi con Isabella Colbran e Claudio Bonoldi, nel 1813 \"Bajazet\" di Pietro Generali con Elisabetta Manfredini e nel gennaio 1814 \"Cesare in Egitto\" di Ercole Paganini.\nNel clima moralizzatore degli anni repubblicani \u00e8 abolito il gioco d'azzardo e viene proibito l'ingaggio dei castrati (che torneranno per\u00f2 in epoca imperiale). In repertorio continuano a esserci opere italiane, con libretti rimaneggiati pi\u00f9 o meno superficialmente in senso giacobino. Napoleone Bonaparte presenzia agli spettacoli, quando \u00e8 a Torino, in tre occasioni e giungono interpreti di prima grandezza, come il soprano Isabella Colbran, il tenore Nicola Tacchinardi e il coreografo Salvatore Vigan\u00f2.\n1815-1870.\n Con la Restaurazione, il Teatro rientra in possesso dei Savoia che rimettono al loro posto le antiche \"Insegne\" \"Reali\" frettolosamente rimosse con l'avvento dei francesi. All'epoca di Carlo Felice (1821-1831), grande appassionato di Teatro e Lirica, la sala subisce un generale ripristino in cui spicca l'installazione di un nuovo \" \"Grande Lampadario\"\" in sostituzione di quello originario, alfieriano; in questo periodo calcano le scene del Regio virtuosi come Giuditta Pasta e Domenico Donzelli. Dagli anni Trenta con l'avvento al Trono di Carlo Alberto (1831 - 1849) assistiamo a un deciso rinnovamento dettato dal mutamento nel gusto artistico della Corte Sabauda e anche il Regio, nel 1837, riceve una importante trasformazione stilistica (ma anche tecnica) di impronta sontuosamente \"neoclassica\" esplicitata dai lavori affidati a Ernesto Melano, per la parte architettonica e di Pelagio Palagi, coadiuvato da Carlo Sada, per quella decorativa; fra gli artisti impiegati per le opere pittoriche spiccano Luigi Vacca e Francesco Gonin mentre sculture e intagli sono affidate a Giuseppe Bogliani e Giuseppe Gaggini. Negli stessi anni vengono anche introdotte alcune novit\u00e0 nella programmazione degli spettacoli: si passa ad una stagione di Carnevale-Quaresima, articolata in cinque o pi\u00f9 opere, ora prevalentemente di repertorio ma senza lesinare sulla committenza di prime assolute; a partire poi dalla rappresentazione de \"Barbiere di Siviglia\" di Gioachino Rossini (nel 1855 diretto da Eugenio Cavallini con Fanny Tacchinardi), il Regio si aprir\u00e0 pi\u00f9 continuativamente alle opere buffe che, prima di allora, avevano fatto solo rare comparse in un Teatro votato quasi esclusivamente all'Opera seria. Nonostante il rinnovato splendore decorativo della sala, (ulteriormente esaltato in quegli anni dalla nuova e allora avveniristica illuminazione a gas), bisogna per\u00f2 annotare che dagli anni Quaranta a tutti gli anni Sessanta dell'Ottocento gli spettacoli allestiti al Regio di Torino, seppur vari nella programmazione e con qualche eccellenza assoluta, perdono d'importanza artistica rispetto al periodo precedente, soprattutto se confrontati a quelli coevi di Milano, Napoli e Venezia, quasi che \"l'attenzione\" della Citt\u00e0, in quei cruciali decenni risorgimentali, fosse rivolto a ben altre priorit\u00e0 \"Nazionali\". \nNel 1815 avviene la prima assoluta di Teseo e Medea di Carlo Coccia, nel 1816 \"Berenice di Armenia\" di Carlo Evasio Soliva con Teresa Belloc-Giorgi, nel 1819 \"Rodrigo di Valenza\" di Orlandi, nel 1823 Didone abbandonata di Saverio Mercadante e \"Demetrio\" di Johann Simon Mayr diretta da Giovanni Battista Polledro con Adelaide Tosi ed Isabella Fabbrica, nel 1824 Nitocri ancora di Mercadante, nel 1825 \"Teuzzone\" di Nicolini, nel 1826 \"Bianca di Messina\" di Nicola Vaccai con Henriette M\u00e9ric-Lalande, nel 1827 Ezio di Mercadante, nel 1830 \"Annibale in Torino\" di Luigi Ricci con Domenico Reina, nel 1835 Francesca Donato di Mercadante e \"Gli Illinesi\" di Pietro Antonio Coppola con Giuditta Grisi, nel 1838 \"Marco Visconti\" di Vaccai, nel 1840 \"Il templario\" di Otto Nicolai, nel 1841 Il lago delle fate di Coccia, nel 1843 enorme successo ebbe Il reggente di Saverio Mercadante, nel 1846 \"La regina di Cipro\" di Giovanni Pacini con Erminia Frezzolini, nel 1848 \"Ester d'Engaddi\" ancora di Pacini con Prosper D\u00e9rivis, nel 1849 \"Il gladiatore\" di Pasquale Bona con Marietta Gazzaniga ed Achille De Bassini e nel 1854 \"Salvator Rosa o Il carnevale di Roma\" di Domenico Ronzani.Nel 1856 avviene la prima assoluta di \"Ugolino della Gherardesca\" di Ronzani e \"La vergine di Kent\" di Angelo Villanis diretta da Giulio Ferrarini con Gaetano Fraschini.\nCon l'acquisito ruolo di Torino quale prima \"Capitale d'Italia\" (seppur per poco), un nuovo intervento di restauro e rinnovamento parve quasi d'obbligo: questa volta la realizzazione venne affidata ad Angelo Moja proprio nel fatidico 1861; si cancellarono cos\u00ec le magniloquenti ma forse allora giudicate ancora algide vesti neoclassiche, restituendo alla sala, se non proprio l'originario e ormai irrimediabilmente compromesso aspetto rococ\u00f2, una pi\u00f9 accattivante e capricciosa veste \u201cneobarocca\u201d. Pochi anni dopo (1869) venne realizzato un nuovo sipario, dipinto ancora per mano del celebre pittore piemontese Francesco Gonin.\nNel 1862 si rappresenta la prima assoluta di \"Leone Isauro\" di Emilio Cianchi, altre prime assolute, nel 1864: \"Il rinnegato fiorentino\" di Giovanni Luigi Bazzoni e \"La contessa d'Amalfi\" di Errico Petrella.\n1870-1936.\n Nel 1870 la propriet\u00e0 del Regio passa dalla \"Casa Reale\" al \"Comune di Torino\", e anche con la nuova propriet\u00e0 non smettono di susseguirsi migliorie tecniche e restauri pi\u00f9 o meno importanti all'edificio. Gi\u00e0 in una assemblea comunale del 1881 si parla delle necessit\u00e0 di cospicui interventi di ampliamento del palcoscenico, nuovi locali di servizio, modifiche alla Sala teatrale, introduzione dell'illuminazione elettrica, ma, a parte quest'ultimo intervento realizzato nel 1884 su progetto dell\u2019ingegnere torinese Enrico e la modifica della \"cassa armonica\" dell'orchestra sotto la supervisione di Arturo Toscanini, ci si limiter\u00e0, tranne la completa riforma funzionale e decorativa del \"Foyer,\" ad interventi di ordinaria manutenzione. Dal 1888 nelle sedute consigliari torinesi si parla sempre pi\u00f9 insistentemente di un rinnovamento radicale del Maggior Teatro cittadino ormai giudicato non pi\u00f9 procrastinabile rispetto anche alle nuove esigenze di una citt\u00e0 in forte espansione demografica il cui pubblico culturale appare sempre pi\u00f9 eterogeneo; ma dovr\u00e0 passare ancora qualche anno prima che, il 26 dicembre 1905, dopo tre anni di chiusura del Teatro (con la programmazione stagionale trasferita provvisoriamente al Teatro Vittorio Emanuele) il \"nuovo\" Regio venga nuovamente riaperto agli spettacoli. il Regio \"riformato\" dall'ingegner Ferdinando Cocito, per le parti strutturali e architettoniche e da Ceragioli, Andrea Marchisio e Giacomo Grosso per quelle decorative, apparve alla cittadinanza in forme certamente pi\u00f9 capienti, forse anche pi\u00f9 comode e funzionali: ma l'aspetto della nuova Sala teatrale, ormai, appariva sempre pi\u00f9 distante da quello dell'antica elegante e preziosa Sala settecentesca gi\u00e0 tanto universalmente ammirata e celebrata.\nL'ultima rilevante impresa sullo \"storico contenitore\" teatrale si ebbe nel 1924 con la completa (e costosissima) riforma del Palcoscenico: dall'elevazione sulle antiche strutture di una nuova e ben pi\u00f9 alta \"torre scenica,\" alla completa sostituzione delle \"attrezzature tecniche di scena\" e dell' \"impianto elettrico.\" Quest'ultimo intervento port\u00f2 il Teatro a possedere il pi\u00f9 vasto e moderno palcoscenico d'Italia. Memorabile fu il 21 marzo 1925 la grandiosa rappresentazione del Nerone di Arrigo Boito diretta da Arturo Toscanini, dove appunto poterono essere evidenziate al massimo grado le nuove e straordinarie potenzialit\u00e0 tecniche e scenografiche ora a disposizione del Teatro torinese. Fu un primato tanto lusinghiero quanto di breve durata: nella notte tra l'8 e il 9 febbraio 1936, a poche ore dalla rappresentazione di una replica dell'opera \"Liol\u00e0\" su musiche F. Mul\u00e8, il Teatro Regio venne completamente distrutto da un violento incendio le cui cause non furono mai completamente chiarite. Della vecchia e gloriosa struttura teatrale, che per duecento anni (a differenza di tantissimi altri teatri, italiani e stranieri) \"mai\" aveva subito l'onta devastatrice delle fiamme, si salvarono appena i muri esterni e pochissimi cimeli: tra questi un antico caminetto in marmo ricollocato in una sala dell'attuale Teatro oltre a lacerti decorativi di stucchi e affreschi conservati in sale oggi facenti parte dell'attiguo \"Archivio di Stato\". Complici la Seconda Guerra mondiale e le priorit\u00e0 della ricostruzione post-bellica saranno necessari quasi quarant'anni per la rinascita del distrutto Teatro in una veste strutturale e formale totalmente moderna.\nNegli anni post-unitari la storia del Teatro si intreccia con quella dell'Orchestra Civica e dei Concerti Popolari ideati da Carlo Pedrotti, il quale apporta forti innovazioni nel repertorio musicale introducendo nella programmazione le opere di Richard Wagner con \"Lohengrin\" nel 1877 nella traduzione di Salvatore Marchesi con Romilda Pantaleoni, Italo Campanini (tenore) e Giuseppe Kaschmann di Jules Massenet con \"Le Roi de Lahore\" nel 1878 nella traduzione di Angelo Zanardini; nel 1879 \"La Regina di Saba\" di Karl Goldmark e di tanti altri artisti sia d'oltralpe che dell'avanguardia musicale italiana. Torino ritorna cos\u00ec, anche dal punto di vista dell'intrattenimento culturale, a primeggiare competitivamente con le altre grandi citt\u00e0 italiane. \nNel 1870 avviene la prima assoluta di \"Il favorito\" di Pedrotti con Teresa Stolz, nel 1874 \"La contessa di Mons\" di Lauro Rossi e \"Bella Italia\" o \"Wo die Zitronen\" \"bl\u00fchen\" di Johann Strauss (figlio), nel 1876 \"Ermanzia\" di Romualdo Marenco e \"Cleopatra\" di Rossi, nel 1878 \"Sieba o La spada di Wodan\" di Marenco e \"Francesca da Rimini\" di Antonio Cagnoni, nel 1879 \"L'astro degli Afghan\" di Marenco, \"Ero e Leandro\" di Giovanni Bottesini e \"Day-Sin\" di Marenco, nel 1880 la prima assoluta di \"Elda\" di Alfredo Catalani e de \"La regina del Nepal\" di Bottesini con Mattia Battistini e Francesco Navarrini, nel 1881 \"Day-Natha\" di Marenco, nel 1884 prima assoluta di \"Dejanice\" di Catalani nel 1890 ancora l'importante prima assoluta di \"Loreley\" di Alfredo Catalani, nel 1893 di \"Cristoforo Colombo\" di Alberto Franchetti e di \"Irene\" di Alfredo Keil con Giuseppe Cremonini Bianchi; nel 1898 debutt\u00f2 \"La Camargo\" di Enrico Da Leva.\nNel nome di Wagner \u00e8 pure l'esordio in Teatro di Arturo Toscanini, con una memorabile edizione de \"Il crepuscolo degli dei\" (1895); il celebre Maestro da allora collaborer\u00e0 continuativamente per decenni con l'Orchestra torinese dirigendo, fra l'altro, la prima assoluta de \"La boh\u00e8me\" di Giacomo Puccini (1896) e, il 26 dicembre 1905, il wagneriano \"Sigfrido\" con protagonista il grande tenore Giuseppe Borgatti nella serata inaugurale del Teatro dopo i radicali lavori di trasformazione progettati da Ferdinando Cocito.\nRispetto ai decenni centrali dell'Ottocento ritornano nei cartelloni del Regio di Torino committenze a compositori di prima grandezza quali Alfredo Catalani (prime assolute di \"Elda, Dejanice, Loreley\" ) Giacomo Puccini, che tiene a battesimo a Torino il grande successo di \"Manon Lescaut\" (1893) e ancora quello de \"La boh\u00e8me\" (1896) , Richard Strauss, che nel 1906 presenta la sua \"Salom\u00e8\" in prima italiana con Gemma Bellincioni ed Oreste Benedetti.\nNel 1901 avviene la prima assoluta di \"Le maschere\" di Pietro Mascagni diretta da Rodolfo Ferrari, nel 1909 \"H\u00e9llera\" di Italo Montemezzi diretta da Tullio Serafin con Edoardo Garbin e nel 1910 \"La festa del grano\" di Giocondo Fino.\nL'ultima grande \"prima\" ospitata dal Regio \"antico\" \u00e8 \"Francesca da Rimini\" di Riccardo Zandonai, su libretto di Gabriele D'Annunzio (1914). Dopo la chiusura nel periodo della grande guerra, il Teatro si dedica prevalentemente a opere di repertorio: la straordinaria stagione dell'Opera Lirica (italiana e non solo) va ormai esaurendosi. Nel 1922 avviene ancora la prima assoluta di \"La figlia del re\" di Adriano Lualdi diretta da Serafin con Ester Mazzoleni ed Ezio Pinza, nel 1925 la grandiosa rappresentazione del \"Nerone\" opera postuma di Arrigo Boito diretta da Arturo Toscanini; e nel 1931 \"La valle degli eroi\" di Giuseppe Blanc diretta in prima assoluta da Franco Ghione.\n1936-1973.\nDopo l'incendio del 1936, si pone il problema di stabilire a chi affidare il progetto di ricostruzione del Teatro. Il bando di concorso, pubblicato nel 1937, viene vinto dagli architetti Aldo Morbelli e Robaldo Morozzo della Rocca.\nNonostante continui aggiornamenti, e perfino una cerimonia di posa della prima pietra nel 1962, il loro progetto non si concretizz\u00f2 mai: nel 1965, infatti, l'amministrazione comunale promosse una nuova soluzione con l'affidamento dell'incarico all'architetto Carlo Mollino e agli ingegneri Marcello Zavelani Rossi e Adolfo Zavelani Rossi, che saranno affiancati da Carlo Graffi e, per le strutture, da Sergio Musmeci e F. Bertone. I lavori, iniziati nel settembre 1967 si conclusero nei primissimi mesi del 1973.\nDal 1973 a oggi.\n Il nuovo Teatro Regio viene inaugurato dal presidente della Repubblica dell'epoca, Giovanni Leone, il 10 aprile 1973 con l'opera di Giuseppe Verdi \"I vespri siciliani\", per la regia di Maria Callas e Giuseppe Di Stefano. Per una fatalit\u00e0 del destino, Mollino muore il 27 agosto dello stesso anno.\nNel 1976 avviene la prima assoluta di \"L'imperatore Jones\" di Sandro Fuga diretta da Fernando Previtali, nel 1979 di \"Le rarit\u00e0, Potente\" di Sylvano Bussotti, nel 1981 di \"Phaidra-Heliogabalus\" di Bussotti diretta da Bruno Bartoletti e nel 1984 di \"Gargantua\" di Azio Corghi diretta da Donato Renzetti con Nuccia Focile.\nTra il 1995 e il 1996 la sala subisce un importante intervento di restauro acustico e funzionale e di messa a norma, sotto la guida di Roberto Gabetti, Aimaro Isola e Flavio Bruna per l'architettura, e dello studio M\u00fcller BBM per l'acustica. Con l'occasione, sono sostituiti i materiali dei rivestimenti ed \u00e8 aumentata la profondit\u00e0 della fossa dell'orchestra.\nLa modifica senza dubbio pi\u00f9 evidente \u00e8 per\u00f2 quella subita dal boccascena: per esigenze sia acustiche che tecnologiche, sparisce l'originaria apertura \"a video\" per far posto ad un ingombrante boccascena rettangolare che pare quasi \"incastrato\" nella vecchia apertura. Resta tuttavia la cornice ellissoidale del vecchio boccascena, ancora ben visibile anche se in parte coperta dai montanti della nuova struttura.\nQuesta revisione dest\u00f2 non poche polemiche una volta terminata, in quanto di fatto snatura completamente il disegno \"ad ostrica semiaperta\" della sala pensato da Mollino. Le critiche sono rivolte soprattutto alla struttura di supporto del nuovo boccascena, la quale consiste di travature reticolari ben in vista che danno quasi l'idea di far parte di un allestimento scenografico temporaneo.\nVa tuttavia sottolineato che il restauro del '96 permise un grande miglioramento dell'acustica della sala (che negli anni fu oggetto di aspre critiche e di lamentele da parte degli artisti succedutisi sul palco del Regio), perlopi\u00f9 grazie alla sostituzione delle moquettes e proprio al nuovo criticatissimo boccascena.\nContemporaneamente si aggiornarono anche le dotazioni tecnologiche e tutti gli impianti furono messi a norma di legge. L'aver almeno in parte snaturato il disegno molliniano della sala permise tuttavia quindi di disporre nuovamente, anche a 40 anni dall'inaugurazione, di uno dei teatri pi\u00f9 versatili e tecnologicamente avanzati d'Europa.\nNel 2013 l'album \"Verdi\" di Anna Netrebko con l'Orchestra del Teatro Regio di Torino diretta da Gianandrea Noseda per la Deutsche Grammophon \u00e8 arrivato in prima posizione per due settimane in Austria e sesta in Germania.\nPalinsesti.\nDal 1973, l'attivit\u00e0 produttiva si \u00e8 progressivamente incrementata, fino alle ricorrenze che hanno segnato la storia degli ultimi anni del Regio: nel 1990 il 250\u00ba anniversario dalla sua fondazione, nel 1996 il centenario dalla \u201cprima\u201d assoluta della \"Boh\u00e8me\" in diretta tv con Mirella Freni, Luciano Pavarotti, Lucio Gallo, Pietro Spagnoli, Nicolai Ghiaurov ed Alfredo Mariotti diretti da Daniel Oren, nel 1998 i 25 anni del nuovo teatro (con un importante restauro acustico), nel 2006 la straordinaria avventura dei XX Giochi Olimpici Invernali e delle Olimpiadi della Cultura.\nAlla Stagione d'Opera e Balletto, che prevede una quindicina di titoli da ottobre a luglio, si affiancano molte altre attivit\u00e0: concerti sinfonico-corali e cameristici che vedono impegnati l'Orchestra e il Coro del Teatro Regio; una serie di spettacoli allestiti al Piccolo Regio e destinati in particolare ai giovani e alle famiglie; manifestazioni organizzate in collaborazione con le istituzioni locali come Torino Settembre Musica, Torinodanza, RegioneInTour e altre; La Scuola all'Opera, fitto calendario di attivit\u00e0 e spettacoli destinati a bambini e ragazzi; e poi conferenze, visite guidate e mostre. Tutte manifestazioni che pongono il Teatro Regio al centro della vita culturale e artistica di Torino e del Piemonte ma non solo.\nDal 1999 al 2018 Walter Vergnano era Sovrintendente del Teatro. Dal 2007 al 2018 era Direttore musicale il Maestro Gianandrea Noseda.\nOrgano a canne.\nNel 1973, per il teatro \u00e8 stato costruito dalla ditta Mascioni un organo a canne a trasmissione meccanica (\"opus 964\"). Lo strumento ha due tastiere di 61 note ed una pedaliera di 32.\nDiscografia parziale.\nLa discografia completa \u00e8 disponibile sul sito del Teatro Regio.\nDVD &amp; Blu-Ray.\nLa discografia completa \u00e8 disponibile sul sito del Teatro Regio.\nProduzioni storiche pubblicate in video negli ultimi anni:"}
{"id": "2781723", "revid": "12190", "url": "https://it.wikipedia.org/wiki?curid=2781723", "title": "Ghiandola di Lieberk\u00fchn", "text": ""}
{"id": "2781726", "revid": "1543377", "url": "https://it.wikipedia.org/wiki?curid=2781726", "title": "Associazione ambientalisti per il nucleare", "text": "L'Associazione ambientalisti per il nucleare (in acronimo AAPN) \u00e8 un'associazione no-profit che incentiva l'utilizzo dell'energia nucleare. L'associazione conta in tutto il mondo pi\u00f9 di 9000 membri, ed \u00e8 presente in 60 Paesi e su tutti e cinque i continenti. L'AAPN ritiene che \u00abl'opposizione ambientalistica all'energia nucleare sia il pi\u00f9 grave errore ed incomprensione del secolo\u00bb.\nJames Lovelock \u00e8 un membro dell'AAPN.\nStoria.\nL'AAPN \u00e8 nata nel 1996 grazie al lavoro di Bruno Comby (autore del bestseller \"Ambientalisti per il nucleare\"), in seguito alla pubblicazione del suo libro e quindi alla sua presenza in numerosi dibattiti televisivi."}
{"id": "2781727", "revid": "1005847", "url": "https://it.wikipedia.org/wiki?curid=2781727", "title": "Provincia di Churcampa", "text": "La provincia di Churcampa \u00e8 una provincia del Per\u00f9, situata nella regione di Huancavelica.\nGeografia antropica.\nSuddivisioni amministrative.\n\u00c8 divisa in 11 distretti:"}
{"id": "2781728", "revid": "1543377", "url": "https://it.wikipedia.org/wiki?curid=2781728", "title": "Giovanna d'Aragona (1375-1407)", "text": "Origini.\nEra figlia del re Re di Aragona, di Valencia, di Sardegna e di Maiorca, re titolare di Corsica, Conte di Barcellona e delle contee catalane, Giovanni I e della prima moglie Marta di Armagnac, figlia del conte di Armagnac e di Rodez, Giovanni I (1311 -\u2020 1373) e di Beatrice di Clermont (\u2020 1364), contessa di Charolais.\nBiografia.\nNel 1378, all'et\u00e0 di circa tre anni, era rimasta orfana della madre, Maria di Armagnac ed era l'unica dei suoi quattro fratelli ancora in vita. Il padre, principe ereditario della Corona d'Aragona, nel 1380, si rispos\u00f2 con Iolanda di Bar.\nSecondo la \"Chronicle of Esquerrier\", del XV secolo, Giovanna (\"Madona Johana infanta de Arago, filha del rey En Johan\") fu data in moglie a Matteo di Foix-B\u00e9arn (\"Mossen Mathieu\") (1363-1398).&lt;br&gt;Il matrimonio venne celebrato a Barcellona il 4 giugno 1392 e Giovanna divenne contessa consorte di Foix e viscontessa consorte di B\u00e9arn e di Castelbon, in quanto il marito, Matteo di Foix-B\u00e9arn, gi\u00e0 visconte di Castelbon, l'anno prima, alla morte, senza eredi, del cugino, Gastone III Febo aveva ereditato la contea di Foix e la viscontea di B\u00e9arn.\nNel 1396, alla morte del padre, la corona d'Aragona and\u00f2 allo zio, l'Infante don Martino, fratello del padre, anzich\u00e9 all'erede diretta, Giovanna, la figlia maggiore, tra le due rimaste in vita; l'altra era la sorellastra Iolanda, dato che i figli maschi erano morti tutti.&lt;br&gt;Ci\u00f2 non fu accettato da Giovanna e dal marito, Matteo di Foix-B\u00e9arn, conte dei Foix e visconte di B\u00e9arn e di Castelbon, che si era proposto come pretendente per diritto di matrimonio. Matteo invase l'Aragona, con l'intenzione di far valere le proprie ragioni, ma fu fermato e respinto dal conte di Urgell, Pietro II e l'invasione del regno fu un insuccesso.&lt;br&gt;Martino I convoc\u00f2 Giovanna e Matteo in un'assemblea a Barcellona e confisc\u00f2 loro tutti i loro domini.\nGiovanna, rimasta vedova, nel 1398, continu\u00f2 a essere pretendente della corona d'Aragona.&lt;br&gt;Giovanna, mor\u00ec a Valencia, nel 1407, e la sorellastra Iolanda, le subentr\u00f2 come pretendente al trono.\nFigli.\nGiovanna a Matteo non diede alcun figlio n\u00e9 si ha notizia di altri figli."}
{"id": "2781731", "revid": "270833", "url": "https://it.wikipedia.org/wiki?curid=2781731", "title": "L3-35", "text": ""}
{"id": "2781737", "revid": "1005847", "url": "https://it.wikipedia.org/wiki?curid=2781737", "title": "Provincia di Angaraes", "text": "La provincia di Angaraes \u00e8 una provincia del Per\u00f9, situata nella regione di Huancavelica.\nGeografia antropica.\nSuddivisioni amministrative.\n\u00c8 divisa in 12 distretti:"}
{"id": "2781738", "revid": "247222", "url": "https://it.wikipedia.org/wiki?curid=2781738", "title": "Legge Orsi", "text": ""}
{"id": "2781744", "revid": "1573940", "url": "https://it.wikipedia.org/wiki?curid=2781744", "title": "New Economics Foundation", "text": "La New Economics Foundation \u00e8 un think tank indipendente britannico, che ha come finalit\u00e0 l'individuazione e la promozione del reale benessere economico. L'obiettivo \u00e8 di migliorare la qualit\u00e0 della vita, attraverso la promozione di soluzioni innovative che sfidino il pensiero convenzionale sulle questioni economiche, ambientali e sociali."}
{"id": "2781758", "revid": "1305772", "url": "https://it.wikipedia.org/wiki?curid=2781758", "title": "Joseph Parrocel", "text": "Biografia.\nFiglio di Barth\u00e9lemy e di Catherine Simon, apparteneva ad una famiglia di artisti, che gener\u00f2 quattordici pittori in sei generazioni. Tra questi, il nonno Georges Parrocel (1540-1614 c.), di cui non restano opere, il padre Barth\u00e9lemy Parrocel (1595-1660), di cui rimane un dipinto malamente restaurato nella chiesa di Saint Sauveur a Brignoles, i fratelli Jean Barth\u00e9lemy Parrocel o Jehan (1631-1653), di cui non restano opere e Louis Parrocel (1634-1694).\nApprese i primi rudimenti dell'arte della pittura dal padre Barth\u00e9lemy.\nAlla morte del padre nel 1660, il fratello maggiore Louis si occup\u00f2 di Joseph e prosegu\u00ec la sua istruzione. \nDopo tre anni, Joseph lasci\u00f2 il fratello in Linguadoca e si trasfer\u00ec a Marsiglia, dove dipinse l'interno di alcuni vascelli.\nIl suo talento come pittore fu ben presto notato e ottenne una commissione per la produzione di un numero di dipinti rappresentanti scene della vita di Sant'Antonio da Padova per la chiesa di San Martino, ma ne esegu\u00ec solo due, anche se \u00e8 possibile che abbia terminato la serie al suo ritorno in Provenza.\nSuccessivamente si spost\u00f2 a Parigi dove rimase per quattro anni, perfezionando il suo stile. Ritorn\u00f2 poi in Provenza e continu\u00f2 il viaggio in Italia, dove rimase otto anni. A Roma fu allievo di Jacques Courtois, detto il Borgognone, divenendo un celebre pittore di battaglie e perci\u00f2 fu detto \"delle battaglie\". Studi\u00f2 anche le opere di Salvator Rosa, da cui fu grandemente influenzato. Soggiorn\u00f2 poi, per un certo periodo, a Venezia, dove pensava di stabilirsi, ma in seguito al tentativo di ucciderlo da parte di otto malintenzionati sul Ponte di Rialto, prefer\u00ec lasciare l'Italia. Secondo Smith e De Boni, gli attentatori furono pagati da un pittore suo rivale.\nStabilitosi a Parigi nel 1675, si guadagn\u00f2 indubbia fama, tanto da essere accettato come membro dell'Acad\u00e9mie royale de peinture et de sculpture il 29 febbraio 1676 e divenire accademico il 14 novembre dello stesso anno presentando l'opera \"Siege of Maastrict\". Nel 1703 divenne consigliere dell'accademia. Come membro di tale associazione, aveva la possibilit\u00e0 di ottenere commissioni reali. Tuttavia, Charles Le Brun, direttore e cofondatore dell'accademia, rifiut\u00f2 la sua cooperazione nella preparazione dei dipinti delle scene delle campagne militari di Luigi XIV, che sarebbero state riprodotte sugli arazzi della Manifattura dei Gobelins. Comunque il segretario di stato francese per la guerra, il marchese di Louvois, riconoscendo il talento di Parrocel, gli commission\u00f2 la decorazione di una delle sale da pranzo dell'H\u00f4tel des Invalides a Parigi con scene delle conquiste di Luigi XIV. Il suo lavoro fu apprezzato e questo gli frutt\u00f2 ulteriori prestigiose commissioni per la decorazione del castello di Marly e del palazzo di Versailles. Nel periodo dal 1685 al 1688 esegu\u00ec undici dipinti per la \"Salle du grand Couvert\" al castello di Versailles. \nAlla morte di Louvois nel 1691, Mansart divenne architetto capo del re. Poich\u00e9 Parrocel non era stato pagato per svariate opere, ottenne un'ingiunzione contro Mansart, che fu arrestato nella sua carrozza. Di conseguenza, usc\u00ec dalle grazie dell'architetto e quando termin\u00f2 il dipinto \"L'attraversamente del Reno\" per il palazzo di Versailles (o per il castello di Marly), Mansart volle rimuoverlo. Tuttavia, al re piacque talmente, che ordin\u00f2 di collocarlo nel \"Grand Salon du Conseil\" a Versailles.\nDurante la sua vita, Parrocel partecip\u00f2 ad una sola mostra, la prima esposizione pubblica nella galleria del Louvre, nel settembre 1699 con dodici opere.\nJoseph Parrocel acquis\u00ec notoriet\u00e0 per i suoi dipinti di battaglie, ma esegu\u00ec anche opere a tema storico e religioso, come \"San Giovanni Battista orante\" e \"Sant'Agostino che soccorre gli infermi\". Nel 1700 dipinse \"La fiera di Bezons\", anticipando le \"feste galanti\" di Antoine Watteau. Dipinse anche un certo numero di scene di caccia.\nInoltre contribu\u00ec con scene di battaglie agli sfondi di ritratti eseguiti da Hyacinthe Rigaud e Gabriel Blanchard.\nLa tua tecnica fu altamente originale nel contesto del suo tempo; adott\u00f2 uno stile di esecuzione molto libero e us\u00f2 un impasto denso e colori intensi.\nSi diede come regola di consultare sempre la natura in ogni oggetto che disegnasse. Nelle sue battaglie ogni parte \u00e8 in movimento: le figure e i cavalli hanno atteggiamenti perfettamente naturali e le varie passioni e sentimenti sono espresse con sensibilit\u00e0. Inoltre \u00e8 reso ottimamente il gioco di luci e ombre.\nFu anche un prolifico incisore, producendo circa cento tavole, tra le quali venticinque \"Misteri dalla vita di Ges\u00f9 Cristo\" e quaranta \"Miracoli dalla vita di Nostro Signore Ges\u00f9 Cristo\". Altre incisioni furono eseguite per il \"Missale parisienne\" del 1685 e alcune ritraevano soggetti militari. Intagli\u00f2 anche vari soggetti su suoi disegni: \"Le quattro ore del giorno\", \"Aurora - il campo\", \"Meridies - l'alto\", \"Vesper - la battaglia\", \"Nox - il campo di battaglia\".\nJoseph Parrocel istru\u00ec vari allievi tra cui il pittore paesaggista Fran\u00e7ois Sylvestre, due suoi figli Charles Parrocel (1688-1752), pittore e incisore, e Jean Joseph Parrocel (1690-1774), disegnatore e ingegnere e i suoi nipoti Ignace Jacques Parrocel (1667-1722) e Pierre Parrocel (1670-1739).\nLe sue conoscenze non si limitavano all'ambito dell'arte pittorica, ma si estendevano anche alla letteratura e alla musica, dilettandosi anche a comporre canzoni."}
{"id": "2781759", "revid": "767487", "url": "https://it.wikipedia.org/wiki?curid=2781759", "title": "Sasha Strunin", "text": "\u00c8 figlia degli artisti Igor Strunin, di origini russe, e Vita Nikolajenko, di origini ucraine. Quando i suoi genitori ricevettero un contratto teatrale, Strunin si trasfer\u00ec con loro a Pozna\u0144, dove ha frequentato il liceo Przemys\u0142 II e ha imparato a suonare il pianoforte, e dove tuttora risiede. Nel 2004 ha partecipato alla versione polacca del talent show \"Pop Idol\", raggiungendo la semifinale.\nHa registrato coi The Jet Set il singolo di debutto \"How Many People\", incluso nel loro album \"Just Call Me\", certificato disco d'oro in Polonia. Il secondo singolo si \u00e8 posizionato quarto al Festival di Sopot del 2006, mentre il loro terzo singolo nel 2007 ha vinto il Preselekcjach Song Contest, un importante concorso polacco a livello nazionale. Sempre nel 2007, i Jet Set hanno partecipato alle selezioni per l'Eurofestival Song Contest, senza per\u00f2 qualificarsi nelle finali. Il gruppo ha vinto inoltre i premi Viva Comet Awards ed Eska Music Awards nella categoria \"Band dell'anno\". Il quarto singolo dei Jet Set \u00e8 stato \"The Beat of Your Heart\" il cui video musicale \u00e8 stato girato in Spagna.\nStrunin ha partecipato alla quinta edizione del Grande Fratello polacco e ha fatto parte del casting del film \"Pierwsza Ksi\u0119\u017cycowa Noc\", che \u00e8 stato pubblicato il 10 dicembre 2009. Ha inoltre posato per degli scatti inseriti in un servizio fotografico per la rivista CKM nel maggio 2008. Il 1\u00ba gennaio 2009 ha lasciato i Jet Set per iniziare una carriera da solista.\nDopo lo scioglimento della band, Strunin ha firmato un contratto con la Sony BMG. Il suo album di debutto \"Sasha\" ha venduto circa 9.000 copie fino ad ora (nonostante fosse arrivato al numero 1 nella classifica polacca) ed \u00e8 stato supportato dai singoli \"To nic, kiedy p\u0142yn\u0105 \u0142zy\" e \"Zaczaruj mnie ostatni raz\"."}
{"id": "2781763", "revid": "56620", "url": "https://it.wikipedia.org/wiki?curid=2781763", "title": "Danaide", "text": ""}
{"id": "2781772", "revid": "729019", "url": "https://it.wikipedia.org/wiki?curid=2781772", "title": "Stazione di Potsdam Pirschheide", "text": "La stazione di Potsdam Pirschheide \u00e8 una piccola stazione ferroviaria posta alla periferia meridionale della citt\u00e0 tedesca di Potsdam.\nStoria.\nIl fabbricato viaggiatori fu costruito dal 1957 al 1959 su progetto di Wolfgang Dre\u00dfler e Walter Mempel. Esso \u00e8 posto sotto tutela monumentale (\"Denkmalschutz\").\nMovimento.\nLa stazione \u00e8 servita dalla linea regionale RB\u00a023."}
{"id": "2781778", "revid": "767487", "url": "https://it.wikipedia.org/wiki?curid=2781778", "title": "As You Like It (film 1912)", "text": "As You Like It (trad. lett: \"Come vi piace\") \u00e8 un cortometraggio muto del 1912 diretto da J. Stuart Blackton, Charles Kent e James Young, adattamento cinematografico dell'omonima commedia di Shakespeare. Il lavoro di Shakespeare era gi\u00e0 stato portato sullo schermo nel 1908 da Kenean Buel che qui \u00e8 tra i produttori del film.\nProduzione.\nIl film fu prodotto dalla Vitagraph Company of America.\nDistribuzione.\nDistribuito dalla General Film Company, il film - un cortometraggio in tre bobine - usc\u00ec nelle sale statunitensi il 7 ottobre 1912. L'anno seguente fu distribuito nel Regno Unito. Del film, esiste almeno una copia, un positivo in 16\u00a0mm."}
{"id": "2781783", "revid": "106908", "url": "https://it.wikipedia.org/wiki?curid=2781783", "title": "Marussi", "text": ""}
{"id": "2781789", "revid": "767487", "url": "https://it.wikipedia.org/wiki?curid=2781789", "title": "I vicini", "text": "I vicini (\"Neighbors\") \u00e8 un cortometraggio del 1920 diretto da Buster Keaton e Eddie Cline.\nIl film \u00e8 conosciuto in inglese anche con il titolo di Backyard o Mailbox. Gli acrobati \"The Flying Escalantes\" che appaiono nella scena finale lavoreranno in un altro film di Keaton, \"Allez Oop\" del 1934.\nIn Italia il film usc\u00ec con il titolo I vicini di Saltarello\nTrama.\nUn ragazzo ama, corrisposto, la ragazza sua vicina di casa: le due famiglie sono divise da una staccionata e i rispettivi genitori si detestano. Inizia una serie di scontri e di equivoci tra le famiglie, quando i due iniziano a scambiarsi biglietti d'amore, fino all'intervento della polizia, che tenta di rinchiudere il ragazzo, invano, perch\u00e9 questi riesce sempre a fuggire.&lt;br&gt;\nQuando la storia finisce in tribunale, l'anziano giudice decreta che il matrimonio tra i due si deve fare. La cerimonia, con continue disavventure ed interruzioni, si compie, ma il padre della ragazza si riprende la figlia quando scopre che l'anello di matrimonio \u00e8 una patacca senza valore. Il ragazzo si riprende la sposa, aiutato da un paio di amici."}
{"id": "2781804", "revid": "767487", "url": "https://it.wikipedia.org/wiki?curid=2781804", "title": "Perikl\u012bs Giannopoulos", "text": "Biografia.\nNei suoi saggi \"Linea Greca\" (\"\u1f19\u03bb\u03bb\u03b7\u03bd\u03b9\u03ba\u1f74 \u0393\u03c1\u03b1\u03bc\u03bc\u03ae\") e \"Colore Greco\" (\"\u1f19\u03bb\u03bb\u03b7\u03bd\u03b9\u03ba\u1f78\u03bd \u03a7\u03c1\u1ff6\u03bc\u03b1\") critic\u00f2 l'accademismo e i tentativi impressionistici della pittura greca della sua epoca; giudicava infatti la tecnica di questo movimento poco adatta a rendere la luce tipica del suo paese. Giannopoulos pensava che il \"genio greco\" non fosse il prodotto n\u00e9 di una \"razza greca\", n\u00e9 della civilt\u00e0 o della storia greca, ma della \"terra greca\" e delle sue linee e colori particolari. Nei due testi contrapponeva la \"luce\" alle \"tenebre\", e vedeva queste ultime come espressione della cultura germanica e delle fredde terre in cui essa si era sviluppata. Al contrario la \"luce\", tipica dell'ambiente greco, esprimeva positivit\u00e0, vitalit\u00e0 e gioia."}
{"id": "2781805", "revid": "47767", "url": "https://it.wikipedia.org/wiki?curid=2781805", "title": "Periklis Ghiannopulos", "text": ""}
{"id": "2781807", "revid": "110157", "url": "https://it.wikipedia.org/wiki?curid=2781807", "title": "Microcar (azienda)", "text": "Microcar \u00e8 una casa automobilistica francese che produce microcar, nata nel 1981 come parte del Gruppo B\u00e9n\u00e9teau, specializzato in costruzioni navali. Dal 2008 \u00e8 stata acquisita dalla Ligier.\nStoria.\nNata nelle vicinanze di Nantes nel nord-est della Francia ha il suo stabilimento a Bouff\u00e9r\u00e9 dove lavorano circa 150 dipendenti. Un'area tecnologica dove vengono prodotti 7.000 esemplari all'anno e Microcar dispone anche di apposito impianto per la termoformatura, questo consente all'azienda di migliorare la qualit\u00e0 e la flessibilit\u00e0 dei propri prodotti.\nModelli.\nL'unico modello della Microcar si chiama M.GO e ha 8 versioni differenti dalla versione base a quella a 4 posti 125 cm\u00b3, cercando di rendere il prodotto pi\u00f9 competitivo possibile."}
{"id": "2781812", "revid": "339392", "url": "https://it.wikipedia.org/wiki?curid=2781812", "title": "Desert Rats", "text": ""}
{"id": "2781814", "revid": "287204", "url": "https://it.wikipedia.org/wiki?curid=2781814", "title": "HD 37124 d", "text": "HD 37124 d \u00e8 il 3\u00ba pianeta del sistema stellare della stella HD 37124 ed \u00e8 stato scoperto nel 2005. Si trova a 108 anni luce dalla Terra nella costellazione del Toro ed \u00e8 il pianeta pi\u00f9 piccolo del sistema.\nCaratteristiche.\nHD 37124 c ha un periodo orbitale di 1862 giorni e un'eccentricit\u00e0 di 0,14 ed \u00e8 il pianeta pi\u00f9 lontano dalla sua stella, distando 2,8 UA. La sua distanza \u00e8 tale che il pianeta ha un'insolazione paragonabile a quella di Giove.\nLa massa di HD 37124 d \u00e8 di 0,7 MJ e probabilmente si tratta di un gigante gassoso senza superficie solida, del quale per\u00f2 non sono noti dati come la temperatura, il raggio e la composizione."}
{"id": "2781820", "revid": "1442080", "url": "https://it.wikipedia.org/wiki?curid=2781820", "title": "Valdemar Psilander", "text": "Biografia.\nAll'et\u00e0 di quindici anni fu assunto come apprendista attore al Teatro Casino di Copenaghen e fino al 1909 recit\u00f2 per i teatri Frederiksberg e Dagmar della capitale danese. Le sue prove sul palcoscenico non furono considerate particolarmente degne di nota.\nPsilander debutt\u00f2 sul grande schermo nell'autunno del 1910 in \"Il ritratto di Dorian Gray\", girato per una piccola compagnia cinematografica, la Regia Kunst Film. Venne immediatamente assunto dalla Nordisk Film per recitare in \"Ved F\u00e6ngslets Port\" di August Blom. Le sue carismatiche interpretazioni furono molto lodate e apprezzate e ben presto divent\u00f2 l'attore pi\u00f9 pagato della Nordisk. Nel giro di due anni venne dichiarato l'attore pi\u00f9 popolare da un sondaggio condotto tra i lettori di riviste cinematografiche di tutto il mondo. Nel corso dei sei anni successivi Psilander interpret\u00f2 83 film.\nNel 1911 la Nordisk Film godeva di una buona reputazione a livello internazionale e disponeva di un valido circuito di distribuzione, ma tra tutta la sua produzione erano i film con Psilander a trainare le vendite della compagnia. In particolare era molto popolare in Germania, Russia e Ungheria. Psilander recit\u00f2 in dozzine di melodrammi piuttosto mediocri, ma ebbe modo di mettere in mostra il suo talento anche in pellicole considerate tra le pi\u00f9 significative di quel periodo; tra queste \"Evangeliemandens Liv\" di Holger-Madsen (1914) e \"Klovnen\" di A.W. Sandberg, che venne distribuito dopo la sua morte ed \u00e8 considerato il suo ruolo pi\u00f9 importante. I compensi percepiti da Psilander raggiunsero il massimo nel 1915, quando percep\u00ec un salario annuale di 100.000 corone (Per fare un paragone, il secondo attore danese pi\u00f9 pagato dell'epoca, Olaf F\u00f8nss, ne percep\u00ec 14.000)\nPsilander spos\u00f2 l'attrice Edith Buemann.\nSi suicid\u00f2 il 6 marzo 1917 a soli trentadue anni, mentre era nel pieno della sua carriera.\nPsilander era un uomo taciturno nella vita reale quanto sullo schermo e di rado rilasci\u00f2 interviste. In una rara intervista ad un quotidiano del 1913 parl\u00f2 del suo metodo di recitazione:"}
{"id": "2781821", "revid": "767487", "url": "https://it.wikipedia.org/wiki?curid=2781821", "title": "FA Cup 1900-1901", "text": "La FA Cup 1900-1901 fu la trentesima edizione del torneo calcistico pi\u00f9 vecchio del mondo. Vinse per la prima volta il . Fu l'unico caso di FA Cup vinta da una squadra di \"non-league\", ovvero non appartenente alla Football League."}
{"id": "2781825", "revid": "767487", "url": "https://it.wikipedia.org/wiki?curid=2781825", "title": "Sonia e le Sorelle", "text": "Sonia e le Sorelle \u00e8 un girl group pop attivo negli anni sessanta. Il loro repertorio era melodico e improntato su ritmi di hully-gully e beat. Sono ricordate per aver inciso \"jingle\" pubblicitari per Carosello, fra cui \"Salomone pirata pacioccone\" e \"Olivella e Mariarosa\".\nStoria del gruppo.\nLe componenti del trio vocale erano tre sorelle di Prato: Sonia (nata il 17 agosto 1951, gi\u00e0 premiata con il titolo di \"sartina d'Italia\" per la sua attivit\u00e0 di sarta), Nadia e Luana Natali (figlie d'arte, il padre era attore).\nIniziarono l'attivit\u00e0 canora cantando nei dopolavoro fiorentini fino a che il cantante Narciso Parigi le fece conoscere attraverso le programmazioni radiofoniche locali di Radio Firenze. Riusc\u00ec anche a farle scritturare dalla sua casa discografica, La Voce del Padrone.\nIl loro repertorio rifletteva il gusto canoro dell'epoca. Il 45 giri del debutto, con cui si presentarono al festival delle Rose del 1964, conteneva sul lato a \"Se mi lascio baciar\", scritta da Nicola Salerno \"Nisa\" e basata su un ritmo di hully-gully. Il lato B (Non ti accorgi di me) era un brano costruito nello stile di Pino Donaggio, all'epoca molto in voga. Il singolo fu lanciato nella trasmissione radiofonica \"Toscana Canta\" presentata da Corrado.\nNel 1965, partecipano al \"Cantagiro\" con la canzone \"Sulla sabbia c'era lei\", diventata la Colonna Sonora del film di Dino Risi \"L'ombrellone\".\nLa partecipazione al festival delle Rose del 1966 fu contrassegnata da polemiche perch\u00e9 il brano presentato - \"Un riparo per noi\", inciso anche da I Nomadi - era una \"cover\" non ufficialmente accreditata di \"With Girl Like You\" del gruppo britannico The Troggs. Il testo della versione italiana non era aderente a quello originale e, tenendosi al passo con la contestazione montante in quegli anni, trattava - neppure troppo fra le righe (si parlava di \"pioggia d'atomi\" e di \"pioggia radioattiva\") - del fall-out atomico, argomento cantato nei medesimi anni da Bob Dylan. Il 45 giri contenente il brano fu ritirato in tutta fretta dal mercato divenendo ben presto oggetto di culto fra i collezionisti.\nDal 1967 \u00e8 iniziato lo scioglimento del gruppo: Sonia ha intrapreso successivamente una carriera da solista, sia pure accompagnata spesso dalle sorelle.\nLuana Natali \u00e8 diventata insegnante di educazione musicale, canto corale e pianoforte a Pontassieve. Si occupa anche di musicoterapia.\nDiscografia.\nSingoli"}
{"id": "2781829", "revid": "7", "url": "https://it.wikipedia.org/wiki?curid=2781829", "title": "Sonia &amp; le Sorelle", "text": ""}
{"id": "2781831", "revid": "463126", "url": "https://it.wikipedia.org/wiki?curid=2781831", "title": "Retroperitoneale", "text": ""}
{"id": "2781841", "revid": "512084", "url": "https://it.wikipedia.org/wiki?curid=2781841", "title": "Politecnico di Monaco", "text": ""}
{"id": "2781850", "revid": "198277", "url": "https://it.wikipedia.org/wiki?curid=2781850", "title": "Salvatore Bagni", "text": "Biografia.\n\u00c8 sposato con Letizia dalla quale ha avuto tre figli, Elisabetta, Gianluca e Raffaele, quest'ultimo morto nel 1992 a 3 anni in un incidente stradale; l'anno seguente la salma del figlio \u00e8 stata trafugata e da allora i familiari non hanno mai pi\u00f9 ricevuto alcuna notizia.\nCaratteristiche tecniche.\nBagni nacque come attaccante di fascia, ruolo in cui sal\u00ec alla ribalta. Nella seconda fase della sua carriera, arretr\u00f2 il suo raggio d'azione e si trasform\u00f2 in centrocampista grintoso e irruente, ma dotato di buona tecnica di base.\nCarriera.\nGiocatore.\nClub.\nCarpi.\nInizi\u00f2 la carriera da professionista a 18 anni con due stagioni nel , in Serie D, dove si mostr\u00f2 molto prolifico a rete; contemporaneamente svolse il servizio militare presso il Battaglione Logistico dell'Accademia militare di Modena, per la quale vinse il Torneo di calcio \"Citt\u00e0 di Modena\".\nPerugia.\nPoco pi\u00f9 che ventenne, nella stagione 1977-1978 si trasfer\u00ec al \u2013 compiendo un quadruplo salto di categoria dalla D alla Serie A \u2013 nel quale milit\u00f2 per quattro anni, esordendo in massima serie l'11 settembre 1977 in occasione di una trasferta sul campo dell' (1-1). Nonostante la giovane et\u00e0, in poco tempo Bagni seppe conquistarsi un posto nell'undici titolare, divenendo una pedina inamovibile della squadra biancorossa.\nGiostrando da ala destra, Bagni fu uno dei punti di forza del \"Perugia dei miracoli\" di fine anni 1970, che nella stagione 1978-1979 termin\u00f2 il campionato al secondo posto e stabil\u00ec un sorprendente record d'imbattibilit\u00e0. Con la maglia dei biancorossi esplose ad alti livelli, e conquist\u00f2 la prima chiamata in nazionale.\nInter.\nIl suo rendimento in Umbria gli consent\u00ec il passaggio all' alla vigilia del torneo 1981-1982, dove fin\u00ec per raccogliere l'eredit\u00e0 di Gabriele Oriali come mediano.\nNella sua prima stagione in nerazzurro vinse la Coppa Italia. Fu a Milano che l'allora tecnico Rino Marchesi, all'inizio del campionato 1982-1983, lo stabilizz\u00f2 come pedina di centrocampo, facendone uno dei migliori centrali d'Europa. Lasci\u00f2 l'Inter alla fine della stagione, a seguito di una violenta lite col neopresidente del club Ernesto Pellegrini.\nNapoli.\nNell'estate 1984 fu cos\u00ec chiamato dal , per rinforzarne la mediana e mettere a disposizione di Maradona e compagni le sue doti in fase di interdizione e costruzione del gioco. Il centrocampista rimase all'ombra del Vesuvio per quattro stagioni, culminate nella vittoriosa annata 1986-1987 in cui il club partenopeo mise a segno uno storico \"double\", vincendo il primo scudetto della sua storia insieme alla Coppa Italia.\nNel campionato successivo il Napoli, per diversi mesi saldamente in testa alla classifica, nelle ultime giornate conobbe un'improvvisa crisi di risultati che consegn\u00f2 il titolo, dopo un'appassionante rimonta, al . Il calo finale dei campani fu attribuito, da taluni, all'aperta ribellione di Bagni e di altri tre compagni di squadra (Giordano, Garella e Ferrario) nei confronti dell'allenatore Ottavio Bianchi; circostanza sempre smentita dallo stesso Bagni. L'epilogo amaro della stagione segn\u00f2 comunque la chiusura del rapporto tra i quattro e il club azzurro.\nAvellino.\nNell'estate successiva trova l'accordo con il trasferendosi cos\u00ec in Emilia dove inizia la preparazione; ma alcuni cavilli legali, legati al vecchio contratto con il Napoli, bloccano di fatto il suo trasferimento (giocher\u00e0 una sola partita in rossobl\u00f9, un'amichevole sul campo del ).\nRisolti i problemi burocratici, chiuse la carriera in Serie B con la maglia dell', nel 1989. In totale ha segnato 48 gol in Serie A.\nNazionale.\nBagni gioc\u00f2 nell' dal 1978 al 1980, periodo nel quale disput\u00f2 12 gare segnando 5 reti, compresa una tripletta contro la . Partecip\u00f2 inoltre a due europei di categoria.\nConvocato dal commissario tecnico Enzo Bearzot, esord\u00ec in nazionale maggiore il 6 gennaio 1981 a Montevideo, subentrando a Bruno Conti nella partita contro i (1-1) valevole per il Mundialito. Non partecip\u00f2 al , ma dal 1983 divenne una presenza fissa nel centrocampo degli \"Azzurri\".\nRealizz\u00f2 il suo primo gol in nazionale il 4 febbraio 1984, nella gara amichevole vinta per 5-0 contro il a Roma: la sua rete, siglata dopo appena 20 secondi di gioco, rimase per i successivi ventinove anni la pi\u00f9 veloce nella storia azzurra prima di essere superata, per un solo secondo, da quella di Emanuele Giaccherini ad nel 2013.\nPartecip\u00f2 da titolare al dove l'Italia, campione uscente, venne eliminata agli ottavi di finale dalla .\nConfermato dal nuovo selezionatore Azeglio Vicini, ottenne 7 presenze e un gol durante le qualificazioni al , ma non venne incluso nella lista dei convocati per la fase finale del torneo continentale in Germania Ovest. Disput\u00f2 la sua ultima gara il 5 dicembre 1987 a San Siro contro il (3-0), chiudendo la sua esperienza in maglia azzurra con 41 presenze e 5 reti.\nDirigente.\nNel 1999 ha ricoperto il ruolo di consulente tecnico della , oltre che direttore generale del . Il 21 maggio 2011 viene assunto dal come consulente tecnico, ma appena due mesi dopo, il 25 luglio viene sollevato dall'incarico; ci\u00f2 nonostante, il 19 dicembre 2013 viene ingaggiato nuovamente come consulente tecnico dai felsinei.\nControversie.\nNel corso della sua carriera \u00e8 stato protagonista di uno spiacevole gesto quando militava nel Napoli. Il 25 ottobre 1987 si giocava il cosiddetto derby del Sole tra e Napoli, con gli azzurri in svantaggio per 0-1 (gol di Pruzzo al 46') e ridotti in nove uomini per le espulsioni di Renica e Careca; al pareggio partenopeo, firmato da Francini, Bagni festeggi\u00f2 compiendo il gesto dell'ombrello sotto la curva giallorossa. Quella partita segn\u00f2, non esclusivamente per quel gesto, la fine del gemellaggio tra le tifoserie napoletane e romaniste. Pi\u00f9 volte Bagni, nel corso degli anni, si \u00e8 scusato dichiarando di essere, in quel momento, stato accecato dalla rabbia visto che nel corso della gara i tifosi capitolini lo ricoprirono di insulti.\nDopo il ritiro.\nNegli anni 1990 e 2000 \u00e8 stato commentatore delle partite di calcio nelle reti Fininvest, di Stream TV e successivamente di Sky. Dal 2008 commenta con Marco Civoli le gare di Coppa Italia e della Champions League trasmesse dalla Rai; \u00e8 inoltre presenza fissa de \"La Domenica Sportiva\" di Massimo De Luca. In seguito \u00e8 stato scelto per commentare, sempre con Civoli, anche le partite della Nazionale italiana agli Europei 2008, alla Confederations Cup 2009 e ai Mondiali 2010. Per l'azienda di Stato continua a commentare le gare di Coppa Italia e Champions League, e a partecipare come opinionista alla \"Domenica Sportiva\" saltuariamente visti i suoi impegni da dirigente."}
{"id": "2781854", "revid": "1714743", "url": "https://it.wikipedia.org/wiki?curid=2781854", "title": "Filippo di Navarra", "text": "Origine.\nEra il figlio quartogenito o quintogenito (secondo maschio) della regina di Navarra, Giovanna II e di suo marito, Filippo, conte di \u00c9vreux, Conte d'Angoul\u00eame e di Mortain. Bianca era la sorella del re di Navarra Carlo II e della regina consorte di Aragona, Maria moglie del re Pietro IV di Aragona.\nBiografia.\nDopo la morte del padre, avvenuta, nel 1343, gli fu conferito il titolo di conte di Longueville.\nNel 1349, alla morte della madre, Giovanna, mentre suo fratello maggiore Carlo il malvagio, saliva al trono come Carlo II, sotto la reggenza del re di Francia, Filippo VI di Valois, Filippo divenne, sino alla nascita del nipote, Carlo, nel 1361, l'erede al trono di Navarra.\nNel 1353, il 13 giugno, Filippo spos\u00f2 Iolanda di Dampierre (1331-1395), figlia del conte di Marle e di Cassel, Roberto. Iolanda era al suo secondo matrimonio, avendo sposato in prime nozze, Enrico IV (ca.1312-1344), conte di Bar, di cui era rimasta vedova.\nIn quello stesso anno, nel mese di ottobre, prese parte alla difesa della contea di Bar, che era stata invasa dai lorenesi. Ma quando cerc\u00f2 di imporsi come governatore della contea, fu imprigionato; Filippo fu liberato, nel 1356.\nSempre, nel 1356, suo fratello, Carlo il Malvagio, per aver tentato di attirare in una congiura il figlio maggiore del re di Francia, Giovanni II il Buono, l'erede al trono di Francia, il delfino, Carlo il Saggio, il 5 aprile 1356, fu arrestato a Rouen e imprigionato in Normandia. Appena scarcerato Filippo fu tra coloro che si batterono per la liberazione del fratello e a settembre prese parte alla Battaglia di Poitiers, tra le truppe comandate da Edoardo il Principe Nero, il figlio del re d'Inghilterra, Edoardo III, nella quale l'esercito francese venne sconfitto e il re di Francia, Giovanni II, fu fatto prigioniero.\nNel 1361 suo fratello, Carlo il Malvagio, lo nomin\u00f2 luogotenente generale dei possedimenti del regno di Navarra in Francia.\nDopo il Trattato di Br\u00e9tigny, del 1360, Filippo si era rappacificato con il re di Francia, ed aveva cominciato a collaborare con le truppe francesi al comando di Bertrand du Guesclin, ma a Vernon, il 29 agosto 1363, mor\u00ec, sembra a causa di un raffreddore estivo.Filippo fu inumato nella cattedrale di \u00c9vreux oppure a Parigi.\nDiscendenza.\nFilippo da Iolanda non ebbe figli, ma ebbe due figli dalla sua amante, Jeannette d'Aisy:"}
{"id": "2781867", "revid": "24443", "url": "https://it.wikipedia.org/wiki?curid=2781867", "title": "Massiccio d'Arvan-Villards", "text": ""}
{"id": "2781868", "revid": "287204", "url": "https://it.wikipedia.org/wiki?curid=2781868", "title": "Associazione Calcio Perugia 1979-1980", "text": "Questa voce raccoglie le informazioni riguardanti lAssociazione Calcio Perugia nelle competizioni ufficiali della stagione 1979-1980.\nStagione.\nPer la stagione 1979-1980, l'allenatore Ilario Castagner venne confermato in panchina, cos\u00ec come la gran parte dell'organico artefice dell'ottima annata precedente. Per quanto concerne il mercato, l'estate 1979 vide soprattutto l'arrivo in Umbria del \"bomber\" azzurro Paolo Rossi, giunto in prestito dal retrocesso ; tra gli altri rinforzi, ci furono il giovane centrocampista Giuseppe De Gradi dalla , e l'esperto attaccante Egidio Calloni dal , mentre dal settore giovanile vennero promossi in prima squadra Celeste Pin, Daniele Tacconi e Mauro Vittiglio\nNonostante l'acquisto di \"Pablito\" facesse presagire a un nuovo campionato di alta classifica, il Perugia \u2014 che il 28 ottobre 1979 perse dopo 37 gare l'imbattibilit\u00e0 nei campionati, a causa di una sconfitta interna con il \u2014 disput\u00f2 una stagione globalmente al di sotto delle aspettative. La situazione precipit\u00f2 il 23 marzo 1980, quando la Guardia di Finanza fece irruzione negli spogliatoi dell'Olimpico di Roma (dove i biancorossi avevano disputato la gara di campionato contro la , perdendo per 0-4) arrestando importanti giocatori come Mauro Della Martira, Luciano Zecchini e lo stesso Rossi: questi furono accusati di essere coinvolti nel cosiddetto scandalo del \"Totonero\", riguardante un giro di partite truccate mediante le scommesse illegali.\nDal processo federale che ne segu\u00ec furono comminate pesanti condanne ai tesserati (cinque anni a Della Martira, tre a Rossi e Zecchini), pi\u00f9 5 punti di penalizzazione da scontare nella stagione successiva. In tale contesto il Perugia smarr\u00ec la strada, concludendo il campionato di Serie A al settimo posto della graduatoria.\nIn quella stessa stagione il Perugia ebbe modo di esordire nelle competizioni confederali disputando la Coppa UEFA: dopo aver eliminato al primo turno gli jugoslavi della , il cammino biancorosso in Europa s'interruppe ai sedicesimi di finale per mano dei greci dell'.\nMaglie e sponsor.\nGrande novit\u00e0 della stagione 1979-1980, il Perugia ruppe uno storico tab\u00f9 diventando il primo club italiano ad applicare un marchio pubblicitario sulle proprie maglie, il pastificio Ponte. Per ovviare al divieto della Federazione \u2014 che ancora non permetteva questo tipo di accordi commerciali \u2014, la squadra perugina fece ricondurre \"ufficialmente\" la sponsorizzazione a un maglificio per la produzione delle divise da gioco, la Ponte Sportswear, fondato \"ad hoc\" in maniera tale da evitare le sanzioni della FIGC.\nL'accordo pubblicitario venne stipulato dalla societ\u00e0 perugina, essenzialmente, per ottenere i soldi necessari all'ingaggio di Paolo Rossi: quando il 26 agosto 1979 la squadra scese per la prima volta in campo con le nuove casacche sponsorizzate, in occasione dell'esordio stagionale in Coppa Italia al Curi contro la Roma, ironia della sorte proprio Rossi fu l'unico giocatore biancorosso a non poter esibire il marchio pubblicitario per via di un suo precedente accordo commerciale, siglato a livello personale, con un'altra azienda operante nel settore agroalimentare (la Polenghi Lombardo).\nLa sponsorizzazione Ponte venne tuttavia subito stoppata dai vertici federali, tanto da costringere la formazione umbra a giocare buona parte del prosieguo della stagione con le vecchie divise dell'annata precedente.\nAl termine di un discreto \"iter\" burocratico con la Lega Nazionale Professionisti, l'esordio in Serie A della maglia sponsorizzata avverr\u00e0 solo il 23 marzo 1980, ancora di fronte ai giallorossi, nella trasferta di campionato all'Olimpico di Roma; il Perugia vest\u00ec in quella partita la terza divisa blu, e anche Rossi pot\u00e9 esibire il marchio pubblicitario.\nPer quanto riguarda le novit\u00e0 stilistiche delle maglie, non furono apportate particolari modifiche alle divise della passata stagione. In materia di casacche, \u00e8 degno di nota quanto accadde il 14 ottobre 1979, in occasione della sfida interna di campionato contro il : i rossoneri si presentarono in Umbria senza la loro seconda divisa bianca, cos\u00ec per ovviare al disguido il Perugia prest\u00f2 agli avversari la sua terza maglia blu.\nOrganigramma societario.\nArea direttiva\nArea organizzativa\nArea tecnica\nArea sanitaria"}
{"id": "2781872", "revid": "3115", "url": "https://it.wikipedia.org/wiki?curid=2781872", "title": "Cappella di San Michele (Aiello-Campomanfoli)", "text": "La cappella di San Michele sull'omonimo monte dei casali di Aiello e Campomanfoli, era una chiesa di origine medievale. Attualmente della chiesa resta solo il perimetro. L'ultimo crollo si \u00e8 verificato nell'anno 2005.\nStoria.\nLa chiesa di San Michele nel periodo medievale spesso viene citata anche come Sant'Angelo con l'omonimo monte, essa fu costruita dai Longobardi nel X secolo. La prima notizia storica si ha nel 986 in un atto di convenzione di terreni ed \u00e8 indicata come chiesa di Sant'Angelo. Altre notizie le troviamo nel 1164 relativi a terreni nei pressi della chiesa del SS. Salvatore. Nel 1175 fu donato il monte dal signore di Nocera alla Badia di Materdomini.\nNella visita pastorale del 1630 nella chiesa del SS. Salvatore, viene indicato un altare di San Michele Arcangelo di patronato della famiglia de Jennaci. La chiesa era Grancia della Badia di Materdomini e il beneficiato era il Commendatario, era nel ristretto del SS. Salvatore. All'inizio del XVIII secolo sul monte c'era l'eremita don Giuseppe Paladino; all'interno della chiesa vi era un unico altare con la statua di San Michele.\nIl tetto \u00e8 di tipo a volta a crociera e la fabbrica della chiesa \u00e8 in pietra locale, ancora oggi si intravedono resti di strutture, facendo immaginare presenze del periodo romano. Nel 1689 risultava diruta. Nei secoli scorsi la popolazione della parrocchia del SS. Salvatore nel periodo di Pasqua si recava in cima al monte dedicato a san Michele, si diceva la messa e si festeggiava il luned\u00ec in Albis.\nNel 1933 dopo una grave sciagura che colp\u00ec due giovani di Aiello si perse la tradizione di portare il Santo sul monte. Vicino alla chiesa c'erano altre stanze per l'eremita e la casetta del telegrafista poco lontano, il quale comunicava messaggi visivi ai paesi limitrofi, l'ultimo telegrafista si chiamava Carmine Napolitani di Campomanfoli."}
{"id": "2781875", "revid": "171881", "url": "https://it.wikipedia.org/wiki?curid=2781875", "title": "Luigi di Beaumon", "text": ""}
{"id": "2781877", "revid": "123058921", "url": "https://it.wikipedia.org/wiki?curid=2781877", "title": "Rihoko Yoshida", "text": ""}
{"id": "2781880", "revid": "767487", "url": "https://it.wikipedia.org/wiki?curid=2781880", "title": "Oliviero Twist (film 1916)", "text": "Oliviero Twist (\"Oliver Twist\") \u00e8 un film muto del 1916 diretto da James Young.\nIl lungometraggio \u00e8 tratto dall'omonimo romanzo di Charles Dickens e si basa su una produzione teatrale di successo che aveva debuttato a Broadway nel 1912. La storia era gi\u00e0 stata ridotta per lo schermo in cortometraggio nel 1909 dal regista James Stuart Blackton e nel 1910 in Francia con \"L'Enfance d'Oliver Twist\" di Camille de Morlhon, e quindi nel 1912 in due lungometraggi: uno statunitense prodotto dalla General Film Company e uno britannico diretto da Thomas Bentley.\nSecondo quelle che erano le convenzioni dell'epoca e la pratica stabilitasi nelle rappresentazioni teatrali sin dall'Ottocento, il ruolo (maschile) di protagonista fu affidato a Marie Doro che, quattro anni prima, gi\u00e0 trentenne, aveva indossato i panni di Oliver sul palcoscenico. Per il ruolo di \"Fagin\" si opta come di norma per un attore di grande peso ed esperienza (qui Tully Marshall). Da segnalare anche la presenza del regista W. S. Van Dyke, nel ruolo di Charles Dickens, in una delle sue rarissime apparizioni sullo schermo come attore.\nLa successiva versione cinematografica del romanzo di Dickens, prodotta in Ungheria nel 1919, rappresenter\u00e0 un momento di svolta in quanto per la prima volta vedr\u00e0 un attore bambino, Tibor Lubinszky, nel ruolo del protagonista.\nTrama.\nOliviero Twist vive sulla strada. Incontra un ladro, un ragazzo che si chiama Artful Dodger. Questo lo presenta al capo di una banda di ragazzini, ladruncoli e borseggiatori. Ma Oliviero non \u00e8 un ladro e non pu\u00f2 andare a rubare.\nProduzione.\nA Broadway, il lavoro teatrale di J. Comyns Carr aveva avuto varie messe in scena. Nel 1912, fu ripreso da una produzione della Liebler &amp; Co. che debutt\u00f2 al New Amsterdam Theatre il 26 febbraio, passando poi all'Empire Theatre dal 25 marzo al maggio 1912 per un totale di ottanta repliche. Oliver era interpretato da Marie Doro, mentre Lyn Harding rivestiva i panni di Sykes. Constance Collier era Nancy e Nat C. Goodwin, Fagan.\nIl film, basato sulla produzione teatrale, fu prodotto dalla Jesse L. Lasky Feature Play Company.\nDistribuzione.\nIl copyright del film, richiesto dalla Jesse L. Lasky Feature Play Co., fu registrato il 6 dicembre 1916 con il numero LP9669.\nIl film, distribuito dalla Paramount Pictures, usc\u00ec nelle sale statunitensi il 10 dicembre 1916. In Danimarca, fu distribuito il 4 marzo 1918.\nNon si conoscono copie ancora esistenti della pellicola che viene considerata presumibilmente perduta.\nCensura.\nIn Italia, nel 1917, ottenne il visto di censura numero 12815. Ma, approvato con riserva, il film - distribuito dalla Cazzulino - venne censurato seguendo le indicazioni della commissione: \"Sopprimere nella parte 2\u00aa le scene che si svolgono sotto i titoli: \"La prima lezione di Oliviero\"; \"Nancy ho bisogno di soldi procuramene\"; \"Mandalo a far pratiche presso lo scaltro Roger\", nelle quali sono rappresentate rispettivamente una scuola di furto con destrezza nei sobborghi di Londra, una lezione data ad Oliviero in ambienti di malavita con sfruttamento della giovane Nancy per parte di un delinquente, ed il furto con destrezza nelle vie di Londra di cui poi \u00e8 accusato, sebbene innocente, Oliviero. 2.) Eliminare nell'ultima parte la scena in cui si vede la giovane Nancy che viene uccisa con un colpo di bastone alla testa\"."}
{"id": "2781884", "revid": "7", "url": "https://it.wikipedia.org/wiki?curid=2781884", "title": "Le Sorelle", "text": ""}
{"id": "2781885", "revid": "729019", "url": "https://it.wikipedia.org/wiki?curid=2781885", "title": "Stazione di Ostkreuz", "text": "La stazione di Ostkreuz (ted. \"incrocio est\") \u00e8 un'importante stazione ferroviaria di Berlino. Con 100.000 viaggiatori al giorno \u00e8 la pi\u00f9 frequentata stazione di interscambio della rete S-Bahn di Berlino. Si trova nel quartiere di Friedrichshain. Nel 2018 sono stati svolti importanti lavori di riqualificazione che hanno portato a una completa ricostruzione della stazione con criteri moderni con maggiore comfort per i viaggiatori e servizi per persone a mobilit\u00e0 ridotta come scale mobili e ascensori. \u00c8 stata resa fermata anche per treni regionali, tra cui quelli diretti all'Aeroporto di Berlino-Brandeburgo.\nSono presenti bancarelle e piccoli negozi, tra cui un McDonald's.\nMovimento.\nLa stazione \u00e8 servita dalle linee S\u00a03, S\u00a041, S\u00a042, S\u00a05, S\u00a07, S\u00a075, S\u00a08, S\u00a085 e S\u00a09 della S-Bahn e dalle linee regionali RB\u00a012, RB\u00a024 e RB\u00a025."}
{"id": "2781890", "revid": "729019", "url": "https://it.wikipedia.org/wiki?curid=2781890", "title": "Nazionale di pallanuoto maschile della Romania", "text": "La nazionale di pallanuoto maschile rumena \u00e8 la rappresentativa pallanuotistica della Romania in campo maschile nelle competizioni internazionali. La federazione a cui fa capo \u00e8 la \"Federatia Rom\u00e2na de Polo\".\nNon ha mai ottenuto alcun successo internazionale, pur avendo occupato spesso posizioni di vertice. Ha sfiorato una volta il podio olimpico, arrivando quarta nel 1976, e due volte quello europeo.\nRisultati.\nOlimpiadi\nMondiali\nEuropei\nCoppa del Mondo\nWorld League\nRosa attuale.\nConvocati per gli Europei di Belgrado 2016. Sono riportate le squadre di militanza di ciascun giocatore nel momento dell'inizio della manifestazione."}
{"id": "2781891", "revid": "29656387", "url": "https://it.wikipedia.org/wiki?curid=2781891", "title": "Ovi Maps", "text": ""}
{"id": "2781897", "revid": "767487", "url": "https://it.wikipedia.org/wiki?curid=2781897", "title": "Nicky Wire", "text": " Ha inoltre pubblicato un album solista.\nBiografia.\nNicky Wire \u00e8 nato nel 1969 a Blackwood, una piccola citt\u00e0 nel distretto unitario di Caerphilly in Galles. \nHa frequentato l'istituto comprensivo Oakdale insieme a James Dean Bradfield, Sean Moore e Richey Edwards. Si \u00e8 quindi laureato in Scienze Politiche all'Universit\u00e0 di Swansea.\nMembro fondatore dei Manic Street Preachers insieme a James Dean Bradfield e Sean Moore, ha scritto i testi insieme a Richey Edwards fino al 1995, anno della sua scomparsa. Da allora \u00e8 diventato il principale paroliere del gruppo, con l'eccezione dell'album del 2009 \"Journal for Plague Lovers\", i cui testi fanno parte del materiale che Richey Edwards affid\u00f2 alla band prima di scomparire.\n\u00c8 inoltre l'attuale bassista, sebbene suonasse la chitarra ritmica agli esordi dei Manic Street Preachers. Partecipa occasionalmente ai cori, ma compare come voce solista nel brano William's Last Words, da molti ritenuto una sorta di testamento di Richey Edwards, contenuto nell'album \"Journal for Plague Lovers\"; in Wattsville Blue, contenuto nell'album Know Your Enemy, e nel brano \"The Future Has Been Here 4 Ever\" dall'album del 2010 \"Postcards from a Young Man\". Quest'album lo vede nelle vesti di compositore anche per quanto riguarda il brano \"Some kind of Nothingness\", per il quale ha scritto la musica.\nHa un fratello, Patrick Jones, scrittore, commediografo e regista, il quale ha collaborato con i Manic Street Preachers come regista di alcuni video.\n\u00c8 autore del doppio volume fotografico, la cui uscita \u00e8 prevista per novembre 2011, \"Death of a Polaroid: A Manics Family Album\", il quale ripercorre la storia ventennale dei Manic Street Preachers attraverso le polaroid scattate dallo stesso Wire.\nNel 2006 ha pubblicato da solista l'album \"I Killed the Zeitgeist\" dal quale \u00e8 stato pubblicato il singolo \"Break my heart slowly\".\nVita privata.\nSebbene molto incline ad esprimere le sue opinioni su fenomeni di costume e/o musicali, ha sempre mantenuto un certo riserbo sulla sua vita privata. Nel 1993 ha sposato la sua fidanzata storica, Rachel, dalla quale ha avuto due figli: Clara Enola, nata nel 2002, e Stanley McCarthey, nato nel 2007.\nHa dichiarato di soffrire della Sindrome di Gilbert.\nCuriosit\u00e0.\nIl brano \"Wattsville Blues\" \u00e8 la risposta personale allo scoop del Daily Mirror che rivel\u00f2 la cittadina di residenza di Wire, Wattsville appunto, il quale decise quindi di ammettere il fatto e di omaggiarla tramite una canzone.\nLo pseudonimo Wire deriva dalla sua altezza non comune, 192\u00a0cm, che gli conferisce una \"wirey frame\".\n\u00c8 noto il suo disturbo ossessivo compulsivo riguardante la pulizia degli ambienti. Ha dichiarato di possedere tre aspirapolveri Dyson e di ritenerle al pari delle opere d'arte.\nSul suo amplificatore troneggiano una serie di tigri di peluche che i fan gli regalano ai concerti seguendo una tradizione cominciata dallo stesso Wire nel 2007, quando acquist\u00f2 un peluche a forma di tigre presso una stazione di servizio e gli diede il nome Andy.\nNonostante avesse conseguito la laurea nel 1990, non ha mai partecipato alla cerimonia per il ritiro del titolo fino al 7 aprile 2005, quando gli \u00e8 stato consegnato dal vice cancelliere dell'Universit\u00e0 di Swansea, Richard Davies, in occasione di una celebrazione onoraria.\nNel 1997 i lettori del Melody Maker lo hanno votato come secondo artista musicale pi\u00f9 sexy, e nel 2009 il Wales Online lo ha messo al 41\u00ba posto nella classifica degli uomini gallesi pi\u00f9 sexy."}
{"id": "2781901", "revid": "339392", "url": "https://it.wikipedia.org/wiki?curid=2781901", "title": "Ryhoko Yoshyda", "text": ""}
{"id": "2781912", "revid": "1714743", "url": "https://it.wikipedia.org/wiki?curid=2781912", "title": "Maria di Navarra", "text": "Origine.\nEra la figlia primogenita della regina di Navarra, Giovanna II e di suo marito, Filippo, conte di \u00c9vreux, Conte d'Angoul\u00eame e di Mortain. Maria era la sorella del re di Navarra Carlo II e della regina consorte di Francia, Bianca moglie del re Filippo VI di Francia.\nBiografia.\nIl 23 luglio 1338, a Alag\u00f3n, Maria spos\u00f2 Pietro IV di Aragona (1319 \u2013 1387), figlio maschio secondogenito del re d'Aragona, di Valencia e di Sardegna, conte di Barcellona, di Urgell, di Emp\u00faries e delle altre contee catalane, Alfonso il Benigno e della sua prima moglie, la contessa di Urgell, Teresa di Entenza (ca. 1300 - Saragozza 1327), figlia di Gombaldo, barone di Enten\u00e7a e signore di Alcolea, e di Costanza d'Antill\u00f3n, erede della contea di Urgell. Il contratto di matrimonio era stato stipulato il 6 gennaio 1337. Una clausola del patto matrimoniale prescriveva che se Filippo e Giovanna fossero morti senza figli maschi, il trono di Navarra sarebbe passato a donna Maria.Da un documento datato 23 luglio 1338, si ha la conferma che Pietro (\"Pedro\u2026Rey de Aragon de Valencia de Cerdennya de Corcegua e comte de Bar\u00e7alona\") spos\u00f2 Maria (\"dona Maria filla del\u2026princep e sennyor don Phelip\u2026Rey de Navarra conte de Euroux de Engolesme de Morentayn e de Longauilla et de la\u2026sennyora dona Johannya\u2026Reyna del dicto Reyno\").\nMaria mor\u00ec, a Valencia, il 29 aprile 1347, alcuni giorni dopo aver dato alla luce l'erede al trono di Aragona, Pietro, che per\u00f2 mor\u00ec il giorno della sua nascita (11 aprile).Maria venne tumulata a Valencia, nella chiesa di San Vincenzo. La salma fu trasferita in un secondo tempo al Monastero di Santa Maria di Poblet, in Catalogna.Suo marito, Pietro IV, l'11 giugno di quello stesso anno, a Santarem, in seconde nozze, spos\u00f2 per procura, Leonora del Portogallo (1328 \u2013 1348),\nDiscendenza.\nMaria diede al marito quattro figli:"}
{"id": "2781915", "revid": "1865216", "url": "https://it.wikipedia.org/wiki?curid=2781915", "title": "Miyuki Ueda", "text": ""}
{"id": "2781916", "revid": "543975", "url": "https://it.wikipedia.org/wiki?curid=2781916", "title": "Episodi di Deadwood (prima stagione)", "text": "La prima stagione della serie televisiva Deadwood, composta da 12 episodi, \u00e8 stata trasmessa sul canale statunitense HBO dal 21 marzo al 13 giugno 2004. \nIn Italia, la stagione \u00e8 andata in onda in prima visione assoluta sul canale satellitare Fox dal 4 maggio 2005. \u00c8 stata trasmessa in chiaro dal 16 luglio 2006 su LA7.\nDurante questa stagione esce dal cast principale Keith Carradine."}
{"id": "2781920", "revid": "120784413", "url": "https://it.wikipedia.org/wiki?curid=2781920", "title": "Gol\u00e9on", "text": "Il Gol\u00e9on (3.427 - detto anche \"Aiguille du Gol\u00e9on\" ) \u00e8 una montagna della Catena Aiguilles d'Arves-Mas de la Grave nelle Alpi del Delfinato. Si trova nel dipartimento francese delle Alte Alpi.\nLa montagna \u00e8 molto vicina alle Aiguilles de la Saussaz. Il \"Col Lombard\" (3.092\u00a0m) separa il \"Gruppo Saussaz-Gol\u00e9on\" dalle Aiguilles d'Arves."}
{"id": "2781924", "revid": "154895", "url": "https://it.wikipedia.org/wiki?curid=2781924", "title": "Elezioni parlamentari tedesche del 1871", "text": "Le elezioni parlamentari tedesche del 1871 furono le elezioni dei membri del I Reichstag tedesco ed ebbero luogo il 3 marzo 1871. Ad avere il diritto al voto furono 7,65 milioni di cittadini maschi di et\u00e0 superiore ai 25 anni, che corrispondevano a circa il 19,4% della popolazione. Furono esclusi il personale militare e altri gruppi. L'affluenza fu del 51% circa.\nI cittadini di quello che sarebbe poi diventato il Reichsland Alsazia-Lorena non parteciparono alle elezioni e quindi non furono rappresentati nel primo Reichstag, in quanto la pace di Francoforte con la Francia, nemica di guerra, fu conclusa solo a maggio, cio\u00e8 dopo le elezioni del Reichstag.\nIl movimento politico pi\u00f9 forte nel Reichstag era il liberalismo, al quale appartenevano 202 dei 382 deputati. Tuttavia, era diviso in diversi gruppi.\nI nazional-liberali, in particolare, sostennero le politiche del cancelliere del Reich Otto von Bismarck in parlamento. Una delle leggi pi\u00f9 importanti approvate in questa legislatura fu la Lex Miquel-Lasker, che estese la competenza legislativa del Reich a tutto il diritto civile.\nRisultati.\n1) Regionalisti dello Schleswig-Holstein\nIn alcune pubblicazioni vengono assegnati un numero diverso di seggi per il Partito del Reich tedesco, per il Centro e per il DHP. Al centro viene attribuito in alcune pubblicazioni il deputato liberal-conservatore e canonico cattolico Franz K\u00fcnzer (Breslau 12). Allo stesso modo, i due deputati DHP Lenthe (Hannover 9) e Fischer (Hannover 12) sono in alcuni casi attribuiti al Centro.\nI Gruppi dell'I Reichstag.\nNel I Reichstag diversi eletti non si unirono al gruppo parlamentare del loro partito di elezione e rimasero \"non iscritti\". Alla prima sessione della legislatura i gruppi parlamentari avevano la seguente forza:\nNel corso della legislatura la forza dei singoli gruppi parlamentari cambi\u00f2 pi\u00f9 volte a causa delle elezioni suppletive e dei passaggi di gruppo."}
{"id": "2781928", "revid": "729019", "url": "https://it.wikipedia.org/wiki?curid=2781928", "title": "Calice minore", "text": "In anatomia, il calice minore \u00e8 un condotto di escrezione renale che circonda l'apice della piramide del Malpighi e termina in un calice maggiore.\nMorfologia del calice.\nI dotti collettori di una piramide si svuotano in un calice attraverso la papilla. Questi condotti si aprono attraverso una lastra cribriforme che \u00e8 circondata da un fornice. Un calice minore drena una papilla singola, composta o congiunta: l'aspetto indentato dei calici minori \u00e8 proprio dovuto alle papille renali, che sono gli apici delle piramidi renali. Per converso un calice maggiore (la continuazione dei calici minori), drena 2 o pi\u00f9 calici minori. Ne consegue che un calice minore si compone di un singolo \"collo\" e di una singola \"coppa\", laddove un calice maggiore ha almeno due colli per due calici minori, e due coppe che si immettono poi nella pelvi renale. La parete dei calici \u00e8 formata da cellule muscolari lisce: questo strato variabile di muscolatura liscia si trova in profondit\u00e0 nella lamina propria, decisamente meno sviluppato nei calici minori rispetto ai calici maggiori o nella pelvi renale. Queste cellule muscolari lisce sono dotate di capacit\u00e0 di contrazione ritmica spontanea (cellule pace-maker) e proprio attraverso la loro contrattura si genera una contrazione peristaltica di tutta la muscolatura liscia della parete dei calici, che favorisce la progressione dell'urina attraverso la pelvi verso gli ureteri e fino alla vescica.\nFunzione principale.\nL'urina, dopo essere stata filtrata e riassorbita a livello renale, passa attraverso la papilla all'apice della piramide e raggiunge il calice minore per poi passare successivamente in un calice maggiore e infine transitare nell'uretere attraverso la pelvi renale."}
{"id": "2781932", "revid": "1573940", "url": "https://it.wikipedia.org/wiki?curid=2781932", "title": "Psycho Busters", "text": " \u00e8 un manga giapponese pubblicato da GP Publishing, scritto da Yuya Aoki e Akinari Nao.\nIn Italia \u00e8 stato uno dei primi titoli della GP Publishing.\nTrama.\n\"Kakeru\" \u00e8 uno dei tanti ragazzi di oggi, annoiato dalla vita, privo di stimoli, probabilmente senza alcun futuro. Questo finch\u00e9 un giorno, apparentemente simile a tutti gli altri, una bellissima ragazza, \"Ayano\", gli appare davanti e lo esorta ad aiutarla e a fuggire con lei. \"Kakeru\" ringrazia la sorte per avergli concesso una svolta cos\u00ec gradita e inattesa, ma dovr\u00e0 presto ricredersi: la ragazza \u00e8 in fuga da un'organizzazione segreta chiamata \"Greenhouse\" che alleva e crea esseri umani dalle abilit\u00e0 sovrumane. Cosa c'entra \"Kakeru\" con tutto questo?"}
{"id": "2781934", "revid": "110157", "url": "https://it.wikipedia.org/wiki?curid=2781934", "title": "JDM (azienda)", "text": "La Simpa JDM \u00e8 una casa automobilistica francese che ha prodotto microcar dal 1981 al 2014 quando \u00e8 stata dichiarata fallita da tribunale di Niort.\nStoria.\nLa SIMPA acronimo di \"Soci\u00e9t\u00e9 Industrielle de Mati\u00e8res Plastiques Arm\u00e9es\" nasce nel 1955 ad Avrill\u00e9 un paesino nel nord-est della Francia come azienda per la lavorazione del poliestere, particolare plastica, ma nel 1975 il proprietario decide di iniziare a fabbricare mini-car marchiate \"JDM\". Nel 1981 esce il primo modello chiamato JDM 49 SL con motorizzazioni 49 cm\u00b3.\nNegli anni successivi sono stati prodotti vari modelli, equipaggiati anche con motori diesel di produzione Lombardini e Yanmar.\nNel 2011, dopo l'acquisto da parte della holding che gi\u00e0 possedeva la Heuliez, l'azienda \u00e8 stata trasferita a Cerizay continuando l'attivit\u00e0 sino al 2014 quando \u00e8 stata dichiarata fallita."}
{"id": "2781936", "revid": "543975", "url": "https://it.wikipedia.org/wiki?curid=2781936", "title": "Episodi di Deadwood (seconda stagione)", "text": "La seconda stagione della serie televisiva Deadwood, composta da 12 episodi, \u00e8 stata trasmessa sul canale statunitense HBO dal 6 marzo al 22 maggio 2005. \nIn Italia, la stagione \u00e8 andata in onda in prima visione assoluta sul canale satellitare FX dal 22 maggio 2006. \u00c8 stata trasmessa in chiaro dall'8 giugno al 18 luglio 2015 su Rai Movie.\nA partire da questa stagione entrano nel cast principale Kim Dickens, Anna Gunn, Jeffrey Jones, Sean Bridgers, Garret Dillahunt, Titus Welliver, Bree Seanna Wall e Josh Eriksson. Al termine di questa stagione escono dal cast principale Garret Dillahunt e Josh Eriksson."}
{"id": "2781938", "revid": "470768", "url": "https://it.wikipedia.org/wiki?curid=2781938", "title": "Festival internazionale cinese del ghiaccio e neve di Harbin", "text": ""}
{"id": "2781940", "revid": "639480", "url": "https://it.wikipedia.org/wiki?curid=2781940", "title": "Stadio olimpico di A\u015fgabat", "text": "Lo stadio olimpico di Ashkhabad \u00e8 uno stadio multifunzionale turkmeno. Lo stadio, costruito del 2003, pu\u00f2 contenere fino a 35.000 spettatori.\nNonostante l'uso del nome \"stadio olimpico\" l'impianto non \u00e8 stato costruito in funzione di una candidatura come sede di giochi olimpici, n\u00e9 \u00e8 stata utilizzata in manifestazioni di questo tipo.\nNel 2007 il governo ha deciso di ricostruire lo stadio per ampliarne le dimensioni fino a portarne la capacit\u00e0 a 60.000 spettatori."}
{"id": "2781945", "revid": "287204", "url": "https://it.wikipedia.org/wiki?curid=2781945", "title": "Elyros", "text": "La Elyros \u00e8 una nave traghetto appartenente alla compagnia di navigazione greca Anek Lines.\nServizio.\nFinita di costruire nel gennaio 1998 ai cantieri Mitsubishi di Shimonoseki, la nave entr\u00f2 in servizio con il nome di \"Sun Flower Tsukuba\" tra Tomakomai e Ooarai per la Blue Highway Line. Nel 2007 la nave \nfu venduta alla Anek Lines, che la sottopose ad importanti lavori di ricostruzione nei cantieri di Perama. Rinominata \"Elyros\", la nave fu messa in servizio nel settembre del 2008 tra il Pireo e Chania.\nA settembre 2014 la nave fu ormeggiata a Tobruk, divenendo alloggio temporaneo dei membri del parlamento libico. Il 25 dello stesso mese la nave torn\u00f2 ai collegamenti con Creta. Dal 2015 in poi la nave fu noleggiata per la stagione estiva ad Algerie Ferries, che la utilizz\u00f2 nei collegamenti tra Algeria, Francia e Spagna, venendo utilizzata nel resto dell'anno da Anek sulla linea tra Pireo e Chania."}
{"id": "2781948", "revid": "124313051", "url": "https://it.wikipedia.org/wiki?curid=2781948", "title": "Henri Rinck", "text": "Biografia.\nNacque in una famiglia di industriali della birra, proprietari della \"Brasserie Rinck\" di Lione. Si laure\u00f2 in ingegneria chimica al Politecnico di Monaco, poi lavor\u00f2 per qualche anno come assistente di chimica alla facolt\u00e0 di scienze dell'Universit\u00e0 di Lione.\nNel 1897 scopr\u00ec un nuovo procedimento per la raffinazione degli oli vegetali, che fu applicato prima a Marsiglia e poi da diversi oleifici in Spagna. Nel 1900 si trasfer\u00ec a Badalona, dove fond\u00f2 un oleificio. Da allora visse sempre a Badalona, salvo qualche anno durante la guerra civile spagnola, durante i quali visse a Marsiglia.\nInizi\u00f2 la carriera scacchistica come giocatore per corrispondenza, partecipando a diversi tornei organizzati dalla rivista francese \u00ab La Strat\u00e9gie \u00bb. Cominci\u00f2 ad interessarsi agli studi dopo essersi trasferito in Spagna. Pubblic\u00f2 il suo primo studio nel 1902 sulla rivista tedesca \u00ab Deutsche Schachzeitung \u00bb. Nel 1909 pubblic\u00f2 la raccolta \"150 Fins de partie\", con un'introduzione di Johann Berger. Il libro ebbe notevole successo ed ebbe una seconda edizione nel 1913, una terza nel 1919 (\"300 Fins de partie\") e una quarta nel 1927 (\"700 Fins de partie\"). Nel 1947 pubblic\u00f2 \"Las sorpresas de la teoria\", con 111 finali di torre contro due pezzi minori; nello stesso anno pubblic\u00f2, assieme a Louis Palmas, \"Dame contre tour et cavalier\".\nRinck \u00e8 stato uno degli studisti pi\u00f9 prolifici, avendo pubblicato ben 1.670 studi, dei quali 58 vinsero il primo premio.\nPer la prolificit\u00e0, l'eleganza delle composizioni, la completezza e precisione delle analisi \u00e8 stato chiamato \u00ab il Victor Hugo degli scacchi \u00bb. Andr\u00e9 Ch\u00e9ron lo considerava il pi\u00f9 grande compositore di studi di sempre. Era amico dello studista italiano Rinaldo Bianchetti e collabor\u00f2 con diverse riviste italiane, tra cui \"L'Eco degli Scacchi\" e \"L'Italia Scacchistica\".\nMor\u00ec a Badalona il 17 febbraio 1952 all'et\u00e0 di 82 anni. Pochi giorni prima della morte gli fu consegnata la prima copia del suo ultimo lavoro, \"1414 Fins de partie\". Su sua richiesta fu sepolto con questo libro sotto il braccio."}
{"id": "2781950", "revid": "228587", "url": "https://it.wikipedia.org/wiki?curid=2781950", "title": "Ciocchi del Monte", "text": ""}
{"id": "2781951", "revid": "1714743", "url": "https://it.wikipedia.org/wiki?curid=2781951", "title": "Agnese di Navarra", "text": "Origine.\nEra la figlia quartogenita (terza femmina) della regina di Navarra, Giovanna II e di suo marito, Filippo, conte di \u00c9vreux, Conte d'Angoul\u00eame e di Mortain. Bianca era la sorella del re di Navarra Carlo II e della regina consorte di Aragona, Maria moglie del re Pietro IV di Aragona.\nBiografia.\nIn un documento dell'8 febbraio 1347, il re di Francia, Filippo VI di Valois si impegnava a rinunciare ai diritti sulle terre che avrebbe ceduto ad Agnese (\"Agnes, fille\u2026de Phelippe jadis roy et de\u2026Jehnne de France royne de Navarre\") quando si fosse sposata con Gastone III Febo (\"Gaston comte de Foix\u2026[filz de] Alli\u00e9nor de Cominges contesse de Foix\").Agnese allora fu promessa, con un contratto di matrimonio, datato 5 luglio 1348 e venne data in moglie al conte di Foix e visconte del B\u00e9arn, Gastone III Febo, figlio del conte di Foix e visconte del B\u00e9arn, Gastone II di Foix-B\u00e9arn e di Eleonora di Comminges, figlia del conte di Comminges, Bernardo VII.Il matrimonio venne celebrato a Parigi, nella chiesa del Tempio, il 5 luglio 1349, per cui Agnese divenne contessa consorte di Foix. Il cronista, Arnaldo Esquerrier, del XV secolo, nei suoi scritti riporta il matrimonio tra Gastone III (\"Mossen Gaston appelat Febus\") ed Agnese (\"Madona Agnes de Navarra\").\nDopo che era nato un figlio maschio, Agnese, nel dicembre del 1362, fu ripudiata dal marito, con la scusa del mancato pagamento di una parte della dote pattuita.Dopo essere stata ripudiata, Agnese rientr\u00f2 in Navarra, presso il fratello, Carlo II di Navarra e pass\u00f2 il resto della vita tra i castelli di Pamplona, Olite ed Estella, dove tra il 1396 ed il 1400 mor\u00ec.\nFigli.\nAgnese diede al marito un solo figlio:"}
{"id": "2781952", "revid": "642594", "url": "https://it.wikipedia.org/wiki?curid=2781952", "title": "Cristoforo Guidalotti Ciocchi dal Monte", "text": ""}
{"id": "2781955", "revid": "456684", "url": "https://it.wikipedia.org/wiki?curid=2781955", "title": "Innocenzo Ciocchi Del Monte", "text": ""}
{"id": "2781956", "revid": "456684", "url": "https://it.wikipedia.org/wiki?curid=2781956", "title": "Antonio Maria Ciocchi Del Monte", "text": ""}
{"id": "2781962", "revid": "1714743", "url": "https://it.wikipedia.org/wiki?curid=2781962", "title": "Giovanna di Navarra", "text": "Origine.\nEra la figlia settimogenita (quinta femmina) della regina di Navarra, Giovanna II e di suo marito, Filippo, conte di \u00c9vreux, Conte d'Angoul\u00eame e di Mortain. Bianca era la sorella del re di Navarra Carlo II e della regina consorte di Aragona, Maria moglie del re Pietro IV di Aragona.\nBiografia.\nVenne data in moglie al visconte, Giovanni I di Rohan (1329-1396), figlio del visconte, Alano VII di Rohan e di Giovanna di Rostrenen. Il matrimonio venne celebrato nell'ottobre del 1373 (secondo altre fonti, nell'ottobre 1377). Giovanna era la seconda moglie di Giovanni I, che, nel 1349, aveva sposato Giovanna di L\u00e9on (? - 1372), viscontessa della signoria di L\u00e9on, in Bretagna, da cui aveva avuto tre figli.\nRimasta vedova, ne 1396, Giovanna trascorse gli ultimi anni di vita in Bretagna, nel castello di Gu\u00e9men\u00e9-sur-Scorff, dove, il 20 novembre 1403, mor\u00ec.Giovanna fu tumulata nell'abbazia di Monrepos, vicino a Saint-Gelven.\nFigli.\nGiovanna diede al marito un figlio:"}
{"id": "2781964", "revid": "7", "url": "https://it.wikipedia.org/wiki?curid=2781964", "title": "Giampiero Alloisio", "text": ""}
{"id": "2781967", "revid": "1547726", "url": "https://it.wikipedia.org/wiki?curid=2781967", "title": "Corea del Sud ai Giochi olimpici", "text": "La Corea del Sud ha partecipato per la prima volta ai Giochi olimpici nel 1948.\nGli atleti sud-coreani hanno vinto 215 medaglie ai Giochi olimpici estivi e 45 ai Giochi olimpici invernali.\nIl Comitato Olimpico Coreano, creato nel 1946, venne riconosciuto dal CIO nel 1947."}
{"id": "2781968", "revid": "456684", "url": "https://it.wikipedia.org/wiki?curid=2781968", "title": "Ciocchi Del Monte", "text": ""}
{"id": "2781969", "revid": "119395421", "url": "https://it.wikipedia.org/wiki?curid=2781969", "title": "KAS-Canal 10", "text": "La KAS-Canal 10, nota in precedenza come Puch, Sem-France Loire e Skil, era una squadra maschile francese, poi spagnola, di ciclismo su strada, attiva nel professionismo dal 1980 al 1988.\nSorta per iniziativa di Jean de Gribaldy, ottenne i principali successi con Sean Kelly, in squadra per sette anni e vincitore della Vuelta a Espa\u00f1a 1988 e di numerose classiche (due Parigi-Roubaix, due Giri di Lombardia, una Milano-Sanremo, una Liegi-Bastogne-Liegi, sette Parigi-Nizza consecutive).\nStoria.\nPuch e Sem.\nIl team nasce nel 1980 dopo la dissoluzione del consorzio franco-belga Flandria-\u00c7a va seul-Sunair, attivo nella stagione 1979 sotto la direzione di Jean de Gribaldy, assumendo la denominazione Puch-Sem-Campagnolo. In squadra arrivano anche il capitano della vecchia Flandria, il portoghese Joaquim Agostinho, che concluder\u00e0 quinto al Tour de France 1980, e il tedesco occidentale Dietrich Thurau, vincitore della Liegi-Bastogne-Liegi 1979.\nNel 1981 la squadra assume la denominazione Sem-France Loire-Campagnolo, e per il 1982 viene messo sotto contratto il ventiseienne irlandese Sean Kelly, gi\u00e0 diretto per due anni da Gribaldy, il primo a proporgli un contratto da professionista nel 1977. Kelly, dopo i tre anni trascorsi sempre in Belgio alla Splendor con risultati molto positivi (sette vittorie di tappa alla Vuelta a Espa\u00f1a e tre al Tour de France tra 1980 e 1981), diventa il nuovo capitano della squadra.\nGi\u00e0 a marzo l'irlandese si afferma vincendo quattro frazioni e la classifica finale della Parigi-Nizza, prima di sette vittorie consecutive, record, nella corsa francese; a luglio vince altre due tappe al Tour de France e conquista per la prima volta la maglia verde della classifica a punti: bisser\u00e0 questo successo anche l'anno seguente, pur non vincendo tappe. Nel 1983, oltre ai risultati della \"Grande Boucle\", Kelly vince il Giro di Svizzera e il Giro di Lombardia, mentre il ventitreenne olandese Steven Rooks fa sua la Liegi-Bastogne-Liegi. L'ormai quarantunenne Agostinho lascia al termine dell'anno.\nSkil.\nNel 1984, con l'arrivo del nuovo main sponsor olandese, la squadra assume la denominazione Skil-Sem-Mavic-Reydel. Kelly si distingue particolarmente nelle classiche, sia in primavera, classificandosi nell'ordine secondo alla Milano-Sanremo, secondo al Giro delle Fiandre, primo alla Parigi-Roubaix e primo alla Liegi-Bastogne-Liegi, che in autunno, vincendo la Parigi-Tours: al termine dell'anno solare avr\u00e0 ottenuto 33 successi. In maggio il ventitreenne francese \u00c9ric Caritoux, passato professionista solo due anni prima proprio con la Sem-France Loire, vince a sorpresa la Vuelta a Espa\u00f1a. Nell'occasione Caritoux, gi\u00e0 vincitore sul Mont Ventoux alla Parigi-Nizza di quell'anno, riesce a prendere la maglia oro di leader al 12\u00ba giorno, dopo la tappa asturiana di Lagos de Covadonga, e a tenerla fino al traguardo di Madrid con un distacco finale di soli 6\" su Alberto Fern\u00e1ndez Blanco.\nL'anno seguente arriva come sponsor l'azienda spagnola di bibite KAS, gi\u00e0 marchio di un team attivo fino al 1980. I successi del gruppo di Gribaldy giungono soprattutto dal \"solito\" Sean Kelly, sempre in evidenza nelle gare di un giorno \u2013 vince il Giro di Lombardia \u2013 ma in grado anche di essere competitivo per le corse a tappe di tre settimane (\u00e8 infatti quarto e maglia verde al Tour de France dopo il quinto e il settimo posto delle due edizioni precedenti). L'olandese Gerrie Knetemann fa il bis, undici anni dopo il primo trionfo, all'Amstel Gold Race. Al termine della stagione Caritoux si accasa alla Fagor e Knetemann torna in patria alla neonata PDM-Concorde; per il 1986 la Skil trasferisce i suoi finanziamenti all'olandese Skala-Gazelle e il team di Gribaldy assume la denominazione KAS-Mavic-TAG Heuer.\nKAS.\nNel 1986 \u00e8 ancora Kelly la punta della squadra, vincitore di due classiche monumento, la Milano-Sanremo e la Parigi-Roubaix, dominatore per il quinto anno consecutivo alla Parigi-Nizza, terzo alla Vuelta a Espa\u00f1a e protagonista di 24 successi stagionali. Si mettono in evidenza, oltre all'irlandese, il giovane neoprofessionista svizzero Stefan Joho, con otto vittorie tra cui la Vuelta a Arag\u00f3n, e il portoghese Ac\u00e1cio da Silva, che fa suo il Campionato di Zurigo.\nIl 2 gennaio 1987 il creatore e \"padre\" del team, Jean de Gribaldy, muore a Voray-sur-l'Ognon in un incidente stradale: aveva 65 anni. Detto il \"Vicomte\", fu lo scopritore di ciclisti di riconosciuto talento come Agostinho e Kelly, ma non solo. La carica di manager e direttore sportivo viene allora assunta dall'ex ciclista Faustino Rup\u00e9rez, da poco ritiratosi dall'attivit\u00e0; il numero di ciclisti spagnoli in rosa sale da 5 a 13 e la squadra assume licenza spagnola.\nIn aprile Kelly conquista per la terza volta, dopo il 1984 e il 1986, la Vuelta al Pa\u00eds Vasco. Il mese seguente vince due tappe alla Vuelta a Espa\u00f1a (anche i compagni Jean-Luc Vandenbroucke e Ignacio Gast\u00f3n Crespo se ne aggiudicano una) e prende la maglia oro di leader delle generale dopo l'ultima cronometro; \u00e8 per\u00f2 costretto al ritiro per infortunio a tre giorni dalla fine quando ormai il risultato sembrava deciso. Anche al Tour de France, dove Ac\u00e1cio da Silva si mette in luce con una vittoria di tappa, Kelly deve abbandonare.\nPer il 1988 ritorna nel gruppo \u00c9ric Caritoux; nella stessa annata arriva il secondo successo finale della Skil/KAS alla Vuelta a Espa\u00f1a, questa volta con Kelly. L'irlandese, partito favorito, consegue la maglia oro solo alla penultima tappa, vincendo la cronometro di Collado Villalba, e conclude con un vantaggio di 1'27\" sul tedesco Reimund Dietzen; suo appannaggio sono anche la classifica a punti e quella combinata. In febbraio Kelly aveva intanto conquistato la sua settima Parigi-Nizza consecutiva. Al termine dell'anno la KAS ritira la sponsorizzazione e i vari elementi si sparpagliano in diverse squadre: il direttore sportivo Rup\u00e9rez passa alla spagnola Puertas Mavisa, il capitano Kelly all'olandese PDM-Concorde, da Silva all'italiana Carrera Jeans, Caritoux alla francese RMO, Pello Ruiz Cabestany alla nuova ONCE, che raccoglie 4 ciclisti del team appena scioltosi."}
{"id": "2781975", "revid": "107329249", "url": "https://it.wikipedia.org/wiki?curid=2781975", "title": "Oraea", "text": "Oraea era il nome di un porto situato nei pressi dell'odierna citt\u00e0 di Ormara, nella provincia pakistana del Belucistan. Si trattava di un importante centro in epoca ellenistica per quanto riguardava il commercio con l'oceano Indiano. Viene citata brevemente nel \"Periplus maris erythraei\":"}
{"id": "2781978", "revid": "1318658", "url": "https://it.wikipedia.org/wiki?curid=2781978", "title": "FA Cup 1901-1902", "text": "La FA Cup 1901-1902 fu la trentunesima edizione del torneo calcistico pi\u00f9 vecchio del mondo. Vinse per la seconda volta lo Sheffield United."}
{"id": "2781980", "revid": "1942768", "url": "https://it.wikipedia.org/wiki?curid=2781980", "title": "Otrar", "text": "Otrar o Utrar (chiamata anche F\u0101r\u0101b) \u00e8 una citt\u00e0 fantasma dell'Asia centrale che un tempo si trovava lungo la rotta della via della seta, vicino all'odierna Karatau in Kazakistan. Otrar \u00e8 stata una citt\u00e0 importante per la storia dell'Asia centrale, situata sui confini di civilt\u00e0 agricole. Era il centro di una grande oasi e di un distretto politico, e rappresentava un punto di snodo tra Kazakhistan, Cina, Europa, Vicino e Medio Oriente, Siberia e regione degli Urali.\nQuesto sito fa parte della Tentative List dell'Unesco.\nStoria.\nLa citt\u00e0 era una delle principali dell'Impero Corasmio, e fu completamente rasa al suolo nella campagna di invasione e sterminio portata avanti dai mongoli di Gengis Khan nel 1291-1221. In particolare in tale citt\u00e0 si sarebbe verificato il celebre episodio dell'uccisione, da parte del governatore locale, degli ambasciatori dell'imperatore mongolo, divenuto casus belli dell'invasione.\nRitrovamenti archeologici.\nL'area dell'insediamento era di circa 2\u00a0km\u00b2. Gli strati pi\u00f9 bassi sono databili al I secolo, mentre i monumenti pi\u00f9 recenti sono del XII-XV secolo. Otrar era una tipica fortezza dell'Asia centrale. L'Ark (dongione) e lo Shahristan (cittadella) formavano una collina a cinque angoli alta circa 18 metri. La superficie totale della collina \u00e8 di 200\u00a0000\u00a0m\u00b2. Gli scavi archeologici hanno dimostrato che si trattava di una citt\u00e0 avanzata con edifici monumentali. La citt\u00e0 era densamente popolata: le case erano schiacciate una sull'altra formando veri e propri quartieri. Due edifici destinate a bagni, datate tra il IX e il XII secolo, sono state trovate nella periferia fuori dalle mura. Questi bagni avevano sale centrali per bagno e massaggi, spogliatoi, camere da letto e una sala da preghiera. Non avevano una rete idrica. I piatti ritrovati vicino a due fornaci aiutano a dimostrare che Otrar era un centro di produzione della ceramica in Asia centrale. Le ceramiche presentano elementi decorativi. Uno dei pi\u00f9 grandi reperti \u00e8 l'immagine di un portatore d'acqua, un cammello con la testa di donna e una culla sulla schiena."}
{"id": "2781981", "revid": "110157", "url": "https://it.wikipedia.org/wiki?curid=2781981", "title": "Hermann Wolfgang von Waltershausen", "text": ""}
{"id": "2781985", "revid": "123952961", "url": "https://it.wikipedia.org/wiki?curid=2781985", "title": "Vulgus vult decipi, ergo decipiatur", "text": "Vulgus (Mundus o Populus) vult decipi, ergo decipiatur \u00e8 un motto in latino che letteralmente pu\u00f2 essere tradotto in \u00abIl popolo (il mondo) vuole essere ingannato, e allora sia ingannato\u00bb. Viene attribuito al cardinale Carlo Carafa (1517 - 1561)."}
{"id": "2781987", "revid": "125097862", "url": "https://it.wikipedia.org/wiki?curid=2781987", "title": "Contea di Qiemo", "text": "La contea di Qiemo, nota anche come Cherchen o Qarqan in lingua uigura, \u00e8 una contea dello Xinjiang soggetta all'amministrazione della prefettura di Bayin'gholin Mongol. La sua superficie \u00e8 di 138\u00a0645 km\u00b2. Secondo il censimento del 2002, aveva una popolazione di 60\u00a0000 abitanti.\nIl fiume accanto alla citt\u00e0 di Qiemo \u00e8 gelato per due o tre mesi durante l'inverno. Dai piedi delle montagne all'oasi di Qiemo c'\u00e8 un dislivello di circa 1300 metri.\nStoria.\nL'attuale contea corrisponde all'incirca all'antico regno di Qiemo (\u4e14\u672b) citato nel \"Libro degli Han\" e nel \"Libro degli Han posteriori\". Secondo il primo, durante i primi tempi della dinastia Han la citt\u00e0 contava 230 famiglie e 1610 abitanti, di cui 320 in grado di maneggiare armi.\nBibliografia.\nElla Maillart, Oasi proibite, una donna in viaggio da Pechino al Kashmir, EDT 2001.\nIn questo reportage di viaggio, compiuto nel 1935, l'autrice dedica un intero capitolo alla citt\u00e0 di Charchan."}
{"id": "2781990", "revid": "15756", "url": "https://it.wikipedia.org/wiki?curid=2781990", "title": "Qila Mubarak", "text": "Qila Mubarak (punjabi: \u0a15\u0a3c\u0a3f\u0a32\u0a3e \u0a2e\u0a41\u0a2c\u0a3e\u0a30\u0a15, hindi: \u0915\u093c\u093f\u0932\u093e \u092e\u0941\u092c\u093e\u0930\u0915), \u00e8 un Monumento Nazionale Storico dell'India, e rappresenta il cuore della citt\u00e0 di Bathinda nel Punjab indiano. Esiste da circa 1900 anni nella sua forma attuale. Alcune fonti ne hanno descritto la struttura originaria, databile al periodo Harappa. Fu qui che il sultano Razia, prima donna ad assumere il comando del trono di Delhi, fu incarcerata e detronizzata. I mattoni che compongono il forte risalgono al periodo Kushan, quando l'imperatore Kanishka governava sull'India e la Battriana. Si crede che il Raja Dab, assieme all'imperatore Kanishka, abbia costruito la fortezza.\nRestauri della fortezza.\nAttualmente (2007) una squadra, dopo aver condotto analisi per due anni, ha presentato un progetto di restauro all'Archeological Survey of India (ASI). Le riparazioni proposte saranno finanziate da fondi esterni forniti dall'ASA anche se il Capo Ministro, capitano Amarinder Singh, ha annunciato un contributo governativo di US$ 275\u00a0000) il 21 giugno 2005, durante la cerimonia che commemorava il trecentenario della visita di Guru Gobind Singhalla fortezza. In attesa dell'approvazione del finanziamento sono iniziate riparazioni secondarie."}
{"id": "2781992", "revid": "599", "url": "https://it.wikipedia.org/wiki?curid=2781992", "title": "Oskar Johann Viktor Anderson", "text": ""}
{"id": "2781993", "revid": "767487", "url": "https://it.wikipedia.org/wiki?curid=2781993", "title": "Ashford Mill", "text": "Ashford Mill \u00e8 un insediamento nella contea di Inyo in California sito all'interno della Valle della Morte che si trova ad un'altitudine di 121 piedi (37 m) sotto il livello del mare. Ad oggi non rimangono che poche rovine.\nLe miniere presenti sul sito furono costruite nel 1914 dai fratelli Ashford."}
{"id": "2781996", "revid": "767487", "url": "https://it.wikipedia.org/wiki?curid=2781996", "title": "My Official Wife", "text": "My Official Wife \u00e8 un film muto del 1914 diretto da James Young che aveva come protagonista la famosa attrice Clara Kimball Young, moglie del regista. Tra le comparse, anche un giovanissimo Rodolfo Valentino al suo debutto ufficiale (anche se non accreditato) sullo schermo.Il film \u00e8 tratto dal libro \"My Official Wife\" del 1891 scritto da Richard Henry Savage, un ufficiale statunitense che esord\u00ec come scrittore con questo romanzo di successo. L'adattamento e la sceneggiatura sono firmati oltre che da Savage, da Marguerite Bertsch.Nel 1926, Paul L. Stein girer\u00e0 un film dallo stesso titolo, ma dalla storia diversa.\nTrama.\nNella Russia zarista, Marie Helene \u00e8 una nichilista rivoluzionaria. Conosce Arthur, un turista americano e lo convince a farla passare per sua moglie (la quale, invece, lo ha lasciato per ritornare in patria). Bench\u00e9 l'uomo non condivida le idee di Marie Helene, finisce per innamorarsi di lei. La donna e i suoi compagni nichilisti progettano di uccidere lo zar: Marie Helene seduce Sacha, un ufficiale della Guardia Imperiale, per indurlo a farsi accompagnare da lei al gran ballo di corte dove sar\u00e0 presente anche lo zar. Venuto a sapere del progetto, Arthur, per impedire l'attentato, droga la ragazza. Quando Marie Helene si risveglia, droga a sua volta l'americano e fugge insieme a Sacha, convincendolo a portarla all'estero a bordo del suo yacht. L'imbarcazione per\u00f2 viene affondata dalla polizia segreta: i corpi dei due amanti fluttuano abbracciati sulle onde.\nProduzione.\nLa Vitagraph (con il nome Broadway Star) produsse il film che fu girato a Los Angeles, all'Iverson Ranch a Chatsworth. Consulente tecnico, il russo Nicholas Dunaew. Secondo alcuni, Dunaew port\u00f2 sul set Lev Tolstoj che apparirebbe nel film; pi\u00f9 probabilmente, sarebbe solo un attore truccato da Tolstoj usato per dare un \"tocco\" pi\u00f9 russo a tutta la vicenda.\nDistribuzione.\nIl film venne distribuito dalla General Film Company, uscendo in prima a New York il 13 luglio 1914. La Vitagraph, che non aveva ancora costruito il nuovo cinema sullo Strand, aveva affittato il \"Criterion\", una sala che si trovava tra la Quarantaquattresima Strada e Broadway, ribattezzandola \"Vitagraph Theatre\": nella sala, che era stata restaurata, erano stati installati gli schermi pi\u00f9 moderni e le proiezioni erano accompagnate dalle musiche pi\u00f9 alla moda in quel momento attraverso uno dei primi organi Wurlitzer. \"My Official Wife\" fu il terzo spettacolo presentato in questa sala e, per la prima volta, il nome di un attore cinematografico - quello della protagonista Clara Kimball Young - apparve a lettere luminose sul primo cinema di Broadway.\nIn riedizione, il film usc\u00ec in sala il 25 dicembre 1916.\nIl film presumibilmente \u00e8 perduto: ne restano circa 45 secondi scaricabili da \"You Tube\".\nCritica.\nDiversi articoli di critica si possono reperire presso il sito della Stanford University insieme alla scheda del film (in inglese) e ad alcune foto."}
{"id": "2781998", "revid": "1714743", "url": "https://it.wikipedia.org/wiki?curid=2781998", "title": "Maria di Navarra (1355-1420)", "text": "Origine.\nEra la figlia primogenita del re di Navarra, Carlo II il Malvagio e della principessa della casa reale francese Giovanna di Francia.\nBiografia.\nMaria, con un contratto siglato a Tudela, il 20 gennaio 1393, venne promessa in sposa al pronipote del re d'Aragona, Giacomo II il Giusto, Alfonso d'Aragona, figlio terzogenito del conte di D\u00e9nia, marchese di Villena, conte di Ribagorza e duca di Gand\u00eda ed anche conestabile di Castiglia, Alfonso IV di Ribagorza e di Violante Jim\u00e9nez, Signora della baronia di Aren\u00f3s, figlia di Gonzalo Diaz e della moglie Mar\u00eda Cornel.Con un contratto datato 25 novembre 1396, Carlo II di Navarra si impegnava a fornire a Maria una dote di 30.000 fiorini (\"30.000 florines de oro\").La data esatta del matrimonio non \u00e8 conosciuta.\nAlla morte del suocero, nel 1412, Maria divenne duchessa consorte di Gandia, contessa consorte di D\u00e9nia e Ribagorza e baronessa consorte di Arenos mentre il marito, ora Alfonso V di Ribagorza, duca di Gandia si sostitu\u00ec al padre come pretendente alla corona d'AragonaL'arbitrato port\u00f2 al Compromesso di Caspe, sempre nel 1412.\nIl candidato, dei cinque, che ottenne la corona fu Ferdinando di Trast\u00e1mara o d'Antequera.\nMaria mor\u00ec dopo il 1420, ma senz'altro prima del 1425.\nDiscendenza.\nMaria ed Alfonso non ebbero figli."}
{"id": "2782003", "revid": "767487", "url": "https://it.wikipedia.org/wiki?curid=2782003", "title": "Australian Championships 1967", "text": "Gli Australian Championships 1967 (conosciuti oggi come Australian Open) sono stati la 55\u00aa edizione degli Australian Championships e prima prova stagionale dello Slam per il 1967. Si \u00e8 disputato dal 20 al 30 gennaio 1967 sui campi in erba del Memorial Drive Park di Adelaide in Australia. Il singolare maschile \u00e8 stato vinto dall'australiano Roy Emerson, che si \u00e8 imposto sullo statunitense Arthur Ashe in 3 set. Il singolare femminile \u00e8 stato vinto dalla statunitense Nancy Richey Gunter, che ha battuto in 2 set l'australiana Lesley Turner Bowrey. Nel doppio maschile si \u00e8 imposta la coppia formata da John Newcombe e Tony Roche, mentre nel doppio femminile hanno trionfato Lesley Turner Bowrey e Judy Tegart Dalton. Il doppio misto \u00e8 stato vinto da Lesley Turner Bowrey e Owen Davidson.\nRisultati.\nSingolare maschile.\n Roy Emerson ha battuto in finale Arthur Ashe 6-4 6-1 6-4\nSingolare femminile.\n Nancy Richey Gunter ha battuto in finale Lesley Turner Bowrey 6-1, 6-4\nDoppio maschile.\n John Newcombe / Tony Roche hanno battuto in finale William Bowrey / Owen Davidson, 3-6, 6-3, 7-5, 6-8, 8-6\nDoppio femminile.\n Lesley Turner Bowrey / Judy Tegart Dalton hanno battuto in finale Lorraine Coghlan / Evelyn Terras, 6-0, 6-2\nDoppio misto.\n Lesley Turner Bowrey / Owen Davidson hanno battuto in finale Judy Tegart Dalton / Tony Roche, 9-7, 6-4"}
{"id": "2782014", "revid": "1318658", "url": "https://it.wikipedia.org/wiki?curid=2782014", "title": "Giovanna di Navarra (1370-1437)", "text": "Origine.\nSecondo il \"Chronicum Britanicum\" Giovanna era la sesta (quarta femmina) figlia del re di Navarra, Carlo II il Malvagio e della moglie, principessa della casa reale francese Giovanna di Francia, sorella del re di Francia, Carlo V, la settima figlia del re di Francia, Giovanni II il Buono e di Bona di Lussemburgo.&lt;br&gt;Carlo II il Malvagio era il figlio secondogenito (maschio primogenito) della regina di Navarra Giovanna II e del conte d'\u00c9vreux, Filippo III\nBiografia.\nSecondo il \"Chronicum Britanicum\", Giovanna (\"Johannam filiam regis Navarr\u00e6\"), l'11 settembre 1386, a Saill\u00e9-pr\u00e8s-Gu\u00e9rande (\"in villa de Saille in parrocchia Guerrandi\u00e6\") venne data in moglie al duca di Bretagna, Conte di Montfort e Conte di Richmond, Giovanni V (\"Johannes dux Britanni\u00e6 comes Montisfortis et Richemundi\u00e6\"), detto il Conquistatore oppure il Valoroso (\"Jean le Conqu\u00e9reur\" o \"Jean le Vaillant\") (1339-1399), che, secondo le \"M\u00e9moires pour servir de preuves \u00e0 l'Histoire eccl\u00e9siastique et civile de Bretagne, Tome I\", era l'unico figlio maschio del Conte di Richmond, duca pretendente di Bretagna e conte di Penthi\u00e8vre, Giovanni IV e della moglie, Giovanna, figlia del Conte di Nevers, Luigi I, e della moglie, la Contessa di Rethel, Giovanna.&lt;br&gt;Giovanni era al suo terzo matrimonio, avendo sposato, il 3 luglio 1361, Maria Plantageneto (10 ottobre 1344-dicembre 1362), figlia di Edoardo III d'Inghilterra (\"Mariam filiam regis Angli\u00e6\"), e nel maggio 1366, Giovanna di Kent (1350-1384), figlia di Thomas Holland, I conte di Kent e della principessa del Galles e quarta contessa di Kent, Giovanna di Kent (\"Johannam filiam principisse Galli\u00e6 et Aquitani\u00e6\") (Giovanna di Kent, dopo essere rimasta vedova del marito, Thomas Holland, si era risposata con il principe di Galles, Edoardo (Edwardus princeps Walli\u00e6)).Giovanni dalle prime due mogli non aveva avuto figli.\nSecondo le \"M\u00e9moires pour servir de preuves \u00e0 l'Histoire eccl\u00e9siastique et civile de Bretagne, Tome II\", nel 1395, il marito, Giovannii V, nel 1395, le assegn\u00f2 una dote, consistente in terreni e rendite.\nNel 1396, ci fu la rappacificazione tra suo marito, Giovanni V, ed il re di Francia, Carlo VI, con la stipulazione di un contratto di matrimonio tra il maschio primogenito di Giovanni, Pietro (che il padre volle ribattezzare col nome di Giovanni), e Giovanna, una delle figlie di Carlo VI.\nSuo marito, Giovanni V, mor\u00ec nel 1399; il \"Chronicon Britanicum\" riporta la morte di Giovanni (\"Johannes Britanni\u00e6 dux\") il 2 novembre (\"II mensis novembris\") 1399 (\"MCCCXCIX\"), a Nantes (\"in castro de turre nova Nannetensi\") e fu sepolto nella chiesa di San Pietro a Nantes (in choro ecclesi\u00e6 B. Petri Nannetensis).&lt;br&gt;Dopo la morte di Giovanni V, il re di Francia Carlo VI, ottenne la tutela di tutti i figli di Giovanni, i quali erano tutti ancora minorenni, incluso il nuovo duca Giovanni.\nI titoli di duca di Bretagna e Conte di Montfort erano passati al figlio maschio primogenito, Pietro, che nel 1396, per desiderio del padre, era stato ribattezzato Giovanni che, quindi, all'et\u00e0 di circa dieci anni, fu incoronato duca di Bretagna col nome di Giovanni VI, sotto la tutela del duca di Borgogna, Filippo II l'Ardito e Giovanna divenne reggente del ducato.\nNel 1402, Giovanna venne chiesta in moglie dal re d'Inghilterra, Enrico IV di Bolingbroke, il figlio quartogenito del duca di Lancaster e futuro duca d'Aquitania, Giovanni di Gand e di Bianca di Lancaster, figlia di Henry of Grosmont, I duca di Lancaster e di Isabella di Beaumont, che, da alcuni anni, era vedovo della prima moglie, Maria di Bohun (c.a 1368 \u2013 4 giugno 1394).Il matrimonio venne celebrato per procura il 3 aprile 1402, in una localit\u00e0 vicino a Canterbury; Giovanna lasci\u00f2 la Bretagna, solo l'anno dopo, quando ormai il figlio stava per diventare maggiorenne, ed il matrimonio fu celebrato a Londra, nell'Abbazia di Westminster il 7 febbraio oppure il 25 febbraio 1403; secondo altri, il matrimonio venne celebrato a Winchester il 7 febbraio 1403); comunque il matrimonio viene riportato dal \"Chronicon Adae de Usk, A.D. 1377-1421\".\nNel 1413, Giovanna rimase vedova per la seconda volta. Nonostante i buoni rapporti che aveva avuto coi figliastri, durante il regno di Enrico V di Monmouth fu accusata di cospirazione contro il re e, nel 1419, condannata per aver tentato di avvelenarlo mediante opere di stregoneria. Giovanna fu imprigionata nel castello di Pevensey, Sussex, Inghilterra, da dove fu rilasciata, nel 1425, dal successore di Enrico V, Enrico VI di Windsor.\nGiovanna pass\u00f2 poi il resto della vita nel castello di Nottingham.Giovanna mor\u00ec a Havering Bower, nell'Essex.Fu inumata nella Cattedrale di Canterbury, vicino al secondo marito Enrico IV.\nFigli.\nGiovanna a Giovanni V di Bretagna diede nove figli:\nGiovanna a Enrico diede un figlio:"}
{"id": "2782015", "revid": "767487", "url": "https://it.wikipedia.org/wiki?curid=2782015", "title": "Australian Championships 1966", "text": "Gli Australian Championships 1966 (conosciuto oggi come Australian Open) sono stati la 54\u00aa edizione degli Australian Championships e prima prova stagionale dello Slam per il 1966. Si \u00e8 disputato dal 21 al 31 gennaio 1966 sui campi in erba del White City Stadium di Sydney in Australia. Il singolare maschile \u00e8 stato vinto dall'australiano Roy Emerson, che si \u00e8 imposto sullo statunitense Arthur Ashe in 4 set. Il singolare femminile \u00e8 stato vinto dall'australiana Margaret Court, che ha battuto la statunitense Nancy Richey che si \u00e8 ritirata in finale. Nel doppio maschile si \u00e8 imposta la coppia formata da Roy Emerson e Fred Stolle, mentre nel doppio femminile hanno trionfato Carole Caldwell Graebner e Nancy Richey Gunter. Il doppio misto \u00e8 stato vinto da Judy Tegart Dalton e Tony Roche.\nRisultati.\nSingolare maschile.\n Roy Emerson ha battuto in finale Arthur Ashe 6-4 6-8 6-2 6-3\nSingolare femminile.\n Margaret Court ha battuto in finale Nancy Richey per walkover\nDoppio maschile.\n Roy Emerson / Fred Stolle hanno battuto in finale John Newcombe / Tony Roche, 7-9, 6-3, 6-8, 14-12, 12-10\nDoppio femminile.\n Carole Caldwell Graebner / Nancy Richey Gunter hanno battuto in finale Margaret Smith Court / Lesley Turner Bowrey, 6-4, 7-5\nDoppio misto.\n Judy Tegart Dalton / Tony Roche hanno battuto in finale Robyn Ebbern / Bill Bowrey, 6-1, 6-3"}
{"id": "2782022", "revid": "287204", "url": "https://it.wikipedia.org/wiki?curid=2782022", "title": "Giovanna di Navarra (disambigua)", "text": "Con il nome Giovanna di Navarra sono conosciuti vari personaggi."}
{"id": "2782023", "revid": "767487", "url": "https://it.wikipedia.org/wiki?curid=2782023", "title": "Australian Championships 1965", "text": "Gli Australian Championships 1965 (conosciuto oggi come Australian Open) sono stati la 53\u00aa edizione degli Australian Championships e prima prova stagionale dello Slam per il 1965. Si \u00e8 disputato dal 22 gennaio al 1\u00ba febbraio 1965 sui campi in erba del Kooyong Stadium di Melbourne in Australia. Il singolare maschile \u00e8 stato vinto dall'australiano Roy Emerson, che si \u00e8 imposto sul connazionale Fred Stolle in 5 set. Il singolare femminile \u00e8 stato vinto dall'australiana Margaret Court, che ha battuto la brasiliana Maria Bueno che si \u00e8 ritirata in finale. Nel doppio maschile si \u00e8 imposta la coppia formata da John Newcombe e Tony Roche, mentre nel doppio femminile hanno trionfato Margaret Smith Court e Lesley Turner Bowrey. Il doppio misto \u00e8 stato vinto da Robyn Ebbern e Owen Davidson.\nRisultati.\nSingolare maschile.\n Roy Emerson ha battuto in finale Fred Stolle 7-9 2-6 6-4 7-5 6-1\nSingolare femminile.\n Margaret Court ha battuto in finale Maria Bueno che si \u00e8 ritirata sul punteggio di 5-7, 6-4, 5-2\nDoppio maschile.\n John Newcombe / Tony Roche hanno battuto in finale Roy Emerson / Fred Stolle, 3-6, 4-6, 13-11, 6-3, 6-4\nDoppio femminile.\n Margaret Smith Court / Lesley Turner Bowrey hanno battuto in finale Robyn Ebbern / Billie Jean Moffitt, 1-6, 6-2, 6-3\nDoppio misto.\n Robyn Ebbern / Owen Davidson e Margaret Smith Court / John Newcombe si sono divisi il titolo"}
{"id": "2782027", "revid": "1632387", "url": "https://it.wikipedia.org/wiki?curid=2782027", "title": "Mortician", "text": "I Mortician sono una band death metal e grindcore statunitense formatasi a Yonkers nel 1989. Hanno pubblicato la maggior parte dei loro album per Relapse Records tranne gli ultimi due, usciti per due label indipendenti quali Mortician Records e Crash Music. I testi delle loro canzoni e l'artwork dei loro dischi sono fortemente ispirati all'immaginario dei film horror.\nBiografia.\nLe origini del gruppo risalgono al 1989 quando Will Rahmer (basso e voce attuale) e Matt Sicher (batteria) creano la band utilizzando il nome \"Casket\", per poi cambiarlo in \"Mortician\" poco tempo dopo ispirati dalla loro prima canzone, intitolata appunto \"Mortician\". Nel dicembre dello stesso anno registrano, nel seminterrato della casa di Matt Sicher, il loro primo demo promozionale. Nel febbraio 1990 le stesse canzoni vengono ri-registrate in studio su un nuovo demo. \u00c8 John McEntee degli Incantation a suonare le chitarre su questa registrazione il quale, per tutto il 1990, fa parte anche dei Mortician cos\u00ec come Will Rahmer si alterna come cantante sia dei Mortician che dei colleghi Incantation.\nNel gennaio 1991 si unisce alla band l'attuale chitarrista Roger J. Beaujard. Il gruppo intraprende un intenso tour attraverso il nord-est degli Stati Uniti e proprio durante questa serie di concerti la Relapse Records li contatta per offrirsi di produrgli un EP, \"Mortal Massacre\". Successivamente il batterista Matt Sicher viene allontanato dalla band a causa del suo eccessivo uso di droghe e della conseguente mancanza di impegno nel suonare la batteria. Matt muore qualche tempo dopo affogando in un lago dopo esservi entrato mentre era sotto l'effetto della fenciclidina. All'inizio del 1992, rimasti senza un batterista, Will e Roger decidono di ricorrere ad una drum machine in seguito ad alcune infruttuose ricerche di un sostituto per Matt Sicher. Per le esibizioni live si affidano a musicisti turnisti.\nDopo essere apparsi con diverse loro canzoni su alcuni sample e compilation della Relapse, nel 1994 registrano il singolo \"House by the Cemetery\" e, nel 1995, l'EP omonimo. Il disco riscuote un buon successo e tra i fan \u00e8 considerato come una delle migliori composizioni della band. Durante l'anno si esibiscono pi\u00f9 volte in concerto a New York con dei turnisti alle chitarre e Beaujard alla batteria. Nel luglio 1996 esce, per Relapse Records, il loro primo full-length \"Hacked up for Barbecue\". Nell'ottobre e novembre dello stesso anno sono in tour assieme ad Anal Cunt e Incantation. La tourn\u00e9e permette loro di suonare davanti ad un pubblico maggiore del solito e di farsi conoscere da nuovi fan. All'inizio del 1997 i Mortician registrano la canzone \"Skin Peeler\" per la colonna sonora del film \"Gummo\", diretto da Harmony Korine e prodotto dalla New Line Cinema. Nel 1998 il gruppo pubblica l'EP \"Zombie Apocalypse\" e in settembre partecipa, come headliner, al festival \"Fuck the Commerce\" in Germania riscuotendo un gran successo. Alla fine degli anni novanta i Mortician iniziano ad apparire in tutti i principali festival statunitensi cementando cos\u00ec la loro base di fan. La band chiude il millennio pubblicando, nel 1999, il suo secondo album, \"Chainsaw Dismemberment\".\nNel 2001 esce il terzo full-length del gruppo, \"Domain of Death\". La pubblicazione del disco \u00e8 seguita da un tour che attraversa gli Stati Uniti e vede i Mortician in compagnia dei Goatwhore e dei Malignancy. Si succedono poi esibizioni in Messico ed in Repubblica Ceca. Sempre nello stesso anno la band partecipa anche al Wacken Open Air, il principale festival heavy metal in Europa, e al No Mercy Festival, una rassegna itinerante di metal estremo nella quale suonano al fianco di Marduk, Amon Amarth, God Dethroned, Vader, Sinister e altri. Il 22 aprile 2003 esce per Mortician Records \"Darkest Day of Horror\", quarto album in studio.\nIl 2004 \u00e8 un anno molto prolifico per il gruppo, vengono pubblicati infatti tre dischi. Il primo \u00e8 uno split con i Fleshgrind intitolato \"Living Dead\"; il secondo, \"Zombie Massacre Live\", \u00e8 un album dal vivo che raccoglie canzoni da 6 diversi concerti negli Stati Uniti; infine la terza pubblicazione \u00e8 il loro quinto album in studio chiamato \"Re-Animated Dead Flesh\"."}
{"id": "2782028", "revid": "287204", "url": "https://it.wikipedia.org/wiki?curid=2782028", "title": "Baltic Basketball League 2009-2010", "text": "La Baltic Basketball League 2009-2010 \u00e8 stata la 6\u00aa edizione della Lega Baltica. La vittoria finale fu ad appannaggio dei lituani dello \u017dalgiris Kaunas sui conterranei del Lietuvos Rytas."}
{"id": "2782031", "revid": "767487", "url": "https://it.wikipedia.org/wiki?curid=2782031", "title": "David Garrick (film 1914)", "text": "David Garrick \u00e8 un cortometraggio muto del 1914 diretto da James Young. Il soggetto, tratto dal romanzo di Thomas William Robertson, \u00e8 incentrato sulla figura di David Garrick, commediografo e attore inglese del Settecento. Il film di Young \u00e8 una delle quattro versioni cinematografiche del romanzo e del lavoro teatrale di Robertson.\nProduzione.\nIl film fu prodotto dalla Vitagraph Company of America\nDistribuzione.\nIl film - un cortometraggio in due bobine - usc\u00ec nelle sale statunitensi l'11 agosto 1914, distribuito dalla General Film Company."}
{"id": "2782033", "revid": "106908", "url": "https://it.wikipedia.org/wiki?curid=2782033", "title": "John Henry Doc Holliday", "text": ""}
{"id": "2782034", "revid": "253269", "url": "https://it.wikipedia.org/wiki?curid=2782034", "title": "James Young", "text": "Biografia.\nFiglio di un uomo politico del Maryland, cominci\u00f2 la sua carriera di attore prima in teatro e poi al cinema, per la Vitagraph. Il suo primo film (da attore) lo gir\u00f2 nel 1909 con James Stuart Blackton, mentre debutt\u00f2 come regista e sceneggiatore qualche anno pi\u00f9 tardi, nel 1912. Fu uno dei registi pi\u00f9 attivi della Vitagraph, girando circa 75 film. Nel 1914 diresse il primo film di Rodolfo Valentino, \"My Official Wife\". Era sposato con l'attrice Clara Kimball Young da cui divorzi\u00f2 nel 1916.\nMor\u00ec a New York il 9 giugno 1948, all'et\u00e0 di 76 anni."}
{"id": "2782036", "revid": "106908", "url": "https://it.wikipedia.org/wiki?curid=2782036", "title": "John Henry Holliday", "text": ""}
{"id": "2782038", "revid": "287204", "url": "https://it.wikipedia.org/wiki?curid=2782038", "title": "Maria di Navarra (disambigua)", "text": "Con il nome Maria di Navarra sono conosciuti i seguenti personaggi:"}
{"id": "2782052", "revid": "288300", "url": "https://it.wikipedia.org/wiki?curid=2782052", "title": "Rub\u00e9n Dario Maldonado Brizuela", "text": ""}
{"id": "2782057", "revid": "253269", "url": "https://it.wikipedia.org/wiki?curid=2782057", "title": "Dakin Matthews", "text": "Biografia.\nNato a Oakland, in California, inizialmente aspir\u00f2 a diventare un sacerdote cattolico, studiando prima a San Francisco e poi all'Universit\u00e0 Gregoriana di Roma. Il suo crescente interesse nella recitazione lo port\u00f2 all'insegnamento alla Juilliard School dove, tra gli altri fu maestro di Kevin Kline e Patti LuPone. Ha recitato in diversi musical a Broadway, tra cui \"Rocky\".\n\u00c8 conosciuto per aver interpretato il ruolo del preside Hanlin Charleston nella serie televisiva \"Una mamma per amica\"."}
{"id": "2782058", "revid": "60364", "url": "https://it.wikipedia.org/wiki?curid=2782058", "title": "S\u016bnz\u01d0", "text": ""}
{"id": "2782061", "revid": "288300", "url": "https://it.wikipedia.org/wiki?curid=2782061", "title": "Julio C\u00e9sar Manzur", "text": ""}
{"id": "2782062", "revid": "288300", "url": "https://it.wikipedia.org/wiki?curid=2782062", "title": "Julio Cesar Manzur", "text": ""}
{"id": "2782064", "revid": "7", "url": "https://it.wikipedia.org/wiki?curid=2782064", "title": "Sonia e le sorelle", "text": ""}
{"id": "2782070", "revid": "767487", "url": "https://it.wikipedia.org/wiki?curid=2782070", "title": "Yogi, Cindy e Bubu", "text": "Yogi, Cindy e Bubu (\"Hey There, It's Yogi Bear!\") \u00e8 un film d'animazione musicale del 1964 di Hanna-Barbera basato sulla serie animata \"L'orso Yoghi\" (\"The Yogi Bear Show\").\nTrama.\nLa Primavera \u00e8 tornata e l'orso Yoghi si risveglia dal letargo. Ritrova, cos\u00ec, l'amico orsacchiotto Bubu compagno di tante avventure, anche lui appena svegliatosi, e il Ranger Smith del parco di Jellystone in cui loro vivono. Il \"ranger\" non vuole che i turisti diano da mangiare agli orsi perch\u00e9 \u00e8 una regola del parco e per liberarsi del simpatico rompiscatole, sempre in cerca di cestini da \"picnic\" che sottrae coi pi\u00f9 svariati stratagemmi, lo manda allo \"zoo\" di San Diego dove avevano bisogno di un orso. Yoghi, per\u00f2, manda al suo posto l'orso \"Corn Pone\" convincendolo grazie alla sua straordinaria furbizia e riuscendo cos\u00ec anche a farsi un nuovo nome, ovvero \"il Fantasma Bruno\", per riprendere a derubare i turisti senza che i due \"ranger\" Smith e Jones sappiano chi \u00e8 stato. Non fa i conti per\u00f2 con Cindy, la deliziosa orsetta innamorata di lui, che credendo che Yoghi sia a San Diego riesce a farsi trasferire anche lei per raggiungerlo. Smith la manda invece allo \"zoo\" di Saint Louis ma non giunge a destinazione: finisce nelle mani di Grifter e Snively, proprietari di un circo, i quali la tengono prigioniera e la fanno esibire come \"equilibrista funambola\" per riguadagnare l'attenzione del pubblico e far fortuna, poich\u00e9 erano in declino. Yoghi e Bubu allora fuggono dal parco, per ritrovarla e salvarla. Alla fine faranno ritorno tutti a \"Jellystone\" a bordo dell'elicottero del \"ranger\" Smith.\nColonna sonora.\nAlbum.\nTracce.\nDove non indicato diversamente, le tracce sono brani strumentali composti da Marty Paich.\nLato A\nLato B\nDistribuzione.\nData di uscita.\nLe date di uscita internazionali sono state:\nEdizione italiana.\nIl doppiaggio italiano del film fu eseguito dalla C.D.C. e il cast \u00e8 quindi diverso da quello delle serie televisive, con l'eccezione di Francesco Mul\u00e8 la cui partecipazione fu concessa dalla S.A.S. Le canzoni furono mantenute in inglese. Nei dialoghi il ranger Smith non viene mai chiamato ranger, ma guardaboschi o capo.\nA partire dal 1992 il film \u00e8 stato distribuito in VHS e in televisione in un'edizione priva di alcune scene, oltre che dei titoli di testa (che appaiono invece in sovrimpressione sulle inquadrature iniziali). Per la distribuzione in DVD-Video e in streaming \u00e8 stata ripristinata la versione integrale ma, essendo andato perduto il doppiaggio originario, le scene ripristinate sono state ridoppiate.\nEdizioni home video.\nIl 2 Dicembre 2008 la Warner Home Video ha fatto uscire la versione su DVD del film. La versione italiana \u00e8 uscita nel febbraio del 2009."}
{"id": "2782071", "revid": "287204", "url": "https://it.wikipedia.org/wiki?curid=2782071", "title": "Club Atletico Tigre", "text": ""}
{"id": "2782075", "revid": "288300", "url": "https://it.wikipedia.org/wiki?curid=2782075", "title": "Cirilo Antonio Mora Ortiz", "text": ""}
{"id": "2782076", "revid": "287204", "url": "https://it.wikipedia.org/wiki?curid=2782076", "title": "Claudio Morel Rodriguez", "text": ""}
{"id": "2782077", "revid": "729019", "url": "https://it.wikipedia.org/wiki?curid=2782077", "title": "Strada statale 448 di Baschi", "text": "La strada statale 448 di Baschi (SS 448) \u00e8 una strada statale italiana che si sviluppa interamente in territorio umbro.\nStoria.\nLa strada statale 448 venne istituita nel 1964 con i seguenti capisaldi d'itinerario: \"Innesto Strada statale n. 79-\"bis\" \u00abOrvietana\u00bb presso Todi - innesto Strada statale n. 205 \u00abAmerina\u00bb presso Baschi\", per una lunghezza di 21,500 chilometri.\nNel 1989 il tracciato della strada venne prolungato dall'innesto fra la SS 79 bis fino alla SS 3 bis presso Ponte Rio di Todi.\nIn base al decreto legislativo n. 112 del 1998, nel 2001 la gestione pass\u00f2 dall'ANAS alla Regione Umbria che devolse poi le competenze alla Provincia di Perugia mantenendone comunque la titolarit\u00e0; a seguito del decreto del Presidente del Consiglio dei Ministri del 23 novembre 2004, dal 4 settembre 2006 la gestione dell'arteria \u00e8 tornata ad essere di competenza dell'ANAS.\nPercorso.\nLunga poco pi\u00f9 di 25 chilometri, si dirama dalla strada statale 205 Amerina nel territorio comunale di Baschi, pochi chilometri a sud-est di Orvieto, in provincia di Terni. Segue poi il corso del Tevere, costeggiando il lago di Corbara (scavalcandone un'insenatura mediante un ponte) e innestandosi infine nella strada statale 3 bis Tiberina (o E45) presso Todi, in provincia di Perugia.\nLa strada, a carreggiata unica, non attraversa alcun centro abitato. Costituisce la pi\u00f9 scorrevole via di collegamento tra le citt\u00e0 di Orvieto e Todi, in quanto la strada statale 79 bis Orvietana, che le connette direttamente, \u00e8 di gran lunga pi\u00f9 tortuosa e movimentata dal punto di vista altimetrico."}
{"id": "2782078", "revid": "75706", "url": "https://it.wikipedia.org/wiki?curid=2782078", "title": "Strada Statale 448 di Baschi", "text": ""}
{"id": "2782079", "revid": "288300", "url": "https://it.wikipedia.org/wiki?curid=2782079", "title": "Gustavo Alfredo Neffa Rodr\u00edguez", "text": ""}
{"id": "2782080", "revid": "287204", "url": "https://it.wikipedia.org/wiki?curid=2782080", "title": "Gustavo Alfredo Neffa Rodriguez", "text": ""}
{"id": "2782081", "revid": "274179", "url": "https://it.wikipedia.org/wiki?curid=2782081", "title": "VK Primorac Kotor", "text": ""}
{"id": "2782082", "revid": "287204", "url": "https://it.wikipedia.org/wiki?curid=2782082", "title": "Jorge Nunez", "text": ""}
{"id": "2782083", "revid": "288300", "url": "https://it.wikipedia.org/wiki?curid=2782083", "title": "Jorge Mart\u00edn N\u00fa\u00f1ez", "text": ""}
{"id": "2782084", "revid": "287204", "url": "https://it.wikipedia.org/wiki?curid=2782084", "title": "Jorge Martin Nunez", "text": ""}
{"id": "2782086", "revid": "288300", "url": "https://it.wikipedia.org/wiki?curid=2782086", "title": "Curve TTT", "text": ""}
{"id": "2782087", "revid": "288300", "url": "https://it.wikipedia.org/wiki?curid=2782087", "title": "Curva TTT", "text": ""}
{"id": "2782091", "revid": "446353", "url": "https://it.wikipedia.org/wiki?curid=2782091", "title": "Battaglia del Mare di Giava", "text": "La battaglia del Mare di Giava venne combattuta tra le forze navali alleate nell'area del sud-est asiatico, sotto il comando olandese e la sigla ABDA (American-British-Dutch-Australian Command), e le forze imperiali giapponesi, composte dalla Forza Sud della Marina imperiale giapponese.\nLe operazioni navali terminarono disastrosamente per gli alleati e, di conseguenza, le forze terrestri prive di appoggio navale e rifornimenti dovettero capitolare entro breve tempo. Le forze che ne furono in grado si ritirarono verso l'Australia. Tutti i possedimenti delle Indie orientali olandesi caddero sotto il controllo giapponese.\nLe forze alleate furono sottoposte a bombardamenti aerei e il combattimento navale che segu\u00ec vide l'affondamento di 3 incrociatori prima, poi altri 2 incrociatori e 4 cacciatorpediniere.\nIl prologo.\nLa battaglia inizi\u00f2 attorno alle navi da trasporto giapponesi, con le navi alleate che cercavano di stringere la distanza per colpire. I cacciatorpediniere giapponesi lanciarono varie salve di siluri Type 93 (in tutto 96), ma uno solo and\u00f2 a segno affondando il cacciatorpediniere \"Kortenaer\". I vari scambi di artiglieria invece non diedero alcun esito, eccetto un colpo alle caldaie dell'\"Exeter\" che lo costrinse a ridurre notevolmente la velocit\u00e0 e allontanarsi. Anche il cacciatorpediniere \"Electra\" venne affondato dopo aver incassato varie cannonate.\nLa battaglia.\nGi\u00e0 in precedenza la forza d'attacco era stata fatta segno ai siluri dell'incrociatore Jintsu e di alcuni cacciatorpediniere, ma una pronta accostata comandata da Doorman aveva evitato la salva. Nel fare rotta a nordest, la forza trov\u00f2 una serie di uomini in mare, superstiti dell'affondamento del \"Kortenaer\", e il cacciatorpediniere \"Encounter\" venne distaccato per assistere i naufraghi. La forza quindi era ridotta ai soli 4 incrociatori (l'Exeter si era allontanato a velocit\u00e0 ridotta). \nAi cacciatorpediniere statunitensi venne data l'autorizzazione di fare rotta su Surabaya per rifornirsi; la squadra fece rotta ad ovest e verso le 21:45 del 27 febbraio 1942, durante la manovra, il cacciatorpediniere \"Jupiter\" salt\u00f2 in aria su una mina.\nAvendo successivamente fatto rotta a nord, alle 22 circa le navi alleate si trovarono questa volta su rotta parallela a quella delle navi nipponiche, e sotto il preciso fuoco degli incrociatori pesanti giapponesi, ognuno con 10 cannoni da 203 mm e siluri pesanti. Lo scambio di artiglierie fu inefficace, ma verso le 23 venne lanciata dai giapponesi una nuova salva di siluri, 8 dal \"Nachi\" e 4 dall'\"Haguro\".\nNell'attacco, l'HNLMS \"De Ruyter\" venne affondato insieme col \"Java\". L'ammiraglio Doorman trov\u00f2 la morte durante l'affondamento della sua nave, ma prima diede ordine agli incrociatori \"Perth\" e \"Houston\" di sganciarsi e raggiungere un porto amico. I quattro cacciatorpediniere statunitensi del \"DesRon58\" (Destroyer Squadron 58), USS \"Alden\", USS \"John D. Edwards\", USS \"John D. Ford\" e USS \"Paul Jones\", coprirono la ritirata degli incrociatori che fecero rotta verso i porti australiani.\nIl seguito.\nNessuna delle navi maggiori raggiunse porti amici. L'HMS Exeter, scortata dai cacciatorpediniere HNLMS \"Witte de With\" e HMS \"Encounter\", che l'aveva raggiunta coi naufraghi del \"Kortenaer\" fu raggiunta anche dai caccia del \"DesRon58\" e punt\u00f2 verso lo stretto della Sonda ad ovest a 23 nodi, il massimo delle possibilit\u00e0 della Exeter. Avvistate alle 0400 del 1\u00ba marzo altre navi (evidentemente nemiche, non essendoci altre forze ABDA nell'area), la squadra cambi\u00f2 rotta verso sud-est e poi est. Circondata da 4 incrociatori pesanti ed almeno 5 cacciatorpediniere di scorta, la Exeter ormai immobilizzata e senza energia elettrica venne affondata da cacciatorpediniere giapponesi insieme con i suoi due caccia di scorta; i cacciatorpediniere statunitensi riuscirono a nascondersi in un piovasco e sfuggire alle navi giapponesi rasentando la costa.\nGli altri due incrociatori, il \"Perth\" e lo \"Houston\", il 28 febbraio ricevettero l'ordine di raggiungere Tjilatjap attraverso lo stretto della Sonda. Per caso, anche il convoglio di invasione della 16\u00aa armata giapponese con la sua scorta ravvicinata di un incrociatore leggero, il \"Natori\" e 7 cacciatorpediniere, si trovavano nell'area e le due navi vennero avvistate dal cacciatorpediniere nipponico \"Fubuki\" che li segu\u00ec furtivamente. Quando le due navi avvistarono un'altra nave nella nebbia, a circa 8\u00a0km, ritenendo potesse essere una corvetta australiana di pattuglia tentarono di scambiare i segnali di riconoscimento, e in mancanza di corretta risposta aprirono il fuoco. Oltre alla scorta ravvicinata del convoglio giapponese, nell'area era presente anche la scorta distante della quale faceva parte la 1\u00aa divisione incrociatori, con i due incrociatori pesanti classe Mogami, il capoclasse omonimo e il \"Mikuma\". Nella battaglia che segu\u00ec, i due incrociatori vennero affondati, con 696 morti sullo \"Houston\" e 375 sul \"Perth\". Entrambi i capitani vennero uccisi in combattimento. Il \"Mikuma\" ebbe 6 morti ed 11 feriti per i colpi da 203mm ricevuti dallo \"Houston\". Perdite minori sui caccia \"Shirayuki \" e \"Harukaze\". Anche alcuni trasporti giapponesi vennero affondati per fuoco amico, dalle raffiche di siluri lanciati nella notte dai cacciatorpediniere giapponesi. Su uno di essi si trovava il tenente generale Hitoshi Imamura, comandante delle forze di invasione, che si salv\u00f2 tuffandosi in mare e venne ripescato pi\u00f9 tardi. Due dei trasporti e un dragamine furono persi, mentre altri due vennero rimessi a galla in seguito. Nel frattempo, il cacciatorpediniere olandese \"Evertsen\", che navigava indipendentemente lungo la stessa rotta, venne avvistato e attaccato ma in primo tempo riusc\u00ec a sfuggire, dovendo per\u00f2 invertire la rotta. Pi\u00f9 tardi, anch'esso venne individuato e affondato dai due cacciatorpediniere \"Murakumo\" e \"Shirakumo\"."}
{"id": "2782092", "revid": "767487", "url": "https://it.wikipedia.org/wiki?curid=2782092", "title": "Il ladro di perle", "text": "Il ladro di perle (\"A Rogue's Romance\") \u00e8 un film muto del 1919 diretto da James Young su un ladro in guanti bianchi. Un piccolo ruolo anche per un giovane Rodolfo Valentino, danzatore apache.\nTrama.\nInsignito della Croce di Guerra, Monsieur Picard frequenta i salotti dell'aristocrazia francese. Ma \u00e8 anche un ladro che si beffa bellamente della polizia.\nUna notte, assistendo a una danza Apache, Picard viene a sapere che uno dei suoi tre bambini adottivi sta molto male. La sua auto non funziona e allora costringe Helen Deprenay a lasciargli la sua macchina, con a garanzia la Croce di Guerra.\nLa polizia sembra essere sulle sue tracce. Nelle vesti di Du Bois, agente di Scotland Yard, Picard \u00e8 presente dai Deprenay quando viene rubato un collier: smaschera il ladro e poi informa la polizia che Picard non esiste pi\u00f9.\nLui e Helen fuggono verso una vita nuova, da vivere insieme.\nDistribuzione.\nIl film usc\u00ec nelle sale statunitensi il 9 giugno 1919, distribuito dalla Vitagraph Company of America. In Italia arriv\u00f2 nel 1925, distribuito sempre dalla Vitagraph.\nCensura.\nLa censura italiana impose che per la versione distribuita sulla penisola venisse abbreviare la danza degli apache, eliminando tutti i quadri brutali e di volgarit\u00e0 in cui si vede uno degli apache che col fischio chiama la danzatrice, e poi, durante il ballo la getta a terra due volte, nonch\u00e9 l'atto della consegna del danaro da parte della danzatrice al suo sfruttatore."}
{"id": "2782094", "revid": "1543377", "url": "https://it.wikipedia.org/wiki?curid=2782094", "title": "Spettroscopia XANES", "text": "La spettroscopia XANES (dall'inglese X-ray absorption near edge structure) \u00e8 un tipo di spettroscopia XAS. Lo spettro XAS infatti viene convenzionalmente diviso nella regione XANES (X-ray Absorption Near Edge Structure), da prima della soglia a circa 50 eV dopo la soglia, e nella regione EXAFS (Extended X-ray Absorption Fine Structure), che si estende fino alla fine dello spettro.\nStoria.\nNegli anni sessanta la ricerca si era focalizzata sugli spettri di assorbimento X degli atomi. In questi spettri sotto l'energia di ionizzazione del livello di core appaiono stati di Rydberg legati, e sopra l'energia del potenziale di ionizzazione appaiono picchi di assorbimento dovuti a eccitazioni doppie.\nL'origine fisica delle strutture negli spettri di assorbimento dei raggi X nella materia condensata nella regione delle basse energie vicino alla soglia di assorbimento da livelli interni atomici, fu oggetto di studio negli anni settanta usando i primi laboratori di radiazione di sincrotrone: in Europa presso gli elettrosincrotroni di Frascati e Amburgo, e in USA presso gli anelli di accumulazione di Madison nel Wisconsin, e SSRL a Stanford. L'acceso dibattito era tra diverse ipotesi in competizione per gli stati finali:\nL'acronimo XANES fu inventato nel 1980 da Antonio Bianconi per indicare gli spettri di assorbimento dei raggi X ove gli stati finali sono descritti da risonanze di scattering multiplo. Infatti i risultati sperimentali ottenuti presso lo Stanford Synchrotron Radiation Laboratory (SSRL) chiaramente validavano l'ipotesi che gli stati finali nel continuo nella regione 5-100 eV sopra la soglia erano \"inner well resonances\" descritte dalla teoria dello scattering multiplo e gli stati finali alla soglia erano \"eccitoni di core\" negli isolanti e stati all'energia di Fermi nei metalli.\nNel 1982 \u00e8 stato pubblicato il primo articolo sull'applicazione di questa tecnica per la determinazione della struttura locale in sistemi metallo-organici complessi.\nRecentemente la comunit\u00e0 scientifica ha raggiunto un accordo sull'interpretazione degli spettri XANES basata sul metodo teorico per descrivere lo stato finale detto \"full multiple scattering\" in accordo con la proposta di Bianconi del 1980..\nDifferenze tra XANES e EXAFS.\nAnche se la divisione tra XANES e EXAFS non poggia su ferme basi teoriche, con le due tecniche si possono investigare aspetti differenti."}
{"id": "2782095", "revid": "219355", "url": "https://it.wikipedia.org/wiki?curid=2782095", "title": "X-ray absorption near edge structure", "text": ""}
{"id": "2782096", "revid": "767487", "url": "https://it.wikipedia.org/wiki?curid=2782096", "title": "Fabio KoRyu Calabr\u00f2", "text": "Nel 1985 \u00e8 diventato monaco zen, ed ha quindi aggiunto al suo nome e cognome, Fabio Calabr\u00f2, il nome KoRyu.\nBiografia.\nDopo aver studiato arte ed architettura, si dedica alla musica, scrivendo le prime canzoni; dal 1989 si dedica alla composizione di canzoni umoristiche, ed inizia ad esibirsi dal vivo accompagnandosi con l'ukulele e, pi\u00f9 raramente, con il banjo, proponendo oltre ai suoi brani anche alcune cover di altri artisti, tra cui un medley di canzoni di Lucio Battisti \"cucite\" insieme e perci\u00f2 intitolato \"Cucio Battisti\".\nPer i suoi spettacoli conia il termine di \"musicabaret\".\nPartecipa ad alcune edizioni del \"Ferrara Buskers Festival\", e viene notato da Maurizio Costanzo, che lo fa esibire, a partire dal 1994, in varie puntate del \"Maurizio Costanzo Show\".\nAppassionato fan dei Beatles, ha realizzato dapprima una versione in italiano dell'intero Album bianco nel 2000, intitolata \"Albume bianco\", che ha ricevuto molte recensioni positive e poi, nel 2007, ha ripetuto l'operazione con \"Sergio Pepe e l'orchestrina cuori solitari\", cio\u00e8 \"Sgt. Pepper's Lonely Hearts Club Band\", sebbene traduzione corretta di Sgt. sia \"Sergente\" anzich\u00e9 Sergio. Entrambi i dischi sono stati pubblicati dall'etichetta Vetrocipolla.\nNel 2013 ripete l'operazione per la terza volta con \"Rivoltella\", versione in italiano di \"Revolver\".\nA partire dal 2000 si esibisce anche all'estero, in Svizzera e Germania; il repertorio beatlesiano in italiano gli vale inoltre una collaborazione con Aldo Tagliapietra de Le Orme, con cui realizza una versione per sitar ed ukulele di \"Norwegian Wood\".\nSi dedica anche al teatro, e nel 2006 recita in \"Esercizi di stile\" di Raymond Queneau, con la regia di Luigi Scaringella.\nNel 2008 si esibisce a Vicenza al \"UKEit, festival italiano dell'ukulele\".\nNel 2009 partecipa al disco collettivo UKEit - L'ukulele italiano - vol. 1, curato dall'etichetta Barlumen Records.\nInsieme a Sandro Di Pisa e Gilberto Tarocco, ha formato il trio \"Fabio KoRyu Calabr\u00f2 e i Colibr\u00ec\".\nNel 2018 partecipa all'album \"Powerillusi &amp; Friends\" dei Powerillusi; nel disco interpreta il brano \"Per fare un disco\" accompagnandosi con l'ukulele."}
{"id": "2782097", "revid": "124565668", "url": "https://it.wikipedia.org/wiki?curid=2782097", "title": "Spettroscopia EXAFS", "text": "La spettroscopia EXAFS (dall'inglese extended X-ray absorption fine structure) \u00e8 un tipo di spettroscopia XAS. Lo spettro XAS infatti viene convenzionalmente diviso nella regione XANES (X-ray Absorption Near Edge Structure), da prima della soglia a 60-100 eV dopo la soglia, e nella regione EXAFS (Extended X-ray Absorption Fine Structure), che si estende fino alla fine dello spettro.\nAnalisi dei dati.\nIl segnale EXAFS totale formula_1 \u00e8 stato modellizzato come somma di sinusoidi, pesate per vari fattori che tengono conto dei parametri strutturali. Lo spazio di riferimento \u00e8 quello dei vettori d'onda, k, che viene ottenuto per semplice trasformazione dallo spazio delle energie:\nformula_2\nAttraverso una serie di approssimazioni, indicando con formula_3 la posizione della soglia, formula_4 il coefficiente di assorbimento totale, e formula_5 il coefficiente di assorbimento \"atomico\" che varia lentamente con l'energia, e che si avrebbe senza segnale EXAFS, si ricava la formula pi\u00f9 semplice:\nformula_6\nDove l'indice della somma si estende a tutte le shell di coordinazione considerate. formula_7 \u00e8 la distanza interatomica, e da essa dipende la frequenza di oscillazione della sinusoide: ad atomi vicini corrispondono oscillazioni lente, ad atomi lontani oscillazioni pi\u00f9 fitte. formula_8 \u00e8 il numero di atomi scatteratori: pi\u00f9 \u00e8 alto il numero di coordinazione, pi\u00f9 sar\u00e0 intenso il segnale EXAFS. Il primo termine esponenziale smorza il segnale ad alti valori di formula_9 per tenere conto del disordine: formula_10 \u00e8 il fattore di Debye-Waller, e corrisponde, in approssimazione armonica, alla larghezza a mezza altezza della distribuzione gaussiana delle distanze interatomiche.\nIl fattore formula_11 \u00e8 un integrale di sovrapposizione degli elettroni \"spettatori\" fra stato iniziale e stato finale (tende a 1 se gli elettroni non rilassano). La funzione formula_12 \u00e8 l'ampiezza di scattering, dipendente dall'atomo assorbitore e dello scatteratore. Lo spostamento di fase \u00e8 diviso in un termine formula_13 per l'assorbitore e in un termine formula_14 per lo scatteratore. Il secondo fattore esponenziale riduce l'orizzonte sondabile dal fotoelettrone, tenendo conto del suo cammino libero medio, formula_15.\nLe funzioni di fase e ampiezza di scattering formula_14 e formula_12 sono caratteristiche di ogni diverso elemento, il che rende possibile chiarificare nel dettaglio l'intorno dell'atomo assorbitore (anche se \u00e8 difficile distinguere fra atomi con numero atomico vicino, come ossigeno e azoto, o ferro e cobalto).\nDato che il segnale EXAFS formula_1 \u00e8 una somma di sinusoidi nello spazio dei vettori d'onda, la trasformata di Fourier permette di farla diventare una funzione formula_19 nello spazio delle distanze, in cui il fotoassorbitore corrisponde allo zero, e gli atomi scatteratori corrispondono a picchi nella pseudo-funzione di distribuzione radiale (i picchi non sono centrati alle distanze interatomiche per effetto dello spostamento di fase).\nformula_20\nDove formula_21 \u00e8 una funzione finestra che evita gli effetti di troncamento agli estremi del segnale, e formula_22 \u00e8 un fattore moltiplicativo per amplificare il segnale ad alti valori di k.\nAttraverso la trasformata di Fourier si \u00e8 sviluppato un metodo molto diffuso per ottenere il segnale formula_1 attraverso la sottrazione del background atomico formula_5: dato che i picchi di formula_19 corrispondono a distanze interatomiche, qualsiasi segnale sotto 1 \u00c5 \u00e8 fisicamente inaccettabile, e non porta alcuna informazione. Il background atomico formula_5 \u00e8 definito quindi come quella funzione che minimizza le componenti a bassa frequenza dello spettro di assorbimento, estraendo esclusivamente il segnale oscillatorio.\nLa maggioranza dei ricercatori usa l'approccio dei cammini di scattering (formalismo di Rehr-Albers) su cui \u00e8 basato il programma FEFF, per il calcolo del segnale EXAFS. In questa procedura, nel cluster di atomi costruito intorno all'atomo assorbitore vengono identificati tutti i possibili cammini di scattering multiplo, che vengono parametrizzati in modo simile a quelli di scattering singolo per potere applicare l'equazione dell'EXAFS. Una routine valuta l'enorme numero dei cammini, considerando solo quelli la cui ampiezza supera un certo valore.\nLe operazioni di estrazione e di fitting dei dati possono essere effettuati con programmi scritti \"ad hoc\" per le particolari esigenze di ognuno.\nL'alternativa, diffusa per ambiti specifici come cluster metallici, liquidi e amorfi, \u00e8 rappresentata da GNXAS, composto da un unico pacchetto per effettuare tutte le operazioni. In questo approccio, il cluster di atomi da usare come modello viene scomposto in configurazioni a due, tre, o pi\u00f9 corpi, e vengono generati i segnali EXAFS delle funzioni di distribuzione corrispondenti. Il fitting coinvolge l'intero segnale XAS, senza usare la trasformata di Fourier, e sfrutta la libreria Minuit del CERN, particolarmente flessibile e sofisticata nell'analisi delle incertezze."}
{"id": "2782098", "revid": "219355", "url": "https://it.wikipedia.org/wiki?curid=2782098", "title": "X-ray absorption fine structure", "text": ""}
{"id": "2782099", "revid": "767487", "url": "https://it.wikipedia.org/wiki?curid=2782099", "title": "Mahlon Dickerson", "text": "Biografia.\nFu il decimo Segretario della marina statunitense durante la Presidenza di Andrew Jackson prima e nel coorso della presidenza di Martin Van Buren poi. Fratello maggiore del governatore dello stato del New Jersey Philemon Dickerson.\nLa sua educazione scolastica fu dapprima privata attraverso l'impiego di tutori, poi frequent\u00f2 il \"College of New Jersey\" (l'attuale Universit\u00e0 di Princeton ) terminando gli studi nel 1789. Divenne il settimo Governatore del New Jersey e membro del Senato."}
{"id": "2782103", "revid": "92723", "url": "https://it.wikipedia.org/wiki?curid=2782103", "title": "Donald William Wuerl", "text": "Biografia.\nDopo i primi studi compiuti al Saint Mary of the Mount School di Pittsburgh, sua citt\u00e0 natale, frequenta il seminario Saint Gregory di Cincinnati. Si iscrive poi all'Universit\u00e0 Cattolica d'America. Studia anche a Roma presso la Pontificia Universit\u00e0 Gregoriana e di San Tommaso. In quest'ultima consegue il dottorato in teologia.\nViene ordinato sacerdote il 17 dicembre 1966 da Francis Frederick Reh, all'epoca rettore del Pontificio Collegio Nord Americano ove Wuerl ha studiato prima di trasferirsi a Roma.\nSvolge il suo ministero sacerdotale nella sua diocesi natale, anche come segretario del futuro cardinale John Joseph Wright, seguendolo nel suo trasferimento a Roma e pure nella partecipazione al conclave dell'ottobre 1978.\nIl 30 novembre 1985 viene eletto vescovo ausiliare di Seattle e al contempo vescovo titolare di Rosemarkie.\nRiceve la consacrazione episcopale il 6 gennaio successivo nella basilica di San Pietro in Vaticano per imposizione della mani del papa Giovanni Paolo II, e dei cardinali Agostino Casaroli e Bernardin Gantin.\nL'11 febbraio 1988 viene nominato vescovo di Pittsburgh.\nIl 16 maggio 2006 viene promosso arcivescovo di Washington in sostituzione del cardinale Theodore Edgar McCarrick, dimissionario per raggiunti limiti d'et\u00e0.\nPapa Benedetto XVI lo eleva al rango di cardinale con il titolo presbiterale di San Pietro in Vincoli nel concistoro del 20 novembre 2010.\nIl 22 ottobre 2011 \u00e8 nominato relatore generale della XIII Assemblea Generale Ordinaria del Sinodo dei Vescovi, il 21 aprile 2012 membro della Congregazione per la dottrina della fede.\nIl 12 ottobre 2018 papa Francesco accoglie la sua rinuncia per raggiunti limiti d'et\u00e0. Il 12 novembre 2020, al compimento del suo ottantesimo genetliaco, \u00e8 uscito dal novero dei cardinali elettori.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "2782106", "revid": "1543377", "url": "https://it.wikipedia.org/wiki?curid=2782106", "title": "Spettroscopia NEXAFS", "text": "La spettroscopia NEXAFS (dall'inglese Near Edge X-ray Absorption Fine Structure) \u00e8 un tipo di spettroscopia XAS.\nNEXAFS introdotto nel 1983 \u00e8 un sinonimo di XANES (dall'inglese \"X-ray absorption near edge structure\") introdotto nel 1980, universalmente usato in molti campi della fisica, chimica e altre scienze. NEXAFS \u00e8 usato spesso nella spettroscopia a raggi X soft (o \"raggi X soffici\"), cio\u00e8 fotoni X con energia minore a 1000 elettronvolt.\nLa spettroscopia NEXAFS o XANES si distingue dalla spettroscopia EXAFS propriamente detta perch\u00e9 la NEXAFS si concentra sulla struttura fine sotto 30 elettronvolt mentre EXAFS considera lo spettro \"esteso\" fino a energie molto pi\u00f9 elevate."}
{"id": "2782108", "revid": "219355", "url": "https://it.wikipedia.org/wiki?curid=2782108", "title": "Fotoni X", "text": ""}
{"id": "2782109", "revid": "219355", "url": "https://it.wikipedia.org/wiki?curid=2782109", "title": "NEXAFS", "text": ""}
{"id": "2782110", "revid": "219355", "url": "https://it.wikipedia.org/wiki?curid=2782110", "title": "Near edge X-ray absorption fine structure", "text": ""}
{"id": "2782113", "revid": "219355", "url": "https://it.wikipedia.org/wiki?curid=2782113", "title": "Fluorescenza a raggi X", "text": ""}
{"id": "2782117", "revid": "287204", "url": "https://it.wikipedia.org/wiki?curid=2782117", "title": "Yamon Figurs", "text": "Nella NFL.\nStagione 2007.\nPreso come 74\u00aa scelta dai Baltimore Ravens, \u00e8 sceso in campo per la prima volta in una partita ufficiale il 16 settembre contro i New York Jets, ha giocato 14 partite di cui nessuna da titolare facendo una ricezione per 36 yard, una corsa perdendo una iarda, 46 ritorni su kickoff per 1138 yard \"record personale\", con un touchdown\"record personale\" e 2 fumble, 16 ritorni su punt per 171 yard \"record personale\", con un touchdown\"record personale\", 9 faircatch e 2 fumble, in totale dei 4 fumble subiti uno \u00e8 stato perso e 2 sono stati recuperati.\nStagione 2008.\nHa giocato 12 partite di cui nessuna da titolare facendo una ricezione per 43 yard\"record personale\" con un touchdown\"record personale\", 29 ritorni su kick off per 608 yard con un fumble, 23 ritorni su punt per 138 yard con 11 faircatch e 2 fumble, 3 tackle\"record personale\" tutti da solo, in totale deu 3 fumble subiti uno \u00e8 stato recuperato.\nStagione 2009.\nIl 5 settembre viene svincolato dai \"Ravens\", il giorno seguente firma con i Detroit Lions dove gioca 3 partite di cui nessuna da titolare facendo una ricezione per 7 yard, una corsa perdendo 2 yard ed un tackle da solo.\nPoi viene svincolato il 30 settembre e firma il 13 ottobre con i Tampa Bay Buccaneers dove gioca 3 partite di cui nessuna da titolare facendo 5 ritorni su kick off per 105 yard e 2 ritorni su punt per 21 yard con 2 faircatch. Viene pubblicato il 22 dicembre.\nIl 13 gennaio 2010 firma con gli Oakland Raiders un contratto come futura riserva.\nStagione 2010.\nIl 15 settembre viene svincolato per far un posto nei 53 giocatori del \"roster\" dei Raiders a Erik Pears.\nVittorie e premi.\nNessuno."}
{"id": "2782118", "revid": "767487", "url": "https://it.wikipedia.org/wiki?curid=2782118", "title": "Fuga in Francia", "text": "Fuga in Francia \u00e8 un film neorealista del 1948 diretto da Mario Soldati, che racconta il tentativo di un criminale di guerra italiano di rifugiarsi in Francia.\nTrama.\nRiccardo Torre, un ex gerarca fascista condannato a morte in Italia per crimini di guerra, cerca di espatriare in Francia per sfuggire alla giustizia italiana. Dopo un infruttuoso tentativo di raggiungere la Francia in aeroplano, progetta di entrarvi clandestinamente attraverso un valico dell'alta Val di Susa. L'uomo \u00e8 braccato: i quotidiani danno in prima pagina la notizia della sua fuga corredata di foto e dall'informazione di una ingente taglia di 1 milione di lire destinata a chi desse informazioni utili alla cattura. Travestito da prete si reca al collegio \u00abCarlo Alberto\u00bb di Moncalieri per chiedere denaro e abiti civili al rettore, suo amico d'infanzia. Viene tuttavia riconosciuto da suo figlio Fabrizio, un bambino di circa 10 anni allievo del collegio, il quale chiede al padre di portarlo con s\u00e9. L'ex gerarca acconsente alla richiesta del figlio ritenendo che la presenza di un bambino, diminuendo i sospetti che potrebbe suscitare un viaggiatore solitario, possa favorire la fuga.\nPadre e figlio raggiungono di sera Oulx, nei pressi del confine francese e si recano in un modesto albergo dove sono ospitati tre giovani italiani che vorrebbero recarsi clandestinamente in Francia: Gino, Tembien, un operaio antifascista, e un suonatore di fisarmonica detto \"il Tunisino\". L'ex gerarca, dopo essersi tagliato la barba per attenuare la somiglianza con le sue foto diffuse attraverso la stampa, si presenta agli altri ospiti dell'albergo come l'\u00abingegner Derossi\u00bb. Padre e figlio sono tuttavia riconosciuti dalla cameriera dell'albergo, Pierina, gi\u00e0 loro domestica a Roma. Pi\u00f9 tardi Riccardo Torre, temendo che Pierina possa denunciarlo, sgozza la giovane lasciando dei segni che possano far accusare dell'omicidio il giovane amante della cameriera. Riccardo Torre, presentandosi come un imprenditore in difficolt\u00e0 economiche, si unisce, insieme col figlio, ai tre giovani che tentano di espatriare clandestinamente in Francia in cerca di lavoro.\nUna tormenta di neve costringe i viandanti a rifugiarsi in una casermetta. Il Tunisino inizia a cantare la canzone napoletana \"Comme facette mammeta\", accompagnandosi con la fisarmonica, quando la sua attenzione viene attratta da un foglio di giornale in cui compare la foto del fuggiasco. Fra il Tunisino e l'ex gerarca inizia una contrattazione allusiva fatta attraverso le parole della canzone. Gino e Tembien, insospettiti, si impadroniscono del giornale e dalla foto riconoscono anch'essi nel loro compagno di fuga il criminale di guerra. I tre decidono di consegnare l'ex gerarca ai carabinieri; Riccardo Torre per\u00f2 simula una distorsione al collo del piede e l'impossibilit\u00e0 a camminare; Gino e Tembien si allontanano alla ricerca di legno per creare una barella, portando con loro il piccolo Fabrizio, mentre il Tunisino, armato, viene lasciato a guardia di Riccardo Torre. Costui riesce tuttavia a corrompere il Tunisino e a convincerlo a recarsi insieme in Francia. I due vengono per\u00f2 rintracciati da Gino e Tembien, seguiti dal bambino. Riccardo Torre, che si era impossessato della pistola del Tunisino, decide di uccidere i tre giovani; ma il piccolo Fabrizio si unisce ai tre. Segue una colluttazione durante la quale Riccardo Torre ferisce con un colpo di pistola il figlioletto e poi si d\u00e0 alla fuga. L'ex gerarca verr\u00e0 catturato pi\u00f9 tardi dalla polizia francese nei pressi dell'autoambulanza, nella quale era stato raccolto il bambino, a cui si era avvicinato per vedere cosa fosse successo. Il piccolo Fabrizio verr\u00e0 adottato da Tembien.\nProduzione.\nIl film fu prodotto da Carlo Ponti il quale aveva avuto anche l'ispirazione del soggetto dopo aver letto su un giornale la notizia della fuga in Francia di un gerarca fascista. Mario Soldati non fu tuttavia del tutto contento della produzione affermando fra l'altro che, per motivi economici, Ponti non aveva permesso agli sceneggiatori neanche la possibilit\u00e0 di visitare i luoghi dove si sarebbe svolta l'azione.\nCritica.\nIl film non raccolse giudizi positivi: nell'immediato dopoguerra Mario Soldati era giudicato \"calligrafo\", un autore molto sensibile ai problemi formali ma non a quelli dell'impegno politico. Col tempo il giudizio sul film \u00e8 mutato. Nel 2006 \u00e8 stata ultimata dalla Cineteca Nazionale la versione restaurata del film, proiettata alla 63\u00aa Mostra internazionale d'arte cinematografica di Venezia (2006). Conclude Paolo Mereghetti:\nIl tema del passaggio clandestino in Francia attraverso i valichi innevati di montagna sar\u00e0 ripreso da Pietro Germi nel film neorealista \"Il cammino della speranza\" (1950)\nIncasso.\nIncasso accertato a tutto il 31 dicembre 1952 Lit. 63.750.000"}
{"id": "2782120", "revid": "767487", "url": "https://it.wikipedia.org/wiki?curid=2782120", "title": "Peter Blauner", "text": ""}
{"id": "2782121", "revid": "219355", "url": "https://it.wikipedia.org/wiki?curid=2782121", "title": "X-ray spectroscopy", "text": ""}
{"id": "2782123", "revid": "303257", "url": "https://it.wikipedia.org/wiki?curid=2782123", "title": "Datazione a termoluminescenza", "text": "La datazione con la termoluminescenza \u00e8 un tipo di datazione radiometrica basata sulla termoluminescenza del materiale da datare.\nLa tecnica viene utilizzata in archeologia per la datazione della ceramica, molti dei cui componenti, quali quarzo e feldspati sono termoluminescenti. La cottura del manufatto elimina ogni termoluminescenza presente nei materiali che fanno parte dell'impasto, ma l'irraggiamento ambientale porta con il passare del tempo ad un nuovo accumulo di energia.\nRiscaldando nuovamente il materiale ad una temperatura superiore a 500\u00a0\u00b0C, si pu\u00f2 rilevare la quantit\u00e0 di termoluminescenza per mezzo di fotomoltiplicatori. Questa quantit\u00e0 dipende dal tempo trascorso dalla cottura, oltre che dalla quantit\u00e0 di irraggiamento subito (per cui i parametri di riferimento possono variare da luogo a luogo) e dal tipo di materiale presente nell'impasto. Va inoltre tenuto conto di altri eventuali riscaldamenti subiti dal manufatto (per esempio per un incendio). I campioni non vanno inoltre sottoposti a sorgenti di radioattivit\u00e0 artificiale.\nLa tecnica \u00e8 applicabile, oltre che alla ceramica, alla terra o alle pietre di un focolare, alle terre di fusione dei bronzi, alle sculture o decorazioni architettoniche in terracotta, ai mattoni, oppure ancora alla lava solidificata di un'antica eruzione. Per i forni da vasaio consente la datazione solo dell'ultimo utilizzo.\nL'analisi viene eseguita su circa 10 grammi di ceramica prelevati dall'oggetto e viene ripetuta su altrettanti grammi di terreno di scavo, e consente di ottenere datazioni con un'accuratezza del 5-10% (sale al 20% per gli oggetti fuori contesto), nel periodo tra 100-200 e 200.000 anni fa circa (ma il limite teorico, corrispondente al limite delle capacit\u00e0 di immagazzinamento di energia da parte dei cristalli, arriverebbe a circa 700.000 anni fa).\nMeccanismo.\nAlcune fonti naturali di radiazione possono andare incontro col tempo a una perdita costante di elettroni, i quali vanno ad accumularsi nei difetti della struttura cristallina del materiale. Scaldando questi corpi, gli elettroni accumulati verranno rilasciati, generando una particolare luminescenza del materiale; analizzando questo fenomeno, si pu\u00f2 stimare la quantit\u00e0 di elettroni accumulati e quindi l'et\u00e0 del campione, con un errore medio del 15%; va ricordato per\u00f2 che se gi\u00e0 nel passato la roccia \u00e8 stata sottoposta ad alte temperature, queste hanno \"resettato\" l'orologio elettronico."}
{"id": "2782124", "revid": "574302", "url": "https://it.wikipedia.org/wiki?curid=2782124", "title": "Premio LUX", "text": "Il premio LUX \u00e8 un premio cinematografico assegnato annualmente a un film di produzione europea dal Parlamento europeo. \u00c8 stato istituito nel 2007, a distanza di cinquant'anni dal Trattato di Roma. Nel settembre 2020, il premio \u00e8 stato unito col People's Choice Award for Best European Film (degli European Film Awards) a creare il nuovo LUX European Audience Film Award.\nGli obiettivi del premio sono diffondere una diversa luce sul dibattito pubblico sull'integrazione europea e facilitare la circolazione dei film europei, superando la barriera linguistica che ostacola l'esistenza di un mercato cinematografico europeo comune. In questa prospettiva gli 87.000 euro assegnati al film vincitore sono destinati a sottotitolarlo in tutte e ventitr\u00e9 le lingue ufficiali dell'Unione Europea e produrne una copia in pellicola per ogni Stato membro.\nIl nome del premio deriva dal termine latino per luce, che \u00e8 utilizzato anche per l'unit\u00e0 di misura dell'illuminamento.\nIl logo, su cui il trofeo vero e proprio \u00e8 modellato, \u00e8 una spirale di pellicola cinematografica ispirata alla Torre di Babele, intesa in senso positivo come simbolo della ricchezza della diversit\u00e0, della pluralit\u00e0 linguistica e culturale dell'Unione Europea.\nSelezione e voto.\nUn comitato formato da 17 persone appartenenti all'ambiente cinematografico (produttori, distributori, direttori di festival, critici), la cui composizione \u00e8 stabilita dal Comitato per la cultura e l'educazione del Parlamento europeo e rinnovata per un terzo ogni anno, con l'inclusione d'ufficio di un rappresentante del film vincitore l'anno precedente, seleziona dieci film che rispettino i seguenti criteri: devono essere di finzione o animazione, di durata superiore ai 60 minuti, incentrati sui temi dell'universalit\u00e0 dei valori europei, della diversit\u00e0 culturale e del processo di integrazione europei, prodotti o co-prodotti da Paesi appartenenti al MEDIA 2007 Programme (ogni membro dell'Unione europea, pi\u00f9 Islanda, Liechtenstein, Norvegia e Svizzera), usciti fra il primo giugno dell'anno precedente e il 31 maggio dell'anno in corso.\nFra i dieci film viene effettuata un'ulteriore selezione di una \"short-list\" di tre film, che vengono sottoposti al giudizio di una giuria formata da tutti i membri del Parlamento europeo, ai quali viene data ampia opportunit\u00e0 per poter vedere i tre film in competizione.\nVincitori e candidati.\nIn grassetto il vincitore, a seguire gli altri due candidati della \"short-list\" e gli altri sette film selezionati."}
{"id": "2782127", "revid": "363629", "url": "https://it.wikipedia.org/wiki?curid=2782127", "title": "Hilary", "text": ""}
{"id": "2782133", "revid": "1993636", "url": "https://it.wikipedia.org/wiki?curid=2782133", "title": "Adamantios Androutsopoulos", "text": "Biografia.\nDopo aver studiato ad Atene e Chicago fu ministro delle Finanze dal 1967 al 1971 e ministro degli Interni dal 1971 al 1973 durante il regime di Ge\u014drgios Papadopoulos.\nQuando nel 1973 Papadopoulos venne rovesciato da Ioannides, Androutsopoulos venne nominato capo del governo e ministro delle Finanze (25 novembre 1973 \u2013 23 luglio 1974) fino al ritorno della democrazia."}
{"id": "2782142", "revid": "1573940", "url": "https://it.wikipedia.org/wiki?curid=2782142", "title": "Campionati mondiali di canoa/kayak slalom 1971", "text": "I XII Campionati mondiali di canoa/kayak di slalom si sono svolti a Merano (Italia)."}
{"id": "2782143", "revid": "1573940", "url": "https://it.wikipedia.org/wiki?curid=2782143", "title": "Campionati mondiali di canoa/kayak slalom 1969", "text": "I XI Campionati mondiali di canoa/kayak di slalom si sono svolti a Bourg-Saint-Maurice (Francia)."}
{"id": "2782144", "revid": "1573940", "url": "https://it.wikipedia.org/wiki?curid=2782144", "title": "Campionati mondiali di canoa/kayak slalom 1967", "text": "I 10imi Campionati mondiali di canoa/kayak di slalom si sono svolti a Lipno nad Vltavou (Cecoslovacchia)."}
{"id": "2782145", "revid": "1573940", "url": "https://it.wikipedia.org/wiki?curid=2782145", "title": "Campionati mondiali di canoa/kayak slalom 1965", "text": "I noni Campionati mondiali di canoa/kayak di slalom si sono svolti a Spittal an der Drau (Austria)."}
{"id": "2782146", "revid": "1573940", "url": "https://it.wikipedia.org/wiki?curid=2782146", "title": "Campionati mondiali di canoa/kayak slalom 1963", "text": "Gli ottavi Campionati mondiali di canoa/kayak di slalom si sono svolti a Spittal an der Drau (Austria)."}
{"id": "2782147", "revid": "1573940", "url": "https://it.wikipedia.org/wiki?curid=2782147", "title": "Campionati mondiali di canoa/kayak slalom 1961", "text": "I settimi Campionati mondiali di canoa/kayak di slalom si sono svolti a Hainsberg (Germania Est)."}
{"id": "2782149", "revid": "1573940", "url": "https://it.wikipedia.org/wiki?curid=2782149", "title": "Campionati mondiali di canoa/kayak slalom 1959", "text": "I sestii Campionati mondiali di canoa/kayak di slalom si sono svolti a Ginevra (Svizzera)."}
{"id": "2782150", "revid": "1573940", "url": "https://it.wikipedia.org/wiki?curid=2782150", "title": "Campionati mondiali di canoa/kayak slalom 1957", "text": "I quinti Campionati mondiali di canoa/kayak di slalom si sono svolti ad Augusta (Germania Ovest)."}
{"id": "2782151", "revid": "1573940", "url": "https://it.wikipedia.org/wiki?curid=2782151", "title": "Campionati mondiali di canoa/kayak slalom 1955", "text": "I quarti Campionati mondiali di canoa/kayak di slalom si sono svolti a Tacen (Jugoslavia)."}
{"id": "2782152", "revid": "1573940", "url": "https://it.wikipedia.org/wiki?curid=2782152", "title": "Campionati mondiali di canoa/kayak slalom 1953", "text": "I terzi Campionati mondiali di canoa/kayak di slalom si sono svolti a Merano (Italia)."}
{"id": "2782153", "revid": "1573940", "url": "https://it.wikipedia.org/wiki?curid=2782153", "title": "Campionati mondiali di canoa/kayak slalom 1951", "text": "I secondi Campionati mondiali di canoa/kayak di slalom si sono svolti a Steyr (Austria)."}
{"id": "2782154", "revid": "1573940", "url": "https://it.wikipedia.org/wiki?curid=2782154", "title": "Campionati mondiali di canoa/kayak slalom 1949", "text": "I primi Campionati mondiali di canoa/kayak di slalom si sono svolti a Ginevra (Svizzera)."}
{"id": "2782159", "revid": "1573940", "url": "https://it.wikipedia.org/wiki?curid=2782159", "title": "Bostanabad", "text": "Bostanabad o Bostan Abad (farsi \u0628\u0633\u062a\u0627\u0646\u200c\u0622\u0628\u0627\u062f) \u00e8 il capoluogo dello shahrest\u0101n di Bostanabad nell'Azarbaijan orientale. "}
{"id": "2782164", "revid": "1023630", "url": "https://it.wikipedia.org/wiki?curid=2782164", "title": "Fotogramma stereometrico", "text": "Il fotogramma stereometrico \u00e8 un tipo di supporto stereoscopico costituito da una coppia di immagini fotografiche ottenute con una camera metrica disposta successivamente in due posizioni tali da fornire una particolare fotografia stereoscopica, che fa ricorso alla stereoscopia artificiale e consente, oltre alla visione del modello tridimensionale, di rilevare forma, posizione e dimensioni dell'oggetto fotografato.\nCreazione del fotogramma stereometrico.\nPer ottenere una coppia di fotogrammi stereometrici:\nOttica decentrata.\nNel caso della camera metrica Wild C120, con cui \u00e8 stata ottenuta la coppia di fotogrammi riportati in figura, la \"base d ripresa\" \u00e8 di 1,20\u00a0m, con focale di 60\u00a0mm. su formato immagine di 6 x 8\u00a0cm. L'angolo di ripresa orizzontale \u00e8 di 64\u00b0. mentre l'angolo di ripresa verticale \u00e8 di 32\u00b0 verso l'alto e 17\u00b0 verso il basso, grazie al decentramento dell'ottica. La distanza principale delle camere \u00e8 di 63,47 e 63,43\u00a0mm. rispettivamente per la camera di sinistra e per quella di destra\nOrientamento.\nAi fini della ricostruzione del modello ottico tridimensionale, \u00e8 importante conoscere l'orientamento della camera metrica e, quindi, dei fotogrammi.\nModelli stereometrici.\nFotogrammetria inversa.\nSi parla di \"fotogrammetria diretta\", quando si rilevano informazioni metriche dai fotogrammi, mentre quando dette informazioni vengono riportate sulla coppia di fotogrammi, si parla di\" fotogrammetria inversa\". Un esempio di restituzione con la tecnica della \"fotogrammetria inversa\" \u00e8 riportato in figura. Si tratta di una coppia di fotogrammi ripresi con la camera stereometrica Wild C120 (all'interno del Campus Universitario di Bari), sui quali \u00e8 stato rappresentato, in una posizione predefinita, un cubo. Siamo negli anni '80 e tutto ci\u00f2 che si poteva fare, con il restitutore analogico Wild A40, era l'individuazione, sui fotogrammi, dei punti corrispondenti agli otto vertici del cubo, che sono stati collegati con un intervento manuale. \nModellazione stereometrica.\nCon l'arrivo di restitutori digitali e l'impiego di software di modellazione quali Autodesk Maya. \u00c8 stato possibile creare due camere stereometriche virtuali (identiche a quelle della Wild C120), importare una coppia di fotogrammi stereometrici in queste e \"materializzare\" il modello ottico tridimensionale.&lt;BR&gt;Nella figura a destra \u00e8 riportata una coppia di fotogrammi della cattedrale di Acerenza in una fase della restituzione, durante la quale la marca mobile \u00e8 stata resa tracciante, allo scopo di ridisegnare gli elementi architettonici sui fotogrammi. In basso una ripresa stereofotogrammetrica del modello ottenuto.&lt;BR&gt;A prima vista la modellazione stereometrica potrebbe apparire superflua, dal momento che siamo partiti dalla realt\u00e0 per ritornare alla rappresentazione virtuale della stessa, ma non bisogna trascurare che:\nAlla luce di quanto sopra, possiamo tranquillamente affermare, quindi, che il rilievo fotogrammetrico pu\u00f2 essere utilizzato per:"}
{"id": "2782166", "revid": "287204", "url": "https://it.wikipedia.org/wiki?curid=2782166", "title": "Freeman etudes", "text": ""}
{"id": "2782167", "revid": "1573940", "url": "https://it.wikipedia.org/wiki?curid=2782167", "title": "Qarah Aghaj", "text": "Qarah Aghaj (farsi \u0642\u0631\u0647 \u0627\u063a\u0627\u062c) \u00e8 il capoluogo dello shahrest\u0101n di Charoimaq nell'Azerbaigian Orientale. "}
{"id": "2782170", "revid": "599", "url": "https://it.wikipedia.org/wiki?curid=2782170", "title": "Giovanni Francesco Mauro Melchiorre Salvemini", "text": ""}
{"id": "2782171", "revid": "1993636", "url": "https://it.wikipedia.org/wiki?curid=2782171", "title": "D\u012bm\u012btrios I\u014dannid\u012bs", "text": "Biografia.\nCombatt\u00e9 nella guerra civile greca (1946-1949) lavorando nel campo di concentramento di Makronisos. Nel 1963 fu a Cipro. \nI\u014dannid\u012bs partecip\u00f2 al golpe del 21 aprile 1967 ma durante i sei anni del regime di Ge\u014drgios Papadopoulos rimase nell'ombra. Nel 1970 venne nominato colonnello e nel 1973 generale.\nDopo la rivolta al politecnico di Atene del novembre 1973 I\u014dannid\u012bs organizz\u00f2 un colpo di Stato militare che, il 25 novembre, port\u00f2 alla caduta di Papadopoulos. Capo della giunta militare, insedi\u00f2 come presidente della Repubblica il suo amico e conterraneo Phaedon Gizikis.\nIl 15 luglio 1974, sotto gli auspici delle potenze occidentali, I\u014dannid\u012bs organizz\u00f2 un fallito golpe a Cipro per rovesciare il governo dell'arcivescovo Makarios III causando, il 20 luglio, la successiva invasione da parte della Turchia del nord dell'isola. \nIl 14 gennaio 1975, in seguito alla caduta del regime militare I\u014dannid\u012bs venne arrestato e accusato di alto tradimento e di coinvolgimento negli omicidi perpetrati durante la rivolta del politecnico. Condannato a morte, la pena gli venne commutata in ergastolo.\nMuore il 16 agosto 2010 in un ospedale del Pireo, all'et\u00e0 di 87 anni, in seguito a una complicazione polmonare."}
{"id": "2782172", "revid": "74801", "url": "https://it.wikipedia.org/wiki?curid=2782172", "title": "Italia ai XIV Giochi olimpici invernali", "text": "L'Italia partecip\u00f2 ai XIV Giochi olimpici invernali, svoltisi a Sarajevo, Iugoslavia (ora Bosnia ed Erzegovina), dall'8 al 19 febbraio 1984, con una delegazione di 74 atleti, 15 dei quali donne. L'Italia chiuse questa edizione al decimo posto con due medaglie d'oro.\nBiathlon.\nUomini.\nLegenda"}
{"id": "2782174", "revid": "124123", "url": "https://it.wikipedia.org/wiki?curid=2782174", "title": "Ioannis Paraskevopoulos", "text": ""}
{"id": "2782176", "revid": "204391", "url": "https://it.wikipedia.org/wiki?curid=2782176", "title": "Calici minori", "text": ""}
{"id": "2782178", "revid": "767487", "url": "https://it.wikipedia.org/wiki?curid=2782178", "title": "Heris", "text": "Heris (farsi \u0647\u0631\u06cc\u0633) \u00e8 il capoluogo dello shahrest\u0101n di Heris nell'Azarbaijan orientale. \nLa localit\u00e0 \u00e8 rinomata per la produzione di tappeti, denominati \"Heris\" o \"Heriz\", considerati tra i pi\u00f9 pregiati della Persia, e caratterizzati dai giochi dei colori, dal geometrismo e dal disegno decorativo. "}
{"id": "2782180", "revid": "110608533", "url": "https://it.wikipedia.org/wiki?curid=2782180", "title": "Camera metrica", "text": "La camera metrica \u00e8 una particolare fotocamera destinata al rilievo architettonico. \nCaratteristiche.\nOrientamento interno.\nPer orientamento interno s'intende l'orientamento del fascio di raggi, proiettante l'immagine, rispetto al piano della superficie sensibile. L'operazione con cui viene determinato detto orientamento prende il nome di \"taratura\" e viene eseguita dalla casa costruttrice, che fornisce: \nOrientamento esterno.\nNella fotogrammetria terrestre ed in particolare nel rilievo architettonico, per conoscere l'orientamento esterno, la camera metrica viene:\nPlaneit\u00e0 della pellicola.\nAltra caratteristica della camera metrica \u00e8 quella di garantire la planeit\u00e0 del fotogramma mediante l'utilizzo da lastre sensibili (come nel caso delle camere metriche per fotogrammetria terrestre) o di piani aspiranti posti dietro la pellicola (come nelle camere metriche per fotogrammetria aerea).\nPer rendersi conto di quanto grande sia l'angolo di ripresa \u00e8 sufficiente notare il filtro applicato sull'obiettivo, molto pi\u00f9 scuro al centro e sfumato verso il bordo. Quest'accorgimento risulta indispensabile perch\u00e9 l'inclinazione dei raggi proiettanti varia moltissimo passando dai bordi al centro dell'immagine.\nCon l'arrivo delle macchine fotografiche digitali si possono considerare superati molti problemi relativi alla taratura, quale quello delle marche di riferimento, indispensabili per il posizionamento della pellicola, sulla quale era impressa l'immagine. Inoltre va tenuto presente che alcuni dati, tra cui la distanza principale, fanno parte delle informazioni a corredo di ogni fotogramma digitale."}
{"id": "2782182", "revid": "287204", "url": "https://it.wikipedia.org/wiki?curid=2782182", "title": "K\u014dd\u014dkan", "text": "Il Kodokan (\u8b1b\u9053\u9928, K\u014dd\u014dkan) \u00e8 la sede centrale della comunit\u00e0 mondiale del judo.\n\"K\u014d\" significa \"a lezione\" o \"per diffondere le informazioni\", \"d\u014d\" significa \"la via\" e \"kan\" \u00e8 \"un edificio pubblico\" o \"sala\": nell'insieme, quindi, si pu\u00f2 tradurre approssimativamente come \"luogo per lo studio\" o \"la promozione della via\".\n\u00c8 stato istituito da Jigor\u014d Kan\u014d, il fondatore del judo, nel 1882 e si trova ora in un edificio di otto piani a Tokyo, capitale del Giappone.\nFunzione.\nIl Kodokan offre corsi per coloro che vogliono diventare maestri di judo e il programma \u00e8 autorizzato come una non-scuola regolare dal Governo Metropolitano di Tokyo. I suoi corsi includono le teorie e la pratica del judo e l'istruzione generale; il corso \u00e8 diviso in due, uno generale per i novizi e corsi speciali per coloro che hanno completato il corso generale o il suo equivalente.\nMolte cinture nere di judo di tutto il mondo diventano membri del Kodokan e sono registrati presso di esso.\nStoria.\nL'istituto \u00e8 stato fondato con solo nove discepoli; la crescita del judo nei suoi primi anni \u00e8 dimostrata dalla crescita del Kodokan stesso:\nOggi il Kodokan conta 1.206 stuoie distribuite tra i cinque dojo principali (Principale, Scuola, Internazionale, Donna, Bambino) pi\u00f9 un \"dojo speciale\" per i judoka in pensione e lo studio particolare della tecnica.\nStruttura.\nIl Kodokan \u00e8 composto da otto piani e un seminterrato, in cui si trovano spazi che servono per l'alloggio, la formazione e la ricerca dei judoka.\nIl piano interrato ha la caffetteria e alcune sale per conferenze; il primo piano dispone di un ampio parcheggio, una banca e un negozio. Il secondo piano ha una biblioteca e altre sale per conferenze, il terzo \u00e8 per i judoka e visitatori che vivono nel dojo, il quarto ospita gli spogliatoi.\nIl quinto, il sesto e il settimo piano sono tutti utilizzati come spazio di formazione (al settimo piano si trova il dojo principale), mentre l'ottavo piano \u00e8 per gli spettatori ed ha posti a sedere che si affacciano nello spazio principale del settimo piano.\nAccesso.\nMetropolitana di T\u014dky\u014d:\n\u25a0 \"Marunouchi-sen\" (M22 \u4e38\u30ce\u5185\u7dda, Stazione di K\u014drakuen),\n\u25a0 \"Namboku-sen\" (N11 \u5357\u5317\u7dda, Stazione di K\u014drakuen),\n\u25a0 \"Mita-sen\" (I12 \u90fd\u55b6\u4e09\u7530\u7dda, Stazione di Kasuga),\n\u25a0 \"Oedo-sen\" (E07 \u90fd\u55b6\u5927\u6c5f\u6238\u7dda, Stazione di Kasuga)."}
{"id": "2782186", "revid": "1573940", "url": "https://it.wikipedia.org/wiki?curid=2782186", "title": "Mamqan", "text": "Mamqan (farsi \u0645\u0645\u0642\u0627\u0646) \u00e8 una citt\u00e0 dello shahrest\u0101n di Azar Shahr nell'Azarbaijan orientale. "}
{"id": "2782188", "revid": "125955693", "url": "https://it.wikipedia.org/wiki?curid=2782188", "title": "Il malato immaginario", "text": "Il malato immaginario (\"Le Malade imaginaire\"), \u00e8 una Com\u00e9die-ballet in III atti, del drammaturgo francese Moli\u00e8re. Da ricordare che nel XVII secolo, in Francia, il termine \"\"immaginario\" significava \"pazzo\". Tutti e tre gli atti sono seguiti da altrettanti intermezzi.\nLa \"pi\u00e8ce\" venne rappresentata per la prima volta al Palais-Royal il 10 febbraio 1673, dalla \"Troupe du Roy\"\", con le musiche di Marc-Antoine Charpentier, e coreografie di Pierre Beauchamp. L'opera \u00e8 quasi un'autobiografia del drammaturgo. Intesa dal suo autore come una farsa, \u00e8 inframmezzata da intermezzi musicali e balletti giustapposti alla commedia, inseriti all'unico scopo di compiacere i gusti di Luigi XIV, lasciando per\u00f2 intatta la struttura dell'opera.\nScritta nell'ultimo anno di vita di Moli\u00e8re, la commedia \u00e8 intrisa di realismo. Lo stesso protagonista, che si presenta come un classico personaggio farsesco, pronuncia a tratti affermazioni lucide e ragionevoli, mostrando un cinismo e una disillusione che tradiscono le amare riflessioni dello stesso autore, il quale approfitta delle occasioni comiche offerte dalla trama per introdurre in modo inaspettato un'aspra denuncia della societ\u00e0 del suo tempo.\nIl 17 febbraio del 1673 Moli\u00e8re, che interpretava Argante, port\u00f2 a termine la rappresentazione di questa commedia nonostante il suo grave stato di salute, morendo infine poche ore dopo.\nTrama.\nAtto I.\nLa scena inizia con l'ipocondriaco Argante (interpretato da Moli\u00e8re) che pondera il prezzo delle ricette e dei medicinali a lui prescritti dal Dottor Olezzo e dal Dottor Purgone. Appena finito i suoi calcoli, manda a chiamare Tonietta (o Tonina) affinch\u00e9 possa riordinare stanza. Tonietta coglie l'occasione per asserire contrariata che entrambi i suoi dottori si stanno approfittando delle sue manie ipocondriache per lucrarci. Argante ribatte accusandola di ignoranza, e le ingiunge di rispettare la professione medica; manda poi a chiamare la figlia Angelica, per dirle che ella andr\u00e0 in sposa a Tommaso Diaforetico, figlio del Dottor Diaforetico, nipote del Dottor Purgone. Angelica gli dice di essere innamorata solamente di Cleante e di non voler prender alcun marito che non sia lui. Tonietta, gi\u00e0 a conoscenza dell'amore di Angelica, interviene in sua difesa chiedendo al padre il motivo della scelta di Tommaso Diaforetico, e Argante le spiega che, vedendosi affetto da una grave malattia al fegato, ha interesse a desiderare un Medico come genero, in modo che possa essere costantemente presente per curarlo, e aggiunge che la famiglia Diaforetico \u00e8 economicamente ben agiata. Spalleggiata da Tonietta, Angelica asserisce che la scelta del suo futuro marito deve spettare solo a lei e non a terzi. Argante ribatte che se non lo sposer\u00e0 la mander\u00e0 in convento, come vuole la sua matrigna, ma Tonietta continua la difesa di Angelica, mandando su tutte le furie Argante. Arriva per\u00f2 Belinda, che con mille moine calma il padrone di casa. Mosso dalla riconoscenza per l'amore e le cure che la moglie gli porta, Argante decide di fare testamento, lasciando tutto a lei, e tutti mandano a chiamare il notaio, che casualmente si trova gi\u00e0 fuori di casa.\nEntra quindi il Signor Buonafede, che informa Argante che secondo il diritto consuetudinario di Parigi egli non pu\u00f2 lasciar tutto a sua moglie, e gli spiega che per far ci\u00f2 dovrebbe ricorrere all'espediente di lasciar tutto ad un'altra persona che, dopo la sua morte, passer\u00e0 tutti i beni a sua moglie. Afflitto da questa inaspettata notizia, Argante vuole comunque darle 20.000 franchi e 2 titoli da 4.000 e 6.000 franchi, di cui dispone in casa. Belinda nasconde malamente la smania di poterli prendere, mentre Argante la invita a recarsi nel suo studio per stilare il testamento. Nel frattempo Angelica chiede alla fidata Tonietta di recare al suo amato Cleante l'infausta decisione di suo padre; Tonietta decide di affidare tale incarico di messo al suo fidanzato Pulcinella, l'usuraio...\nPrimo intermezzo.\nIl primo intermezzo viene rappresentato da Pulcinella che \u00e8 disperato perch\u00e9 sa che il suo grande amore per Tonina non \u00e8 corrisposto, e decide quindi di farle una serenata. I violini per\u00f2 disturbano la sua scena d'amore, e c'\u00e8 un duetto tra Pulcinella e i violini. Intervengono poi gli arcieri, che Pulcinella allontana con violenza e si ribella quando, risentiti, essi lo vogliono imprigionare. Non avendo Pulcinella i soldi per pagare un'ammenda, Pulcinella dovr\u00e0 scegliere fra trenta sberle o dodici bastonate, e sceglie le seconde, al che gli arcieri ballerini gli danno delle bastonate in cadenza, ma alla fine danzano tutti.\nAtto II.\nCon grande sorpresa di Tonietta, Cleante si presenta alla sua porta, confidandole che per stare un po' in sua compagnia si spaccer\u00e0 per l'amico del suo maestro di musica, mandato l\u00ec per sostituirlo poich\u00e9 malato. Una volta annunciato da Tonietta, Cleante spiega al padrone di casa che \u00e8 stato mandato dal maestro di musica, il quale \u00e8 stato costretto ad andare in campagna. Argante manda a chiamare Angelica, proponendo di assistere alle sue prove di musica, ma prima di poter dare inizio a tali esibizioni, Tonietta avvisa Argante dell'arrivo del Dottor Diaforetico e suo figlio. Argante invita Cleante a conoscere il futuro sposo di Angelica, e il Dottor Diaforetico e Argante si scambiano sommi saluti, entusiasti l'uno dell'altro di vedersi.\nLa parola va dunque a Tommaso Diaforetico, che si mostra anch'egli entusiasta del suo futuro matrimonio, al che padre e figlio si alternano, lodando le proprie doti. Argante chiede per quale motivo non abbia interesse nel far lavorare il figlio a corte, e il Dottor Diaforetico risponde che i nobili vogliono essere subito guariti; ci\u00f2 mette in risalto come Diaforetico abbia interesse di trascinare pateticamente nel tempo finte cure, al solo scopo di arricchirsi, prerogativa di molti medici di allora. Argante propone di sentire l'esibizione musicale di Angelica e Cleante, e quest'ultimo spiega ad Angelica la storia e la parte che deve interpretare: la trama consiste in un pastore che trae una pastorella in salvo dalle violenze di un altro pastore, e tra i due nasce un profondo amore, ma ella gli dice che suo padre le ha ingiunto di sposarsi con un altro uomo. I due iniziano a cantare in versi con rima baciata l'angoscia dei due pastorelli Tirsi e Filli. Argante ovviamente non coglie l'antifona/retorica di tali parole, ritenendo l'opera di pessimo esempio.\nGiunge Belinda, la quale viene salutata da Tommaso Diaforetico con grandi complimenti. Tommaso si rivolge ad Angelica mostrandole di essere intenzionato a sposarsi il prima possibile, ma Angelica si difende dalle di lui incitazioni, asserendo di non conoscerlo bene ancora. Belinda giunge a difesa del volere del padre, e Angelica la accusa implicitamente di aver sposato Argante solo per i soldi; questo porta il padre a scusarsi con tutti i presenti per la ritrosia e la contrariet\u00e0 della figlia. Prima di congedarsi, il Dottor Diaforetico e figlio visitano il signor Argante diagnosticandogli malori e prescrivendogli diete diverse da quelle del Dottor Purgone. Belinda avverte Argante di aver visto Angelica in camera sua in compagnia di sua sorella Luigina e di un uomo. Argante manda quindi a chiamare Luigina, per avere chiarimenti su ci\u00f2. Luigina tenta di tener nascosto tutto, poich\u00e9 l'ha promesso a sua sorella, ma Argante la percuote con delle verghe; Luigina si finge per\u00f2 morta per il colpo, scatenando rimorsi e disperazione nel padre. Per fortuna, Luigina gli mostra di aver finto, e gli confessa di aver assistito ad un uomo che, dopo alcuni diverbi con Angelica, le ha baciato la mano, fuggendo alla vista della matrigna. Arriva Beraldo, che venuto a sapere delle intenzioni di suo fratello chiede chiarimenti su ci\u00f2. Prima di iniziare a discorrere, lo invita ad assistere ad una Mascherata, per alleviare i suoi mali e farlo divertire.\nSecondo intermezzo.\nIl secondo intermezzo viene rappresentato da diversi Egiziani che, vestiti da Mori, fanno delle danze intrecciate da canzoni. Alla fine fanno danzare anche delle scimmie che hanno portato con loro.\nAtto III.\nBeraldo comincia a discutere con suo fratello Argante: inizia parlandogli della moglie, per la quale non ha simpatie, continua parlando del matrimonio di Angelica, asserendo che deve essere ella a scegliersi il marito, e conclude accusandolo di non avere assolutamente alcun tipo di malattia e di essere schiavo delle sue fobie, oltre che della medicina e dei medici, che ritiene bravi a parole e nella teoria, ma poco efficienti nella pratica. Argante ribatte dicendogli di non mancar di rispetto alla scienza medica e tanto meno ai medici, che svolgono l'arte di salvare le vite umane. Beraldo ribatte a sua volta dicendogli che contro i malori la miglior soluzione \u00e8 il riposo e non tutti i rimedi fasulli dei medici, i quali, oltre ad arricchirsi le tasche, reputano la loro professione assolutamente somma e non criticabile; gli confessa inoltre che avrebbe voluto portarlo a vedere una commedia di Moli\u00e8re, che a tal proposito avrebbe fatto maggior luce su ci\u00f2.\nArgante ribatte che Beraldo \u00e8 un insolente a criticare la Medicina e i medici, che a suo avviso sono delle persone studiose e gentiluomini, e conclude dicendo che se Beraldo si ammalasse e lui fosse un medico gli direbbe di crepare, senza recargli alcun aiuto. Beraldo gli risponde che ci\u00f2 non potrebbe mai accadere, perch\u00e9 Moli\u00e8re non ricorrerebbe mai all'ausilio di un medico. Arriva il Signor Fiorente, invece del Dottor Purgante, per somministrare la consueta cura ad Argante. Beraldo si oppone biasimandolo delle sue continue cure ridicole. A tali parole il Signor Fiorente si offende e lo ammonisce per le critiche che destina alla scienza medica, e se ne va rifiutando di somministrare la cura e annunciando di riferire tutto al Dottor Purgante, sconcertando Argante. Giunge dunque il Dottor Purgone, profondamente offeso e adirato, che accusa entrambi di farsi beffa della Medicina, rifiutandosi di ricevere la consueta cura, e proclama di non voler esser pi\u00f9 suo medico e di rompere qualsiasi legame di amicizia o parentela con lui, scioglie il matrimonio tra suo nipote e Angelica e se ne va prevedendogli sciagure e una morte certa in meno di quattro giorni. A tali parole Argante rimane sconvolto e si abbatte.\nTonietta nel frattempo inscena con l'aiuto di Beraldo una farsa ad Argante, spacciandosi per medico, e si presenta asserendo di aver avuto sentore del caso cronico di Argante e di essersi recata l\u00ec per aiutarlo. Dopo averlo visitato, Tonina gli diagnostica un disturbo ai polmoni e gli prescrive di mangiare grandi arrosti e bere molto vino rosso, gli aggiunge di avere novant'anni invece dei ventisei che dimostra, il che \u00e8 dovuto alle sue conoscenze mediche, e gli consiglia di cavarsi un occhio e di amputarsi un braccio, che secondo lei sono mal funzionanti, lasciando basito Argante, che si rifiuta. Finita la finta visita, Tonietta se ne va, asserendo di dover partecipare a una riunione medica; finito tutto, la giovane si cambia cos\u00ec velocemente, approfittando dell'ingenuit\u00e0 di Argante tale che egli non sospetta minimamente la messa in scena di Tonietta e tutte le fantasticherie che gli racconta, nonostante la netta somiglianza con la dottoressa. Tonietta ritorna nelle spoglie di serva, e insieme a Beraldo discute con Argante del futuro di Angelica, visto che non andr\u00e0 pi\u00f9 in moglie a Tommaso Diaforetico. Argante asserisce che la far\u00e0 suora, seguendo il consiglio di sua moglie, ma Beraldo biasima la totale sottomissione di Argante alla moglie oltre che alle medicine, e aggiunge che egli cade in tutti i suoi tranelli. Argante ribatte dicendo che \u00e8 una moglie premurosa e che pensa solo a lui.\nTonietta allora convince il padrone di casa a fingersi morto a Belinda, per vedere la sua reazione. Argante acconsente, convinto di mostrare quello che sostiene. Appena rientra Belinda, Tonietta inizia a urlare in preda al dolore, avvisandola della morte del marito. Belinda confessa di essere sollevata da tale notizia, aggiungendo che Argante era una persona sudicia, sgradevole, disgustosa e scomoda per tutti, ed esorta la serva a farle da complice, nascondendo momentaneamente il suo cadavere e razziando i suoi beni. A quel punto Argante si alza in piedi proclamandosi ancora vivo, mentre Beraldo e Tonina si mostrano felici che il marito conosca finalmente la vera faccia della moglie. Tonina convince Argante ad allestire la stessa scena con Angelica, la quale si dispera della morte di suo padre, unico che le voleva davvero bene. Argante quindi si alza in piedi ed abbraccia la figlia acconsentendole di sposare Cleante, a patto che quest'ultimo diventi medico, dati i suoi malori. Cleante si mostra favorevole a ci\u00f2, ma Tonietta e Beraldo convincono Argante a divenire lui stesso medico. Argante si mostra inizialmente impossibilitato a ci\u00f2, dal momento che non \u00e8 pi\u00f9 giovane e che non conosce il latino e tanto meno ha le basilari nozioni mediche, ma Tonietta e Beraldo gli confessano che basta portare il camice di medico per poter essere tale, e Beraldo gli aggiunge che la sera stessa far\u00e0 venire una facolt\u00e0 di medici che lo faranno medico, con tanto di cerimonia. Preoccupata per tali eventi, Angelica chiede chiarimenti a Beraldo, che le confessa che far\u00e0 venire dei comici travestiti da medico, che insceneranno la proclamazione di Argante come nuovo medico, con grande allegria e divertimento generale, e aggiunge che ci\u00f2 non corrisponde a burlarsi di lui, ma ad assecondare i suoi capricci.\nTerzo intermezzo.\nIl terzo intermezzo viene rappresentato dalla cerimonia burlesca nella quale un uomo viene proclamato medico. Il coro \u00e8 formato da otto porta clisteri, sei speziali e ventidue dottori, di cui otto chirurghi ballano e due cantano con versi tutti in latino. Alla fine tutti i chirurghi e speziali vengono a fargli il saluto in cadenza, poi tutti ballano al suono degli strumenti e delle voci, delle battute di mano e dei mortai, quelli in genere usati dagli speziali.\nIl tema del medico.\n\"Il malato immaginario\" ha come oggetto della propria satira sia la mania ipocondriaca del malato che l'imperizia dei medici che cercano di prendersene cura. Si alternano in molte scene figure caricaturali di medici dai nomi e dagli atteggiamenti pi\u00f9 ridicoli: dal dottor Purgone al farmacista Olezzanti, dal dottor Diarroicus, che \u00e8 tradotto dal francese Diafoirus, (il prefisso greco dia, usato ancora oggi nella medicina moderna, ricorda diarreh\u00e9e, termine usato in campo medico sin dal secolo XIV.) a suo figlio Tommaso.\nOgnuna di queste figure \u00e8 riconducibile ad un modello di medico che Moli\u00e8re dipinge come egoista, ipocrita, avaro e formalista. Il figlio del dottor Diarroicus, ad esempio, entra in scena nel secondo atto e costituisce perfettamente il giovane medico che Moli\u00e8re vuole rappresentare. Viene presentato in questi termini:\nTommaso impara a memoria il discorso di presentazione alla famiglia di Argante e se interrotto non \u00e8 in grado di proseguire logicamente. Il padre, nella medesima scena, presenta questo limite intellettuale del figlio come un vanto dell'educazione che gli ha fornito: Moli\u00e8re, cos\u00ec facendo, polemizza anche sulla formazione culturale della classe medica. Sia il dottor Diarroicus che il dottor Purgone (cos\u00ec come il farmacista) ostentano quasi sempre le conoscenze delle lingue antiche, con discorsi inutili e pomposi.\nGiunti verso la fine della commedia, dunque, il personaggio di Beraldo sconfessa completamente la medicina definendola \u201cuna della pi\u00f9 grandi follie dell'umanit\u00e0\u201d e crede addirittura \u201cridicolo un uomo che pretende di guarirne un altro\". Il discorso di Beraldo \u00e8, secondo lo studioso Sandro Bajini, dunque, una critica razionalistica circa lo scarso livello scientifico della medicina di quel tempo e pone l'attenzione della satira pi\u00f9 che sul medico in particolare, sull'uomo vinto dalle illusioni."}
{"id": "2782193", "revid": "1573940", "url": "https://it.wikipedia.org/wiki?curid=2782193", "title": "Gugan", "text": "Gugan (farsi \u06af\u0648\u06af\u0627\u0646) \u00e8 una citt\u00e0 dello shahrest\u0101n di Azar Shahr nell'Azarbaijan orientale. "}
{"id": "2782196", "revid": "660929", "url": "https://it.wikipedia.org/wiki?curid=2782196", "title": "Camera stereometrica", "text": "La camera stereometrica, chiamata comunemente bicamera, \u00e8 una particolare fotocamera stereoscopica costituita da una coppia di camere metriche fissate agli estremi di una barra indeformabile. \nCaratteristiche.\nBase.\nLa distanza tra i centri di proiezione dell'immagine (in pratica la distanza tra due punti corrispondenti delle camere) prende il nome di \"base\". Le due camere sono orientate con gli assi ottici paralleli e ortogonali alla base e l'intero sistema, dotato di livelle a bolla, supportato da un treppiedi, pu\u00f2 ruotare intorno ad un asse verticale. \nInizialmente la camera stereometrica \u00e8 stata costruita per il rilievo degli incidenti stradali con base 1,20 m., per distanze di ripresa tra 6 e 24\u00a0m. (considerato che nel rilievo stereofotogrammetrico il rapporto tra la base e la distanza dell'oggetto fotografato deve essere compreso tra 1/5 e 1/20).\nIn seguito, grazie alla rapidit\u00e0 e semplicit\u00e0 delle operazioni di ripresa, l'impiego della camera stereometrica \u00e8 stato esteso al rilievo dei beni culturali e alcune case costruttrici, come la Wild e la Zeiss, misero in commercio bicamere con base 1,20 cm, con testa inclinabile, e 40 cm, quest'ultima per distanze di ripresa comprese tra 2 e 8 m. In seguito qualche casa costruttrice ha messo in commercio anche una base su cui era possibile montare due camere metriche a distanze prefissate, come le Wild P32 utilizzate nella sperimentazione per l'insegnamento della fotogrammetria nella scuola elementare.\nFormato immagine.\nL'obiettivo, per la sua stessa forma, proietta sul piano della superficie sensibile un'immagine a forma circolare, di cui ogni fotocamera fissa una zona, di forma rettangolare o quadrata, sulla superficie sensibile. Il \"formato immagine\" \u00e8 dato proprio dalle dimensioni dell'immagine fissata. Queste dimensioni sono, ovviamente, inferiori a quelle della lastra utilizzata e non \u00e8 detto che due camere, che utilizzano lo stesso tipo di lastra, abbiano lo stesso formato immagine. Da tener presente, infine, che sull'immagine vengono impresse alcune informazioni, quali le marche per l'individuazione del punto principale e la distanza principale della camera stessa. \nDistanza principale.\nLa focale di un obiettivo \u00e8 la distanza tra il centro di proiezione e la superficie sensibile, misurata in millimetri, quando la messa a fuoco \u00e8 su infinito. La \"distanza principale\", invece, \u00e8 diversa dalla focale ed \u00e8 la distanza tra il centro di proiezione e la superficie sensibile esistente al momento della ripresa e viene misurata in centesimi di millimetro. Per ovvi motivi, le camere metriche sono quasi tutte a fuoco fisso e la distanza principale, misurata in fabbrica, varia da camera a camera anche a parit\u00e0 di focale. Per esempio nella camera stereometrica Wild C120, utilizzata dall'Unit\u00e0 Fotogrammetrica dei Vigili Urbani di Bari per i rilievi dei monumenti danneggiati dal terremoto del 1980, le distanze principali delle camere, entrambe di focale 60 mm, misurano 63,43 e 63,47 mm.\nDecentramento.\nL'\"angolo di ripresa\" \u00e8 l'angolo entro cui una camera riesce a fotografare ed \u00e8, in pratica, l'angolo al vertice di un triangolo che ha per base la diagonale del cerchio-immagine e per altezza la focale. Nel caso delle camere metriche si parla di \"angolo di ripresa orizzontale\" e di \"angolo di ripresa verticale\", secondo che la base del triangolo sia il lato orizzontale o quello verticale dell'immagine impressa. \nAl fine di semplificare la messa in stazione dello strumento ed effettuare riprese con asse ottico orizzontale, l'obiettivo viene decentrato rispetto all'immagine, in modo da avere un \"angolo di ripresa verticale asimmetrico\". Per esempio nel caso della camera stereometrica Wild C120, il punto principale viene individuato dalle mezzerie della congiungente due marche di riferimento, ma esse si trovano a 1/3 dell'altezza del fotogramma e, di conseguenza, misurando la focale 60 mm e il formato immagine 60x80 mm, l'angolo di ripresa orizzontale misura 64\u00b0. L'angolo di ripresa verso l'alto 17\u00b0 20' e l'angolo di ripresa verso il basso 32\u00b0. Per utilizzare la stessa camera nei rilievi architettonici, il treppiedi \u00e8 stato dotato di una testata in grado di accogliere la stereocamera capovolta (in modo da avere un angolo di ripresa maggiore verso l'alto) e di inclinarla di 10\u00b0, 30\u00b0, 60\u00b0 e 90\u00b0."}
{"id": "2782197", "revid": "47504", "url": "https://it.wikipedia.org/wiki?curid=2782197", "title": "Italia ai XVI Giochi olimpici invernali", "text": "L'Italia partecip\u00f2 ai XVI Giochi olimpici invernali, svoltisi a Albertville, Francia, dall'8 al 23 febbraio 1992, con una delegazione di 107 atleti, 28 dei quali donne. L'Italia chiuse questa edizione al sesto posto con quattro medaglie d'oro, sei d'argento e quattro di bronzo."}
{"id": "2782199", "revid": "599", "url": "https://it.wikipedia.org/wiki?curid=2782199", "title": "Castiglione del Valdarno", "text": ""}
{"id": "2782200", "revid": "1573940", "url": "https://it.wikipedia.org/wiki?curid=2782200", "title": "Kolvanaq", "text": "Kolvanaq (farsi \u0643\u0644\u0648\u0627\u0646\u0642) \u00e8 una citt\u00e0 dello shahrest\u0101n di Heris nell'Azarbaijan orientale. "}
{"id": "2782203", "revid": "117465516", "url": "https://it.wikipedia.org/wiki?curid=2782203", "title": "Alexandros Papanastasiou", "text": "Biografia.\nFiglio del parlamentare Panagiotis Papanastasiou, studi\u00f2 giurisprudenza all'Universit\u00e0 di Atene e poi scienze sociali a Berlino.\nNel 1905 prosegu\u00ec i suoi studi prima a Londra, poi a Parigi. Nel 1910 venne eletto in Parlamento dove si batt\u00e9 per la riforma agraria in Tessaglia. Nel 1916 ader\u00ec al movimento di difesa nazionale di Eleutherios Venizelos che spingeva per l'entrata in guerra della Grecia al fianco della Triplice Intesa.\nDopo la fine della prima guerra mondiale fu ministro in numerosi governi. In seguito alla sconfitta nella guerra greco-turca, Papanastasiou venne incaricato di formare un governo.\nIl 25 marzo 1924 proclam\u00f2 l'abolizione della monarchia e indisse un referendum popolare che il 13 aprile successivo vide la vittoria dei repubblicani. \nDal 1926 al 1928 fu ministro dell'Agricoltura. \nNel 1932 serv\u00ec nuovamente, per un breve periodo, come primio ministro. Nel 1936, durante la dittatura guidata da Ioannis Metaxas, venne arrestato.\nFu membro della Massoneria. "}
{"id": "2782206", "revid": "1573940", "url": "https://it.wikipedia.org/wiki?curid=2782206", "title": "Hashtrud", "text": "Hashtrud (farsi \u0647\u0634\u062a\u0631\u0648\u062f) \u00e8 il capoluogo dello shahrest\u0101n di Hashtrud nell'Azarbaijan orientale. "}
{"id": "2782210", "revid": "767487", "url": "https://it.wikipedia.org/wiki?curid=2782210", "title": "FA Cup 1903-1904", "text": "La FA Cup 1903-1904 fu la trentatreesima edizione del torneo calcistico pi\u00f9 vecchio del mondo. Vinse per la prima volta il .\nSemifinali.\nLe semifinali vennero giocate in campo neutro sabato 19 marzo 1904, il Bolton Wanderers ed il Manchester City passarono il turno e riuscirono ad andare a giocarsi la finale nel centro sportivo di Crystal Palace a Londra."}
{"id": "2782217", "revid": "54193", "url": "https://it.wikipedia.org/wiki?curid=2782217", "title": "Passione secondo san Matteo", "text": ""}
{"id": "2782224", "revid": "1543377", "url": "https://it.wikipedia.org/wiki?curid=2782224", "title": "Tagikistan ai Giochi olimpici", "text": "Il Tagikistan ha partecipato per la prima volta ai Giochi olimpici nel 1996; i primi Giochi invernali a cui ha preso parte sono stati quelli del 2002.\nI suoi atleti hanno vinto tre medaglie, tutte nelle Olimpiadi estive.\nIl Comitato Olimpico Nazionale della Repubblica del Tagikistan, fondato nel 1992, \u00e8 stato riconosciuto dal CIO nel 1993."}
{"id": "2782225", "revid": "6923", "url": "https://it.wikipedia.org/wiki?curid=2782225", "title": "Eton (Inghilterra)", "text": ""}
{"id": "2782228", "revid": "93556", "url": "https://it.wikipedia.org/wiki?curid=2782228", "title": "National Football League 1990", "text": "La stagione NFL 1990 fu la 71\u00aa stagione sportiva della National Football League, la massima lega professionistica statunitense di football americano. La finale del campionato, il Super Bowl XXV, si disput\u00f2 il 27 gennaio 1991 al Tampa Stadium di Tampa, in Florida e si concluse con la vittoria dei New York Giants sui Buffalo Bills per 20 a 19. La stagione inizi\u00f2 il 9 settembre 1990 e si concluse con il Pro Bowl 1991 che si tenne il 3 febbraio a Honolulu.\nLa stagione fu caratterizzata dal fatto che il calendario fu esteso da 16 a 17 giornate con l'inserimento di un turno di riposo per ogni squadra. Inoltre la formula dei play-off pass\u00f2 da 10 a 12 squadre, con l'aggiunta di un'ulteriore wild card per ogni \"Conference\".\nStagione regolare.\nLa stagione regolare inizi\u00f2 il 9 settembre e termin\u00f2 il 31 dicembre 1990, si svolse in 17 giornate durante le quali ogni squadra disput\u00f2 16 partite.\nPlay-off.\nI play-off iniziarono con il \"Wild Card Weekend\" il 5 e 6 gennaio 1991. I \"Divisional Playoff\" si giocarono il 12 e 13 gennaio e i \"Conference Championship Game\" il 20 gennaio. Il Super Bowl XXV si gioc\u00f2 il 27 gennaio al Tampa Stadium di Tampa."}
{"id": "2782229", "revid": "6923", "url": "https://it.wikipedia.org/wiki?curid=2782229", "title": "Hastings (Inghilterra)", "text": ""}
{"id": "2782230", "revid": "1442080", "url": "https://it.wikipedia.org/wiki?curid=2782230", "title": "Italia ai XVIII Giochi olimpici invernali", "text": "L'Italia partecip\u00f2 ai XVIII Giochi olimpici invernali, svoltisi a Nagano, Giappone, dal 7 al 22 febbraio 1998, con una delegazione di 113 atleti, 34 delle quali donne. L'Italia chiuse questa edizione al decimo posto con due medaglie d'oro, sei d'argento e due di bronzo.\nShort track.\nL'Italia ha qualificato nello short track un totale di nove atleti, cinque uomini e quattro donne."}
{"id": "2782232", "revid": "6923", "url": "https://it.wikipedia.org/wiki?curid=2782232", "title": "Olney (Regno Unito)", "text": ""}
{"id": "2782233", "revid": "697352", "url": "https://it.wikipedia.org/wiki?curid=2782233", "title": "We Make Believe", "text": "We Make Believe (1990) \u00e8 un demo realizzato dalla formazione \"classica\" del gruppo rock progressivo Yes (che in quel periodo pubblicava come Anderson Bruford Wakeman Howe, nota anche come ABWH) nel periodo di riavvicinamento alla formazione \"ufficiale\" conosciuta come Yeswest. Contiene i brani che, nelle intenzioni, avrebbero dovuto contribuire ad un album denominato \"Dialogue\" da pubblicare a marchio Yes, appunto. L'album non vide mai la luce, ma il riavvicinamento si concretizz\u00f2 nel disco \"Union\" del 1991. I brani vennero ripresi in parte in \"Union\" ed in parte da Jon Anderson nell'album solista \"Watching the Flags that Fly\".\nL'album venne pubblicato nel 1993, a partire dalla versione demo e col titolo di \"Yes - we make believe\", dall'etichetta italiana \"Diamonds in your ear\" specializzata in bootleg.\nTracce.\nTutti i brani sono di Jon Anderson, Bill Bruford, Steve Howe e Rick Wakeman."}
{"id": "2782234", "revid": "57872", "url": "https://it.wikipedia.org/wiki?curid=2782234", "title": "Giovanni Battista Dessiglioli", "text": "Costruttore d'organi, prosegu\u00ec l'attivit\u00e0 del padre Angelo Dessiglioli; dopo la morte (1909) l'attivit\u00e0 fu assorbita dalla ditta Sperati di Savona (costruttrice per\u00f2 di pianoforti e non di organi). Realizz\u00f2 diversi strumenti per le chiese della Liguria.\nOpere.\na) Opere datate o databili\nb) Opere non datate o non databili"}
{"id": "2782235", "revid": "6923", "url": "https://it.wikipedia.org/wiki?curid=2782235", "title": "Wallingford (Regno Unito)", "text": ""}
{"id": "2782237", "revid": "54193", "url": "https://it.wikipedia.org/wiki?curid=2782237", "title": "Ricerca del tempo perduto", "text": ""}
{"id": "2782239", "revid": "767487", "url": "https://it.wikipedia.org/wiki?curid=2782239", "title": "Christiane Hebold", "text": "Biografia.\nFiglia di un prete, a 13 anni fonda la sua prima girlband. Successivamente studia canto alla \"Hochschule f\u00fcr Musik Franz Liszt\" di Weimar.\nBobo in White Wooden Houses.\nLa prima formazione.\nNel 1990 Bobolina fonda a Berlino la band rock Bobo In White Wooden Houses assieme al chitarrista Frank Heise (deceduto nel 1995). Nel 1990 la band vince il concorso per rockband di Lipsia divenendo la prima band di musica indie della Germania dell'Est a raggiungere una certa notoriet\u00e0 dopo la caduta del muro di Berlino.\nIl primo album, dallo stesso nome della band, esce nel 1992. Ne seguirono altri due, fino alla morte di Heise.\nOltre a discreti piazzamenti nelle classifiche di vendite, (57\u00ba posto per \"Passing Stranger\" e 65\u00ba posto per \"Cosmic Ceiling\"), il gruppo ottiene anche una nomination per il video di \"Travel In My Mind\" agli MTV Euro-Video-Grand-Prix del 1995.\nLa seconda formazione.\nCon la sostituzione di tutti i membri della band, Bobo In The Wooden House torna sulle scene nel 2004 e pubblica due album.\nCollaborazione con i Rammstein.\nLa collaborazione comincia da \"Engel\" (1997) contenuta nell'album \"Sehnsucht\". Lavora in \"Mutter\", collaborando all'ultima traccia, \"Nebel\". In \"Rosenrot\", del 2005, canta in una versione di \"Stirb nicht vor mir\" che non \u00e8 stata inclusa nella edizione definitiva dell'album, poich\u00e9 questa parte viene assegnata a Sharleen Spiteri dei Texas che registra la versione bilingue. Christiane \u00e8 comunque presente nel sottofondo di quel pezzo."}
{"id": "2782243", "revid": "1573940", "url": "https://it.wikipedia.org/wiki?curid=2782243", "title": "James Kirke Paulding", "text": "Biografia.\nFu l'undicesimo segretario della marina statunitense durante la presidenza di Martin Van Buren. Nato nello stato di New York, ottavo figlio di un commerciante, divenne amico di Washington Irving - che era cognato di sua sorella - e si un\u00ec al suo gruppo letterario, i Knickerbocker, formato in precedenza oltre che da Irving anche da James Fenimore Cooper e da William Cullen Bryant. Si uniranno anche altri personaggi importanti del tempo, come Gulian Crommelin Verplanck, Fitz-Greene Halleck, Joseph Rodman Drake, Robert Charles Sands, Lydia Maria Child e Nathaniel Parker Willis.\nPubblic\u00f2, dal 1807 al 1808, la rivista umoristica \"Salmagundi\" e collabor\u00f2 al \"Morning Chronicle\". Nel 1812 diede alle stampe \"The Diverting History of John Bull and is Brother Jonathan\" e una galleria di schizzi di comandanti della Marina contemporanei. Scrisse una parodia delle poesie di Walter Scott e, provocato da una violenta recensione a questa sua opera, si difese pubblicando nel 1815 \"The Lay of the Scottish Fiddle\" (\"Lamento di un violino scozzese\").\nRiconoscimenti.\nIl cacciatorpediniere USS James K. Paulding (DD-238) venne chiamato cos\u00ec in suo onore."}
{"id": "2782244", "revid": "1543377", "url": "https://it.wikipedia.org/wiki?curid=2782244", "title": "Metagonimus yokogawai", "text": "Metagonimus yokogawai \u00e8 il pi\u00f9 comune trematode intestinale assieme a \"Metagonimus takashii\" e \"Metagonimus miyatai\".\nLa metagonimiasi \u00e8 una malattia causata da uno di dei tre trematodi intestinali ed \u00e8 molto diffusa in Estremo Oriente. La metagonimiasi \u00e8 stata descritto da Katsurasa nel 1911-1913, quando la prima volta ne osserv\u00f2 le uova del \"M. yokagawai\" nelle feci (la data \u00e8 contestata in diversi studi).\nIl \"M. takahashii\" \u00e8 stato descritto in seguito da Suzuki nel 1930 e poi il \"M. miyatai\" \u00e8 stato descritto nel 1984 da Saito.\nCiclo di vita.\nIl ciclo di vita di \"M. yokagawai\" \u00e8 simile al ciclo di vita di \"M. takahashii\" e di \"M. miyatai\". Tutte e tre le specie sono ermafroditi e in grado di auto-fecondarsi. Le uova embrionate vengono passate in un ambiente acquatico di acqua (dolce o salmastra), ciascuna dei quali contiene una larva completamente sviluppata, chiamata \"miracidium\". Lo sviluppo non pu\u00f2 procedere oltre questa fase, a meno che le uova vengono ingerite dal primo ospitante intermedio, le lumache. Dopo l'accoglienza la lumaca ingerisce le uova, la miracidia emerge e penetra nell'intestino tenue della lumaca. Nel tessuto della lumaca, le mircadie si sviluppano in \"sporocisti\", poi \"redie\", e, infine, emergono dalla lumaca come \"cercarie\". Le cercarie allora penetrano la pelle o entrano sotto le squame dei pesci d'acqua dolce o salmastra ed escono dalle cisti come \"metacercarie\" nei tessuti. Il tipo di pesce che serve come secondo ospitante varia in base al luogo. L'ospitante allora diventa infetto mangiando pesce poco cotto, crudo o in salamoia contenente le metacercarie. Le metacercarie dopo essere uscite dalle cisti nell'intestino tenue dell'ospitante (uomo, mammifero o uccello) si sviluppano in adulti. Nell'intestino tenue gli adulti attaccano le pareti e sviluppano nuove uova."}
{"id": "2782252", "revid": "287204", "url": "https://it.wikipedia.org/wiki?curid=2782252", "title": "Campionato portoghese di pallavolo femminile", "text": "Il campionato portoghese di pallavolo femminile \u00e8 un insieme di tornei pallavolistici per squadre di club portoghesi, istituiti dalla Federazione pallavolistica del Portogallo."}
{"id": "2782254", "revid": "82842615", "url": "https://it.wikipedia.org/wiki?curid=2782254", "title": "Italia ai XIX Giochi olimpici invernali", "text": "L'Italia partecip\u00f2 ai XIX Giochi olimpici invernali, svoltisi a Salt Lake City, Stati Uniti d'America, dall'8 al 24 febbraio 2002, con una delegazione di 112 atleti, 47 delle quali donne. L'Italia chiuse questa edizione al settimo posto con quattro medaglie d'oro, quattro d'argento e cinque di bronzo."}
{"id": "2782260", "revid": "467420", "url": "https://it.wikipedia.org/wiki?curid=2782260", "title": "Filippine ai Giochi olimpici", "text": "Le Filippine hanno partecipato per la prima volta ai Giochi olimpici nel 1924. Sin da allora hanno preso parte a ciascuna edizione sino ad oggi, ad eccezione di Mosca 1980, quando hanno scelto di aderire al boicottaggio da parte degli Stati Uniti per l'invasione sovietica dell'Afghanistan.\nLa Nazione ha gareggiato per la prima volta ai Giochi olimpici invernali a Sapporo 1972, con l'invio di due sciatori alpini.\nGli atleti filippini hanno vinto 14 medaglie ai Giochi olimpici estivi, principalmente nel campo del pugilato, mentre non ne hanno mai vinta alcuna ai Giochi olimpici invernali.\nIl Comitato Olimpico Filippino, creato nel 1911, venne riconosciuto dal CIO nel 1929."}
{"id": "2782268", "revid": "29662169", "url": "https://it.wikipedia.org/wiki?curid=2782268", "title": "Patriarchi del popolo di Israele", "text": ""}
{"id": "2782276", "revid": "6923", "url": "https://it.wikipedia.org/wiki?curid=2782276", "title": "Congresso di Empoli", "text": "Il Congresso di Empoli, altrimenti noto con le denominazioni di Concilio di Empoli, Convenzione di Empoli, Dieta di Empoli, fu una riunione tenutasi nel tardo settembre 1260 presso il Palazzo Ghibellino di Empoli, proprio di fronte alla \"Collegiata\", a seguito alla sconfitta della Repubblica fiorentina nella battaglia di Montaperti. In tale occasione il cosiddetto \"parlamento ghibellino\" decise la modifica degli equilibri politico-economici della regione. I ghibellini senesi e pisani, acerrimi nemici dei fiorentini pi\u00f9 per ragioni economiche che politiche, chiesero ai legati del re svevo Manfredi di mettere ai voti la proposta di radere al suolo Firenze. A questa richiesta si oppose con tutte le sue forze il capo dei ghibellini di Firenze Farinata degli Uberti, che riusc\u00ec a bloccare la votazione e a salvare cos\u00ec Firenze da una distruzione praticamente certa. Dante Alighieri celebrer\u00e0 il merito dell'avversario politico nel celebre passo del Canto X dell'Inferno.\nCronistoria.\nLa rivalit\u00e0 tra le citt\u00e0 di Siena e Firenze, nel corso del XIII secolo, era di natura sia politica che economica. Siena era da sempre ghibellina, mentre Firenze, che aveva espulso i ghibellini nel 1251, all'epoca dei fatti era a capo della Lega Guelfa in Toscana. Le due citt\u00e0 competevano per la conquista sia di zone territoriali che di mercati europei, soprattutto in Francia, in Provenza, allora indipendente dalla Francia, e in Inghilterra. Inoltre a Siena erano concentrate le banche che amministravano il patrimonio papale e Firenze mirava ad accaparrarsi tali privilegi. Firenze aveva sconfitto Siena in diverse occasioni ed il confine tra le rispettive zone d'influenza era talmente spostato a sfavore dei senesi, che il confine meridionale di Firenze correva quasi alle porte di Siena. Nel territorio senese, inoltre, passava un tratto della Via Francigena, che permetteva il transito dei pellegrini dall'Europa settentrionale a Roma, presso la Santa Sede. Siena si era arricchita grazie ai dazi che venivano imposti ai viaggiatori, ai guadagni delle numerose strutture ricettive per viandanti e al commercio, a quel tempo in forte espansione. Quindi Firenze non poteva tollerare un cos\u00ec potente competitore a soli 40 km di distanza.\nLe due anime politiche in Firenze.\nPoliticamente, la situazione in Toscana era molto instabile fin dall'inizio del Duecento. Se \u00e8 ormai accertato che la divisione politica del Comune di Firenze data da uno spiacevole episodio di faida privata, \u00e8 altrettanto certo che lo scontro per il predominio sulla penisola tra Svevi e papato fu un fattore ancor pi\u00f9 determinante. Circa l'episodio che origin\u00f2 la divisione di Firenze in fazioni, esso \u00e8 attestato che fosse accaduto nel gennaio 1216 nella Rocca Strozzi a Campi Bisenzio, quando, alla cena indetta dal console Corrado Orlandi per celebrare l'elevazione al rango di cavaliere di Mazingo Tegrimi, un buffone provoc\u00f2 uno scontro fisico in cui il rissoso Buondelmonte de' Buondelmonti pugnal\u00f2 il braccio del polemico Oddo Arrighi dei Fifanti, intervanuto a prendersi gioco di un amico di Buondelmonte, Uberto degl'Infangati, che, offeso per aver perso un tagliere di carne ad opera del giullare, si sent\u00ec di apostrofare cos\u00ec Arrighi: \"Tu menti per la gola !\", ricevendo - per tutta risposta - un tagliere pieno di carne sul volto.\nLe famiglie di Buondelmonte e di Arrigo erano legate da vincoli matrimoniali a molte altre in citt\u00e0, ed esse non erano in buoni rapporti. L'affronto di Buondelmonte, secondo il costume del tempo, doveva esser sanato con una vendetta o con una riparazione. Convennero, pertanto, a casa dei Fifanti tutti i parenti e gli amici, appartenenti alle famiglie (\"consorteria\", associazione medievale di carattere privato, ma con capacit\u00e0 di intervento politico e militare, raggruppante, spesso con riferimento a propriet\u00e0 in comune, rami diversi di una medesima famiglia per lo pi\u00f9 nobile. Vi si aggregarono talora, specie grazie a matrimoni, altre famiglie) dei Lamberti, degli Uberti, dei Gangalandi, degli Amidei. Quivi si stabil\u00ec che Buondelmonte avrebbe potuto riparare l'offesa convolando a nozze con Gualandra degli Amidei figlia di Lambertuccio Amidei e nipote del ferito. Un notaio stese il contratto di fidanzamento e di matrimonio che si sarebbe dovuto celebrare l'11 febbraio 1216 nella chiesa di Santo Stefano in Firenze. Qualche settimana prima delle future nozze, per\u00f2, a Buondelmonte venne offerta la mano della bella figlia di Forese Donati, cosicch\u00e9 egli nemmeno si present\u00f2 in chiesa il giorno stabilito. La moglie di Forese, Gualdrada, fece naufragare il matrimonio riparatore. Il nuovo affronto era decisamente troppo. Alla nuova riunione della consorteria dei Fifanti - Amidei, indetta per cercare la risposta pi\u00f9 appropriata al gesto di Buondelmonte, intervenne perentorio Mosca dei Lamberti con la sua lapidaria e proverbiale frase: \"Cosa fatta capo ha !\", ovvero che si terminasse di discutere e che si uccidesse il reprobo. Infatti, era prevalsa l'opzione di una sonora bastonatura accompagnata da sfregio permanente sul volto. Mosca, per\u00f2, fece osservare che Buondelmonte era transitato beffardamente a cavallo davanti alla chiesa ove avrebbe dovuto convolare a nozze per recarsi ad ufficializzare il fidanzamento con la figlia di Donati e che i convitati avrebbero rischiato la vita nella faida che si sarebbe inevitabilmente scatenata. Nella chiesa di Santa Maria sopra la porta, venne steso il piano per l'assassinio di Buonelmonte. La domenica di Pasqua, 16 aprile 1216, mentre si recava a casa Donati per gli sponsali, proveniente a cavallo dal quartiere di Oltrarno ove risiedeva, Buondelmonte stava per attraversare Ponte Vecchio, esattamente sul medesimo percorso tenuto al momento di mancare alle nozze riparatrici, quando, alla Porta di Santa Maria (vicino a Ponte Vecchio), laddove era posta la statua di Marte, venne affrontato dai congiurati che gli rimproverarono la mancanza di onorabilit\u00e0, e disarcionato da un colpo di mazza infertogli sul capo da Schiatta degli Uberti. Venne finito - a terra - dalle pugnalate di Mosca dei Lamberti, Schiatta degli Uberti, Conti da Gangalandi, Oddo Arrighi Fifanti (Oderigo Fifanti, il quale si vendic\u00f2 della pugnalata da cui prese inizio la faida, recidendogli le vene). A cose avvenute, si crearono due contrapposte fazioni in citt\u00e0, quelle che (Cavalcanti, Alighieri, etc.) appoggiarono i Buondelmonti - Donati - Infangati (futuro partito Guelfo), e quelle che parteggiarono per i Fifanti - Lamberti - Gangalandi - Uberti (futuro partito Ghibellino). Tra i fautori dei Ghibellini si collocarono i Conti Guidi signori di Empoli, Cerreto, e Vinci. La scelta della citt\u00e0 di Empoli quale sede del concilio di Empoli del 1260 fu per coniugare la vicinanza a Firenze e la sicurezza politica del luogo.\nLa situazione politica in Toscana ed in Italia nel 1200.\nRimandando alle lotte per il predominio politico tra Papato ed Impero, lotte in cui s'innestarono la difesa dell'autonomia dei singoli comuni dall'Impero, le date pi\u00f9 significative per inquadrare sia la battaglia di Montaperti, che il successivo Concilio di Empoli si collocano tra il 1237, data della Battaglia di Cortenuova (localit\u00e0 in provincia di Bergamo, ove le truppe imperiali di Federico II di Svevia ebbero ragione delle milizie comunali) ed il 1266, quando le truppe angioine alleate del papato sconfissero definitivamente gl'imperiali nella Battaglia di Benevento, decretando la fine delle fortune ghibelline in tutta la penisola.\nLa prima fase dello scontro (1237 - 1249), nonostante la Battaglia della Meloria del 1241, quando la flotta imperiale intercett\u00f2 al largo delle coste di Livorno la flotta papale spingendola sulle secche e prendendo prigionieri alti porporati, vide la vittoria dei Comuni, che sconfissero pesantemente Federico II nella Battaglia di Fossalta (vicino a Modena) nel 1249. Federico II perse il figlio, Enzo di Sardegna, fatto prigioniero e morto in cattivit\u00e0 a Bologna. Federico II mor\u00ec nel 1250 ed Enzo nel 1272. Contemporaneamente, a Firenze, i ghibellini, di parte guelfa, alleata della Lega Lombarda, godeva infine dell'importantissima benevolenza del Papa e dell'alleanza di Pistoia, di Grosseto e di Lucca, ma - soprattutto - di Carlo I d'Angi\u00f2, fratello del re di Francia. Ghibelline erano, invece, Arezzo, Siena, Pisa, Empoli, Montepulciano, Montalcino. Pi\u00f9 in generale la fazione ghibellina era disseminata in tutta la Toscana e, pur essendo generalmente minoritaria, essa trovava in Siena e Pisa due baluardi duri a morire. Nel 1248 i ghibellini presero il potere a Firenze, ma il tramonto degl'imperiali e la morte di Federico II provoc\u00f2 la loro cacciata dalla citt\u00e0 nel 1251.\nAnche la seconda fase dello scontro (1258 - 1266) ebbe come vincitore il papato, ma, a differenza di quanto avvenne nella prima fase, questa volta si assistette al tramonto della potenza svevo - ghibellina. Nel 1258, dopo un lustro trascorso a riorganizzare il regno svevo dell'Italia meridionale, la politica interventista propria di Federico II venne ripresa da Manfredi di Sicilia. Siena aveva come alleato principale proprio Manfredi, figlio di secondo letto di Federico II di Svevia. Lo scontro da cui il convegno di empoli scatur\u00ec, riguard\u00f2 la lotta per il predominio politico in Toscana e si concluse solo nel novembre 1266 con la definitiva cacciata dei ghibellini dalla maggior parte delle citt\u00e0 toscane. \nDurante il periodo tra la morte di Federico II (1250) e l'ascesa al trono di Manfredi (1258), la guelfa firenze ebbe la meglio sulla ghibellina Pisa. La causa che, il 4 settembre 1260, port\u00f2 allo scontro di Montaperti (frazione di Castelnuovo Berardenga) fu il mancato rispetto da parte senese degli accordi stipulati fra i due comuni nel 1255 alla fine di una guerra che si era conclusa in maniera sfavorevole per Siena, e nei quali si sanciva l'alleanza con i fiorentini e l'impegno a non accogliere alcuno che fosse stato bandito da Firenze, Montepulciano e Montalcino. I senesi al contempo erano legati dal 1251 ad un patto di mutua assistenza con i ghibellini fiorentini, cos\u00ec quando nel 1258 questi furono cacciati da Firenze, Siena li accolse venendo meno al trattato siglato tre anni prima. Siena, nel 1259, visti gli attriti sempre pi\u00f9 frequenti con Firenze, aveva stretto alleanza con Manfredi ed aveva ricevuto in rinforzo alcune compagnie di cavalieri tedeschi (circa 800 uomini) al seguito del cugino del Re di Napoli, Conte Giordano d'Anglano. Nel febbraio 1260 aveva riottenuto la fedelt\u00e0 di Grosseto e nel successivo mese di marzo inizi\u00f2 le operazioni atte alla riconquista di Montemassi e Monteano perse nel 1255. tutta la toscana centromeridionale era oramai divenuta ghibellina, isolando di fatto Firenze da Roma. Lo scontro che si svolse a Montaperti confer\u00ec un effimero predominio politico - economico a Siena, un illusorio potere ai ghibellini fiorentini (che rimanevano al potere in citt\u00e0, ma di fatto vassalli dei senesi), ed un precario vantaggio politico a Manfredi che terminer\u00e0 con la battaglia di Benevento del febbraio 1266.\nIl Concilio di Empoli e le sue conseguenze storiche.\nLe ragioni che portarono ad indire il Congresso di Empoli furono s\u00ec politiche, in quanto si dovettero ripartire le influenze politiche delle citt\u00e0 vincitrici, Siena, Pisa ed Arezzo, ma anche economiche fondamentalmente, dal momento che erano in gioco delicati equilibri in questo settore specifico.\nLa proposta avanzata dai nemici storici e giurati di Firenze di raderla al suolo era motivata appunto pi\u00f9 da motivi economici che non politici. Presiedeva la riunione Giordano d'Agliano, Conte di Sanseverino, piemontese, vicario dal dicembre 1259 del Re Manfredi e capo assoluto dei ghibellini toscani. Il monarca svevo gli aveva dato un ambiguo mandato di \"Ridurre Firenze ad un borgo\", non necessariamente da prendersi alla lettera, ovvero di raderla al suolo, ma - forse - di renderla inoffensiva per gli anni a venire. Il partito ghibellino fiorentino era da sempre minoritario in citt\u00e0 e, per sopravvivere, doveva appoggiarsi ai partiti ghibellini pi\u00f9 potenti, appunto quelli senese e pisano al fine di poter sopravvivere, seppur in posizione non autonoma e totalmente subalterna. Firenze, invece costituiva un notevole ostacolo ai commerci di Siena via terra e di Pisa via mare (Firenze da sempre ambiva ad uno sbocco al mare, ai danni di Pisa).\nL'accettazione della proposta di distruggere Firenze non costituiva un problema per i ghibellini fiorentini, ma era totalmente da escludersi per il loro capo riconosciuto, Farinata degli Uberti, ambizioso e caparbio. A tal proposito, come citano sia Giovanni Villani che Dino Compagni, Farinata fuse due proverbi toscani (\"Com\u2019 asino sape, cos\u00ec minuzza rape\", e \"Vassi capra zoppa, se \u2018l lupo non l\u2019ntoppa\") in uno, esclamando: \"Com\u2019asino sape, s\u00ed va capra zoppa, cos\u00ec minuzza rape, se\u2019 lupo non la \u2018ntoppa\", che - parafrasato - suona all'incirca come: \"Come anche l'asino (l'uomo senza cervello)sa, la capra (l'uomo che si fa trascinare) cos\u00ec va zoppicando, e cos\u00ec poco raggiunge,se il lupo (un uomo deciso) non la blocca\". Fu la sua argomentazione a far pendere la bilancia in favore di Firenze, incidendo sull'incerto Manfredi, il quale non caldeggiava alcun'ipotesi in particolare. Infatti, erigendosi a baluardo in difesa di Firenze, Farinata fece capire (\"come asino sape\") che le altre citt\u00e0 ghibelline (s\u00ec va la capra zoppa\") avevano dato un modesto contributo alla vittoria finale (\"cos\u00ec minuzza rape\") da non poter dettare alcuna condizione a lui (\"se'l lupo non l'intoppa\"). Sicuramente, per\u00f2, la posizione strategica di Firenze contribu\u00ec al suo risparmio. Come pure fu risolutivo l'appoggio dato a farinata dalla potente famiglia ghibellina dei Conti Guidi del Casentino. Era presente al concilio Guido Novello, dei Conti Guidi di Casentino e Modigliana. Egli, a Siena, era stato con Farinata degli Uberti a capo dei ghibellini fuorusciti da Firenze ed aveva con lui organizzato il tradimento di alcuni fiorentini (in particolare di Bocca degli Abati), che fecero ritirare la cavalleria fiorentina al momento culmine della Battaglia di Montaperti, determinando la sconfitta della fanteria guelfa.\nIl vicario di Manfredi opt\u00f2 per suggerire al re svevo la soluzione meno drastica, pena un'insanabile frattura all'interno del movimento ghibellino filoimperiale di catastrofico esito.\nLe conseguenze delle decisioni prese al concilio furono fondamentali per la storia della citt\u00e0, della regione, dell'Europa. Basti pensare che non avrebbero potuto esser presenti nella forma storica che tutti noi conosciamo, la famiglia Medici con la loro diplomazia ed i loro legami dinastici in tutto il continente, gran parte degli artisti rinascimentali, Savonarola, la stessa carriera politica di Dante.\nAnalizzando il periodo di poche settimane intercorso tra la vittoria di Montaperti e lo svolgimento del Convegno di Empoli, dalle date presenti nei documenti ufficiali del comune fiorentino, possiamo vedere come sarebbe stato difficoltoso in ogni caso radere al suolo Firenze. Infatti:\nI ghibellini erano gi\u00e0 saldamente al comando a Firenze al momento d'indire il Concilio di Empoli e gli esausti senesi e pisani non avrebbero avuto la forza d'intraprendere un duro assedio per conquistare la citt\u00e0.\nLa mancata distruzione di Firenze port\u00f2 alla sconfitta di Siena nel 1269 nella Battaglia di Colle Valdelsa, di Arezzo nel 1291 nella Battaglia di Campaldino, e con la resa di Pisa nel 1270.\nIn pratica, dal 1300 Firenze diviene la citt\u00e0 predominante in una Toscana totalmente guelfa, dove i ghibellini sono praticamente scomparsi."}
{"id": "2782279", "revid": "157851", "url": "https://it.wikipedia.org/wiki?curid=2782279", "title": "Vicenza Volley", "text": ""}
{"id": "2782281", "revid": "122354841", "url": "https://it.wikipedia.org/wiki?curid=2782281", "title": "Giappone ai Giochi olimpici", "text": "Il Giappone ha partecipato per la prima volta ai Giochi olimpici nel 1912.\nGli atleti giapponesi hanno vinto 361 medaglie ai Giochi olimpici estivi e 37 ai Giochi olimpici invernali.\nIl Comitato Olimpico Giapponese, creato nel 1911, venne riconosciuto dal CIO nel 1912."}
{"id": "2782284", "revid": "729019", "url": "https://it.wikipedia.org/wiki?curid=2782284", "title": "381/40 Mod. 1914", "text": "Il 381/40 Modello 1914 era un cannone navale italiano ordinato nel 1913 per equipaggiare le navi da battaglia della classe Francesco Caracciolo. La costruzione delle unit\u00e0 venne cancellata nel 1916, ed i cannoni vennero destinati ad altri utilizzi: montati su monitori o come artiglieria costiera o ferroviaria. Nel ruolo di difesa costiera furono utilizzati anche durante la seconda guerra mondiale.\nSviluppo.\nNegli anni dieci del XX secolo la Regia Marina immise in servizio sei moderne navi da battaglia tipo dreadnought armate con cannoni da 305/46 Mod. 1909. In quegli anni, per\u00f2, sia la Royal Navy, che la Marine nationale, progettarono navi da battaglia armate con cannoni da 340, 343 e 381 mm. In particolare la Regia Marina focalizz\u00f2 la sua attenzione sul nuovo pezzo da 381/42 (381 mm L/42) progettato dalla Royal Ordnance, e destinato ad armare le nuove corazzate classe Queen Elizabeth. Questo pezzo, realizzato in due modelli diversi da Vickers e Armstrong, fu adottato dalla Regia Marina con la designazione 381/40 mod. 1914, destinate ad armare le nuove quattro super dreadnought classe Francesco Caracciolo da 34.000 tonnellate, tutte impostate nel 1914-1915. Oltre agli 8 cannoni dell'armamento principale, ogni nave doveva avere un dotazione di riserva di tre pezzi. Pertanto, nel 1913, venne ordinata la produzione di un totale di 44 cannoni, suddivisi tra Ansaldo-Schneider di Genova (11), Vickers-Terni di La Spezia (11, designati \"Vickers Mark A\") e Armstrong di Pozzuoli (22, designati \"Elswick mod.A\"). I modelli prodotti da Armstrong e Vickers erano del tipo a cerchiatura a nastro d'acciao, mentre il modello Schneider era un monoblocco Il governo favor\u00ec la produzione della ditta britannica Armstrong-Pozzuoli ordinandone due serie costruttive, una di 12 e una di 10 l'anno successivo. Questo avvenne nonostante il fatto che il modello Ansaldo fosse decisamente meno pesante.\nTecnica.\nLa dimensione della canna richiese l'adozione di nuove tecnologie e particolari accorgimenti costruttivi, affinch\u00e9 fosse la pi\u00f9 accurata possibile e garantisse tutta la robustezza necessaria. la lunghezza della canna fu fissata in 40 calibri. Il pezzo da 381/40 Ansaldo-Schneider pesava 62.600 kg, era lungo 15,75 m, quello realizzato da Armstrong-Pozzuoli pesava 84.900\u00a0kg di peso e raggiungeva i 15,755 m di lunghezza, mentre quello della Vickers-Terni aveva un peso di 83.825\u00a0kg di peso e i 15,755 m di lunghezza. la celerit\u00e0 di tiro dei due tipi era pari a 1,2 colpi al minuto.\nLe prestazioni comunque erano le medesime: infatti, tutti i modelli erano in grado di sparare un proiettile AP da 884\u00a0kg alla distanza di 19.800 (alzo a 20\u00b0) o 27.300 (alzo a 30\u00b0) metri, con una velocit\u00e0 iniziale di 700 m/s. La celerit\u00e0 di tiro era di 1,5 colpi al minuto per quelli prodotti da Ansaldo-Schneider e Vickers, e di 2 colpi al minuto per gli Armstrong. La durata media dell'anima rigata interna alla canna era di 150 colpi, dopodich\u00e9 essa andava estratta e sostituita con una nuova..\nUtilizzo.\nLe \"Francesco Caracciolo\" furono impostate tra la fine del 1914 ed la met\u00e0 del 1915, ma l'ingresso del Regno d'Italia nella prima guerra mondiale port\u00f2 alla sospensione dei lavori nel marzo 1916 per privilegiare la costruzione di armi che avevano una maggiore priorit\u00e0, e poi all'annullamento della commessa. Solo la \"Francesco Caracciolo\" fu poi varata il 12 maggio 1919 presso il Regio Cantiere di Castellammare di Stabia, al fine di liberare lo scalo, mentre la costruzione della \"Cristoforo Colombo\", della \"Marcantonio Colonna\" e della \"Francesco Morosini\" fu definitivamente sospesa, e ci\u00f2 che era stato realizzato della navi fu demolito sullo scalo entro il 1918. Per questa ragione, i cannoni costruiti furono utilizzati in altri ruoli.\nArtiglieria ferroviaria.\nQuattro o sette esemplari di costruzione Ansaldo furono trasferiti al Regio Esercito e montati su pianali ferroviari. Furono utilizzati sul fronte dell'Isonzo a partire dal 1917. Dopo la fine della guerra, vennero trasferiti alla difesa costiera ed impiegati nel conflitto successivo per proteggere il porto di Genova. Non si sa per\u00f2 molto sul loro impiego.\nArtiglieria navale.\nDiversi esemplari furono installati su imbarcazioni di vario tipo, ed utilizzati per appoggiare le operazioni di terra dell'esercito. In dettaglio, si trattava dei due monitori e cinque pontoni armati.\nArtiglieria costiera.\nDopo la fine della prima guerra mondiale, i cannoni furono utilizzati per la difesa costiera. Nel giugno 1940, vi erano complessivamente dieci esemplari, schierati in difesa di Genova ed Augusta. Rimasero in servizio tutto il conflitto."}
{"id": "2782292", "revid": "767487", "url": "https://it.wikipedia.org/wiki?curid=2782292", "title": "CA 19-9", "text": "Il CA 19-9 (Carbohydrate Antigen, antigene carboidratico 19-9) o GICA (GastroIntestinal Cancer Antigen, antigene del cancro gastrointestinale) \u00e8 un marcatore tumorale che viene ricercato nel sangue ottenuto mediante prelievo venoso.\nStoria.\nVenne scoperto per la prima volta nel 1981 nei pazienti con cancro del colon-retto o con carcinoma del pancreas, bench\u00e9 possa essere titolabile anche nei soggetti con patologie epatiche, del tratto biliare e nella sindrome di Mirizzi.\nImpiego clinico.\nBench\u00e9 il CA 19-9 sia presente nella maggior parte dei soggetti con carcinoma del pancreas, il suo rilevamento non ha un valore diagnostico a causa della scarsa specificit\u00e0 (il CA 19-9 \u00e8 titolabile anche in altre condizioni patologiche) e della presenza di falsi negativi (alcuni soggetti con carcinoma pancreatico non presentano livelli elevati di CA 19-9). Tuttavia, una volta diagnosticato il cancro, la titolazione dei livelli di CA 19-9 ha un elevato valore prognostico in quanto una rapida riduzione dei livelli in seguito alla terapia chirurgica correla con un buon grado di resezione di neoplasia attiva. Analogamente, l'aumento del CA 19-9 in corso di monitoraggio post-operatorio correla con recidiva di neoplasia pancreatica o con la presenza di metastasi."}
{"id": "2782294", "revid": "204391", "url": "https://it.wikipedia.org/wiki?curid=2782294", "title": "CA 19.9", "text": ""}
{"id": "2782296", "revid": "729019", "url": "https://it.wikipedia.org/wiki?curid=2782296", "title": "Combinata nordica ai II Giochi olimpici invernali", "text": "Nella combinata nordica ai II Giochi olimpici invernali fu disputata una sola gara, il 17 e il 18 febbraio, che assegn\u00f2 solo le medaglie olimpiche (a differenza di salto e fondo, i cui titoli furono validi anche come Campionati mondiali di sci nordico.\nRisultati.\nPresero il via 35 atleti di 14 diverse nazionalit\u00e0, ma la competizione per il podio fu egemonizzata dagli sciatori norvegesi. La prima prova disputata, il 17 febbraio, fu la 18 km di sci di fondo e si tratt\u00f2 della medesima gara valida di per s\u00e9 per l'assegnazione dei titoli olimpici e iridati nella disciplina. Johan Gr\u00f8ttumsbr\u00e5ten s'iscrisse a entrambe le competizioni e chiuse al primo, seguito, tra i combinatisti, dal connazionale Hans Vinjarengen e dal finlandese Esko J\u00e4rvinen; l'altro norvegese Jon Snersrud chiuse ottavo. La prova dal trampolino, il 18 febbraio sull'Olympiaschanze, si svolse su due salti. Gr\u00f8ttumsbr\u00e5ten fu ottavo, ma il grande vantaggio acquisito nella prova di salto gli bast\u00f2 per confermare la prima posizione; Vinjarengen cadde nel primo salto, per\u00f2 un buon secondo gli consent\u00ec di chiudere diciannovesimo, posizione sufficiente per ribadire la sua seconda piazza. Il sedicesimo posto non bast\u00f2 invece a J\u00e4rvinen per andare a medaglia, poich\u00e9 fu sopravanzato da Snersrud, terzo nel salto. Ai primi due posti dal trampolino si piazzarono il cecoslovacco Rudolf Burkert e l'italiano Vitale Venzi."}
{"id": "2782297", "revid": "729019", "url": "https://it.wikipedia.org/wiki?curid=2782297", "title": "Aristide Carabelli", "text": "Prest\u00f2 servizio come ufficiale con il grado di Sottotenente di complemento del Corpo delle armi navali. \u00c8 stato un incursore pilota di barchino esplosivo della X\u00aa Flottiglia MAS nella Regia Marina durante la seconda guerra mondiale ed \u00e8 stato decorato con la Medaglia d'oro al valor militare alla memoria per la sua azione fatale contro le difese del porto di La Valletta durante l'assedio di Malta.\nBiografia.\nNacque a Corsico, in provincia di Milano, e si iscrisse presso la facolt\u00e0 di ingegneria del Politecnico di Milano. Partecip\u00f2 come volontario al 1\u00ba corso preliminare navale tenutosi a partire da agosto 1938 presso l'Accademia navale di Livorno. Nel dicembre 1940 consegu\u00ec la nomina a Sottotenente di complemento del Corpo delle armi navali.\nNel marzo 1941 entr\u00f2 su richiesta nei Mezzi d'Assalto della X\u00aa Flottiglia MAS di La Spezia. Dopo il corso di addestramento partecip\u00f2 al tentativo di forzamento della base inglese di Malta, effettuato nella notte tra il 25 e il 26 luglio 1941. L'attacco fall\u00ec in quanto il fondamentale effetto sorpresa, necessario al successo dell'azione, era svanito fin dall'avvicinamento dei mezzi al largo di Malta. La difesa inglese dell'isola, infatti, all'insaputa dei servizi d'informazione italiani, era a quel tempo gi\u00e0 dotata di radar e aveva quindi avuto modo di osservare i mezzi italiani e aspettare il momento opportuno per annientarne l'attacco.\nDurante l'attacco con il suo barchino esplosivo, Carabelli si lanci\u00f2 con il suo mezzo carico di esplosivo contro le ostruzioni del porto, secondo gli ordini ricevuti dal comandante della spedizione capitano di corvetta Giorgio Giobbe. Questo era necessario per essere sicuri di aprire una breccia sotto l'arcata del ponte di sant'Elmo, per permettere l'ingresso nel porto ai suoi compagni d'azione sugli altri barchini. Non si sapeva infatti se Teseo Tesei era riuscito nella sua azione di attacco con il siluro a lenta corsa, che aveva l'obiettivo di far saltare l'ostruzione retale a difesa del porto. Il sottotenente di vascello Roberto Frassetto vide Carabelli scomparire nell'immane esplosione del suo barchino contro un pilastro del ponte a braccia aperte. L'esplosione provoc\u00f2 il crollo della travata metallica e il passaggio al porto divenne impossibile.\nNel 1942 il Politecnico di Milano gli confer\u00ec la laurea ad honorem alla memoria."}
{"id": "2782301", "revid": "204391", "url": "https://it.wikipedia.org/wiki?curid=2782301", "title": "Sindrome da reflusso gastroesofageo", "text": ""}
{"id": "2782302", "revid": "2110845", "url": "https://it.wikipedia.org/wiki?curid=2782302", "title": "Italo Romoli", "text": "Biografia.\nPotrebbe aver appreso l'arte organaria nella citt\u00e0 natale, Loro Ciuffenna (provincia di Arezzo), dove nella seconda met\u00e0 dell'Ottocento operavano Demetrio Bruschi e Onofrio Bruschi. Nel 1896 si trasfer\u00ec a Savona, diventando collaboratore di Giovanni Battista Dessiglioli, del quale prosegu\u00ec l'attivit\u00e0.\nLasci\u00f2 Savona probabilmente intorno al 1910 o poco prima per trasferirsi a Genova, dove risiedette per qualche tempo; successivamente emigr\u00f2 in Francia dove forse lavor\u00f2 presso la fabbrica d'organi di Charles Mutin, successore di Aristide Cavaill\u00e9-Coll. Alla morte di Charles Mutin (1931), o poco dopo, rientr\u00f2 in Italia, dove lo si ritrova nel 1935 a Finalborgo e nel 1936 a Ventimiglia, dove risiedeva da pensionato. Dopo quella data se ne perdono le tracce."}
{"id": "2782303", "revid": "200568", "url": "https://it.wikipedia.org/wiki?curid=2782303", "title": "Colonato", "text": "Il colonato era una condizione giuridica dei coltivatori nel corso del Tardo Impero romano. \nContesto storico.\nNei primi due secoli dell'Impero romano lo sviluppo dell'economia si era basato essenzialmente sulle conquiste militari, che avevano procurato terre da distribuire ai legionari o ai ricchi senatori, merci da commerciare e schiavi da sfruttare in lavori a costo zero. Alla conclusione della fase espansionistica (all'inizio del II secolo d.C. fu occupata l'ultima grande provincia: quella della Dacia), tuttavia, si chiuse il rubinetto che aveva procurato schiavi (ovvero manodopera a costo zero) acquistabili a buon mercato e bottino. L'Impero romano a quel punto si dimostr\u00f2 incapace da un lato di realizzare uno sviluppo economico e della produzione agricola non dipendente dalle conquiste e dallo sfruttamento degli schiavi e dall'altro di ovviare all'aumento dei costi della spesa pubblica (per pagare, in particolare, l'esercito e la burocrazia) con un sistema fiscale pi\u00f9 efficiente che oppressivo. Inoltre, le guerre civili e le scorrerie barbariche che cominciarono a imperversare dal III secolo, cominciarono a devastare anche le regioni pi\u00f9 fertili. Il risultato fu che le campagne cominciarono a spopolarsi (fenomeno degli \"agri deserti\"), anche perch\u00e9 i piccoli proprietari terrieri, che gi\u00e0 non se la passavano bene, dovevano affrontare da una parte i costi dovuti al mantenimento di interi eserciti che transitavano sui loro territori, dall'altra un peso fiscale diventato sempre pi\u00f9 intollerabile. Non essendo disponibili le macchine, l'unico modo di rimettere in produzione le terre abbandonate era, per i proprietari terrieri (per lo pi\u00f9 latifondisti), quello di passare a un nuovo rapporto di produzione che non comportasse i costi della schiavit\u00f9 (gli schiavi erano sempre a rischio di ribellione ed in ogni caso il loro mantenimento era un costo), ma ne mantenesse i vantaggi. Questo nuovo rapporto fu appunto il \"colonato\": la sostituzione degli schiavi con lavoratori \"liberi\" o \"coloni\", legati al padrone da un rapporto contrattuale di affittanza, non di servit\u00f9.\nCaratteristiche e problemi del colonato.\nI \"coloni\" erano, quindi, affittuari alle dipendenze del padrone, tenuti a pagare al proprietario del fondo agricolo canoni in natura e prestazioni personali (\"corv\u00e9e\") in cambio della possibilit\u00e0 di trattenere una parte del raccolto per sfamare la propria famiglia. \nGiuridicamente i coloni erano liberi, tuttavia bisognava assicurarsi che non approfittassero della richiesta di lavoro (dovuta alla scarsit\u00e0 di manodopera agricola) da parte dei latifondisti per mettere i proprietari in concorrenza tra loro riducendo le loro rendite. Ci\u00f2 si poteva ottenere soltanto legando obbligatoriamente il colono alla terra: una condizione che richiedeva un intervento coercitivo da parte dello Stato. Il colonato, dunque, era una forma solo giuridicamente (disponibilit\u00e0 fisica della propria persona), ma non anche socialmente pi\u00f9 avanzata (impossibilit\u00e0 di abbandonare il fondo su cui si lavorava) rispetto alla schiavit\u00f9. Dal punto di vista strettamente economico il colono era letteralmente nelle mani del proprietario il quale, tra il fitto e le obbligazioni di lavoro sul fondo padronale, gli sequestrava praticamente tutto il \"surplus\" eccedente il minimo vitale. Inoltre i coloni, in quanto lavoratori \"liberi\", avevano pure le tasse da corrispondere al \"fiscus\". Non sorprende, quindi, che in alcuni casi le loro condizioni risultassero pi\u00f9 pesanti rispetto a quelle degli schiavi, il cui mantenimento era comunque a carico del padrone.\nLa disperazione per un rapporto di lavoro cos\u00ec pesante spesso portava alla fuga verso le citt\u00e0, dove gli ex coloni finivano per diventare proletari, verso il brigantaggio (come accadde in Gallia con i bagaudi) oppure verso le terre di altri proprietari in cambio della loro protezione (patronato): un fenomeno sempre pi\u00f9 frequente che anticipava i rapporti di subalternit\u00e0 feudale. Naturalmente le fughe venivano represse severamente (i fuggiaschi erano riportati in catene al padrone, i ribelli venivano crocefissi).\nIl colonato, la cui forma giuridica vari\u00f2 nelle diverse epoche e regioni dell'Impero e che caratterizz\u00f2 soprattutto la parte occidentale dello stesso, continu\u00f2 nel Medioevo sotto il nome conosciuto come servit\u00f9 della gleba."}
{"id": "2782304", "revid": "647919", "url": "https://it.wikipedia.org/wiki?curid=2782304", "title": "Medaglia al valor militare", "text": ""}
{"id": "2782322", "revid": "1305772", "url": "https://it.wikipedia.org/wiki?curid=2782322", "title": "Amalrico di Montfort", "text": ""}
{"id": "2782323", "revid": "666668", "url": "https://it.wikipedia.org/wiki?curid=2782323", "title": "OFC Futsal Championship 2010", "text": "Il settimo OFC Futsal Championship si \u00e8 disputato dall'8 agosto al 14 agosto 2010 a Suva nelle isole Figi presso la \"Vodafone Arena\". \u00c8 considerato il settimo campionato continentale dell'Oceania per formazioni nazionali di calcio a 5.\nIl campionato continentale ha dimostrato ancora una volta la netta superiorit\u00e0 della giovane nazionale delle Isole Salomone: guidati da Dickson Kadau per la seconda volta, i salomonesi hanno vinto tutte e sei le gare disputate, risultando la squadra con il miglior attacco e quella con la miglior difesa (seppur a pari merito con Figi e Tahiti)."}
{"id": "2782330", "revid": "110157", "url": "https://it.wikipedia.org/wiki?curid=2782330", "title": "Reu\u00dfenk\u00f6ge", "text": "Reu\u00dfenk\u00f6ge \u00e8 una citt\u00e0 di 333 abitanti dello Schleswig-Holstein, in Germania.\nAppartiene al circondario (\"Kreis\") della Frisia Settentrionale (targa NF)."}
{"id": "2782334", "revid": "647919", "url": "https://it.wikipedia.org/wiki?curid=2782334", "title": "Fondo per l'ambiente italiano", "text": ""}
{"id": "2782336", "revid": "386562", "url": "https://it.wikipedia.org/wiki?curid=2782336", "title": "SJ-M", "text": ""}
{"id": "2782337", "revid": "114252656", "url": "https://it.wikipedia.org/wiki?curid=2782337", "title": "Bargteheide", "text": "Bargteheide \u00e8 una citt\u00e0 dello Schleswig-Holstein, in Germania.\nAppartiene al circondario (\"Kreis\") di Stormarn (targa OD).\nAmministrazione.\nGemellaggi.\nBargteheide \u00e8 gemellata con:"}
{"id": "2782340", "revid": "104458", "url": "https://it.wikipedia.org/wiki?curid=2782340", "title": "Armin Bauer", "text": "Biografia.\nArmin Bauer, originario di Ortisei, fa parte della nazionale italiana dal 2004. Esordisce il 22 gennaio 2005 a Planica in Slovenia giungendo 57\u00ba in una Gundersen HS109/10\u00a0km valida come gara FIS. Partecipa ai Mondiali juniores di Tarvisio 2007 ottenendo come miglior risultato il 4\u00ba posto, insieme ai compagni di nazionale Alessandro Pittin, Davide Bresadola e Lukas Runggaldier, nella gara a squadre HS109/staffetta 4x5 km. Debutta in Coppa del Mondo il 29 gennaio 2008 Kuusamo in Finlandia, piazzandosi 53\u00ba in una Gundersen HS142/10\u00a0km.\nIn carriera ha partecipato a due edizioni dei Giochi olimpici invernali, (34\u00ba nel trampolino normale, 21\u00ba nel trampolino lungo, 10\u00ba nella gara a squadre) e (14\u00ba nel trampolino normale, 23\u00ba nel trampolino lungo, 8\u00ba nella gara a squadre), e a cinque dei Campionati mondiali (4\u00ba nella gara a squadre dal trampolino normale a Falun 2015 il miglior piazzamento)."}
{"id": "2782341", "revid": "486946", "url": "https://it.wikipedia.org/wiki?curid=2782341", "title": "Santa Maria dei Cintorelli", "text": ""}
{"id": "2782344", "revid": "83531", "url": "https://it.wikipedia.org/wiki?curid=2782344", "title": "Glinde (Schleswig-Holstein)", "text": "Glinde \u00e8 una citt\u00e0 dello Schleswig-Holstein, in Germania.\nAppartiene al circondario (\"Kreis\") di Stormarn (targa OD)."}
{"id": "2782346", "revid": "114252773", "url": "https://it.wikipedia.org/wiki?curid=2782346", "title": "Reinbek", "text": "Reinbek \u00e8 una citt\u00e0 dello Schleswig-Holstein, in Germania.\nAppartiene al circondario (\"Kreis\") di Stormarn (targa OD)."}
{"id": "2782349", "revid": "114252784", "url": "https://it.wikipedia.org/wiki?curid=2782349", "title": "Reinfeld", "text": "Reinfeld (Holstein) \u00e8 una citt\u00e0 dello Schleswig-Holstein, in Germania.\nAppartiene al circondario (\"Kreis\") di Stormarn (targa OD)."}
{"id": "2782350", "revid": "767487", "url": "https://it.wikipedia.org/wiki?curid=2782350", "title": "Sacra Famiglia con sant'Anna e san Giovannino", "text": "La Sacra Famiglia con sant'Anna e san Giovannino \u00e8 un dipinto tempera su tela (75,5x61,5 cm) di Andrea Mantegna, databile al 1495-1505 e conservato nella Gem\u00e4ldegalerie di Dresda.\nDescrizione e stile.\nSi tratta di una piccola tela destinata alla devozione privata, in cui Mantegna riprese l'impostazione della \"Presentazione al Tempio\", concentrando i personaggi nello spazio pittorico relativamente esiguo. La figure sono infatti accostate tutte sul primo piano ed occupano l'intera superficie del dipinto, con effetti di grande immediatezza. Al centro si trova la Vergine col Bambino in grembo, ritratti in un affettuoso abbraccio che rompe la simmetria generale. Ai lati si trovano san Giuseppe (sinistra), sant'Anna e san Giovannino (destra). Giuseppe e Giovannino guardano direttamente verso lo spettatore, coinvolgendolo direttamente nella scena sacra.\nLa serena staticit\u00e0 della scena incontr\u00f2 molto successo, come testimoniano numerose repliche e varianti del tema: una al Museo di Castelvecchio di Verona, una al Museo Jacquemart-Andr\u00e9 di Parigi, una alla Galleria Sabauda di Torino, ecc."}
{"id": "2782352", "revid": "124976617", "url": "https://it.wikipedia.org/wiki?curid=2782352", "title": "Filippo Giannetto", "text": "Biografia.\nFilippo Giannetto, noto altres\u00ec come \"Filippo Giannetti\", nacque nel Regno di Sicilia, a Savoca, cittadina collinare del Val Demone compresa nella Comarca di Taormina, all'epoca capoluogo di una vasta baronia sotto il mero e misto imperio dell'Archimandritato del Santissimo Salvatore di Messina. \nNon si conosce l'anno esatto di nascita, secondo Francesco Susinno, nacque nel 1630; Giuseppe Grosso Cacopardo, per\u00f2, colloca la sua nascita nel 1639-1640. In Savoca venne battezzato, nella chiesa di San Nicol\u00f2, come, ancora oggi, testimonia il certificato di battesimo.\nPortato per l'arte pittorica, ancora adolescente lasci\u00f2 il paese nativo e si trasfer\u00ec a Messina.\nInizialmente frequent\u00f2 la scuola del pittore prospettivista messinese Jacopo Cara, successivamente pass\u00f2 a quella dell'olandese Abraham Casembroot, che aveva come discepoli Domenico Guargena e Andrea Suppa.\nGiuseppe Grosso-Cacopardo, nel suo libro del 1821 titolato \"Memorie de' pittori messinesi e degli esteri che in Messina fiorirono dal secolo XII sino al secolo XIX\"; cos\u00ec definisce il Giannetto:\n\"\"... fu felice nel dipinger paesi, e sebbene inferiore al maestro nelle figure, lo super\u00f2 nel grandioso operare, e specialmente nell'arte dello sfrondeggiare...\".\nFilippo Giannetto spos\u00f2 la pittrice francese Flavia Durand (1635-1715), nata in Borgogna e giunta in Messina al seguito del padre, il pittore \"Giovan Battista Durand\", verso il 1650. La Durand collabor\u00f2 col marito nella realizzazione di molte opere.\nSicuramente dopo il 1670, la coppia di artisti lasci\u00f2 Messina e si stabil\u00ec in Palermo, dove rimase per molto tempo. Erano gli anni della Rivolta antispagnola di Messina, la citt\u00e0 dello Stretto usc\u00ec da questa tragica esperienza nel peggiore dei modi: venne, infatti, privata dagli spagnoli di tutti i privilegi di cui per secoli aveva goduto e si avvi\u00f2 verso un lunghissimo periodo di decadenza dal quale non sarebbe mai risorta.\nNel 1689, lasciata Palermo e il Regno di Sicilia, su invito del Vicer\u00e8 del Regno di Napoli, Francisco Benavides Conte di Santo Stefano, di cui il Giannetto era intimo amico e confidente, si stabil\u00ec nella Capitale partenopea ove realizz\u00f2 su commissione dello stesso un gran numero di pitture che vennero mandate in Spagna.\nGiannetto, per la sua spiccata capacit\u00e0 di dipingere paesaggi, fu soprannominato \"Giordano de'paesisti\"\".\nFilippo Giannetto era zio (fratello della madre) del pittore messinese Filippo Tancredi.\nMor\u00ec improvvisamente a Napoli il 31 marzo 1702 e venne sepolto nella Chiesa di Santa Maria la Nova dei padri osservanti."}
{"id": "2782354", "revid": "767487", "url": "https://it.wikipedia.org/wiki?curid=2782354", "title": "British Chess Magazine", "text": "Il British Chess Magazine \u00e8 la rivista di scacchi di pi\u00f9 antica fondazione tra quelle ancora in pubblicazione. Venne fondata nel gennaio 1881 da John Watkinson, che in precedenza aveva diretto l\"'Huddersfield College Magazine\", e da allora \u00e8 uscita ad intervalli mensili regolari, compresi i periodi della prima e seconda guerra mondiale.\n\u00c8 una pubblicazione indipendente, non collegata alla federazione scacchistica inglese, la \"British Chess Federation\". La casa editrice \"British Chess Magazine\" ha pubblicato nel corso degli anni anche molti libri di scacchi."}
{"id": "2782355", "revid": "767487", "url": "https://it.wikipedia.org/wiki?curid=2782355", "title": "Ellerau", "text": "Ellerau \u00e8 una citt\u00e0 di 5.673 abitanti dello Schleswig-Holstein, in Germania.\nAppartiene al circondario (\"Kreis\") di Segeberg (targa SE)."}
{"id": "2782357", "revid": "767487", "url": "https://it.wikipedia.org/wiki?curid=2782357", "title": "Henstedt-Ulzburg", "text": "Henstedt-Ulzburg \u00e8 una citt\u00e0 di 26.529 abitanti dello Schleswig-Holstein, in Germania.\nAppartiene al circondario (\"Kreis\") di Segeberg (targa SE)."}
{"id": "2782360", "revid": "767487", "url": "https://it.wikipedia.org/wiki?curid=2782360", "title": "Kaltenkirchen", "text": "Kaltenkirchen \u00e8 una citt\u00e0 di 19.868 abitanti dello Schleswig-Holstein, in Germania.\nAppartiene al circondario (\"Kreis\") di Segeberg (targa SE)."}
{"id": "2782363", "revid": "297745", "url": "https://it.wikipedia.org/wiki?curid=2782363", "title": "Pievi", "text": ""}
{"id": "2782364", "revid": "110157", "url": "https://it.wikipedia.org/wiki?curid=2782364", "title": "Wahlstedt", "text": "Wahlstedt \u00e8 una citt\u00e0 di 9.381 abitanti dello Schleswig-Holstein, in Germania.\nAppartiene al circondario (\"Kreis\") di Segeberg (targa SE)."}
{"id": "2782372", "revid": "21880", "url": "https://it.wikipedia.org/wiki?curid=2782372", "title": "Heterogynaidae", "text": ""}
{"id": "2782374", "revid": "834", "url": "https://it.wikipedia.org/wiki?curid=2782374", "title": "Isola Bristol", "text": ""}
{"id": "2782376", "revid": "834", "url": "https://it.wikipedia.org/wiki?curid=2782376", "title": "Bristol Island", "text": ""}
{"id": "2782379", "revid": "33888", "url": "https://it.wikipedia.org/wiki?curid=2782379", "title": "Futurismo", "text": "Il Futurismo \u00e8 stato un movimento letterario, culturale, artistico e musicale italiano dell'inizio del XX secolo, nonch\u00e9 una delle prime avanguardie europee. Ebbe influenza su movimenti affini che si svilupparono in altri paesi d'Europa, in Russia, Francia, negli Stati Uniti d'America e in Asia. I futuristi esplorarono ogni forma di espressione: la pittura, la scultura, la letteratura (poesia) al teatro, la musica, l'architettura, la danza, la fotografia, il cinema e persino la gastronomia. La denominazione del movimento si deve al poeta italiano Filippo Tommaso Marinetti.\nOrigini.\nIl Futurismo nasce in Italia, in un periodo di notevole fase evolutiva dove tutto il mondo dell'arte e della cultura era stimolato da numerosi fattori determinanti: le guerre, la trasformazione sociale dei popoli, i grandi cambiamenti politici e le nuove scoperte tecnologiche e di comunicazione, come il telegrafo senza fili, la radio, gli aeroplani e le prime cineprese; tutti fattori che arrivarono a cambiare completamente la percezione delle distanze e del tempo, \"avvicinando\" fra loro i continenti, creando nuove connessioni.\nIl XX secolo era quindi invaso da un nuovo vento, che portava una nuova realt\u00e0: la velocit\u00e0. I futuristi intendevano idealmente \"bruciare i musei e le biblioteche\" in modo da non avere pi\u00f9 rapporti con il passato per concentrarsi cos\u00ec sul dinamico presente; tutto questo, come \u00e8 ovvio, in senso ideologico. Le catene di montaggio abbattevano i tempi di produzione, le automobili aumentavano ogni giorno, le strade iniziarono a riempirsi di luci artificiali, si avvertiva questa nuova sensazione di futuro e velocit\u00e0 sia nel tempo impiegato per produrre o arrivare a una destinazione, sia nei nuovi spazi che potevano essere percorsi, sia nelle nuove possibilit\u00e0 di comunicazione.\nGino Severini racconta che quando venne in contatto con Marinetti per decidere se aderire o meno al Futurismo parl\u00f2 anche con Amedeo Modigliani, che egli avrebbe voluto nel gruppo, ma il pittore declin\u00f2 l'offerta perch\u00e9 come scrisse: \nPrimo Futurismo.\nNel \"Manifesto Futurista\" (1909), pubblicato inizialmente in vari giornali italiani (la \"Tavola Rotonda\" di Napoli, la \"Gazzetta dell'Emilia\" di Bologna, la \"Gazzetta di Mantova e\" \"L'Arena\" di Verona) e, definitivamente, due settimane dopo sul quotidiano francese \"Le Figaro\" il 20 febbraio 1909, Filippo Tommaso Marinetti espose i principi-base del movimento. Poco tempo dopo a Milano nel febbraio 1910 i pittori Umberto Boccioni, Carlo Carr\u00e0, Giacomo Balla, Gino Severini e Luigi Russolo firmarono il \"Manifesto dei pittori futuristi\" e nell'aprile dello stesso anno il \"Manifesto tecnico della pittura futurista\".\nNei \"manifesti\" si esaltava la tecnica e si dichiarava una fiducia illimitata nel progresso, si decretava la fine delle vecchie ideologie (bollate con l'etichetta di \"passatismo\", tra cui figura anche il \"Parsifal\" di Wagner, che a partire dal 1914 cominci\u00f2 a essere rappresentato nei teatri d'Europa). Si esaltavano inoltre il dinamismo, la velocit\u00e0, l'industria, il militarismo, il nazionalismo e la guerra, che veniva definita come \"sola igiene del mondo\".\nLa prima importante esposizione futurista si tenne a Parigi presso la galleria Bernheim-Jeune dal 5 al 24 febbraio 1912. All'inaugurazione della mostra erano presenti Marinetti, Boccioni, Carr\u00e0, Severini e Russolo. L'accoglienza iniziale fu fredda, ma nelle settimane successive il movimento suscit\u00f2 un certo interesse divenendo presto oggetto di attenzioni internazionali tanto da favorire la riproposizione della mostra anche in altre citt\u00e0 europee come Berlino.\nLa riconciliazione con i futuristi avvenne in seguito, grazie alla mediazione dell'amico Aldo Palazzeschi. Nel 1913 infatti, Soffici e Papini uscendo da \"La Voce\" decisero di fondare la rivista \"Lacerba\" appoggiando cos\u00ec il movimento futurista.\nAlla morte di Umberto Boccioni nel 1916, Carr\u00e0 e Severini si ritrovarono in una fase di evoluzione verso la pittura cubista, di conseguenza il gruppo milanese si sciolse spostando la sede del movimento da Milano a Roma, con la conseguente nascita del \"secondo Futurismo\".\nSecondo Futurismo.\nIl secondo Futurismo fu sostanzialmente diviso in due fasi. La prima andava dal 1918, due anni dopo la morte di Umberto Boccioni, al 1928 e fu caratterizzata da un forte legame con la cultura post-cubista e costruttivista; la seconda invece, dal 1929 al 1939, fu molto pi\u00f9 legata alle idee del surrealismo.\nDi questa corrente - che si concluse attraverso il cosiddetto \"terzo Futurismo\", portando anche all'epilogo del Futurismo stesso - fecero parte molti pittori fra cui Fillia (Luigi Colombo), Enrico Prampolini, Filiberto Sbardella, Nicolay Diulgheroff, Wladimiro Tulli ma anche Mario Sironi, Ardengo Soffici, Ottone Rosai, Carlo Vittorio Testi e la moglie Fides Stagni.\nSe la prima fase del Futurismo fu caratterizzata da un'ideologia guerrafondaia e fanatica (in pieno contrasto con altre avanguardie) ma spesso anche anarchica, la seconda stagione ebbe un effettivo legame con il regime fascista, nel senso che abbracci\u00f2 gli stilemi della comunicazione governativa dell'epoca e si valse di speciali favori.\nI futuristi di sinistra, generalmente meno noti nel panorama culturale italiano dell'epoca, comunque, costituirono quella parte del Futurismo collocata politicamente su posizioni vicine all'anarchismo e al bolscevismo anche quando il movimento con i suoi fondatori e personaggi ritenuti principali fu fagocitato dal fascismo.\nAnche se la gerarchia fascista riserv\u00f2 ai futuristi coevi una sottovalutazione talvolta sprezzante, l'osservazione dei principi autoritaristici e la poetica interventista del Futurismo furono quasi sempre presenti negli artisti del gruppo, fino a che alcuni di questi non abbracciarono altri movimenti e presero le distanze dall'ideologia fascista (Carlo Carr\u00e0, ad esempio, abbracci\u00f2 la metafisica). Altri ancora, come il giovane pittore maceratese Wladimiro Tulli, mantennero costantemente un approccio giocoso e libertario, che poco aveva a che fare con l'estetica fascista, anche nelle successive esperienze di pittura informale.\nFuturismo russo.\n\"Manifesto futurista\" di Marinetti era stato pubblicato a San Pietroburgo appena un mese dopo l'uscita su \"Le Figaro\", e gi\u00e0 negli anni 1911 e 1912 Natal'ja Sergeevna Gon\u010darova e Michail F\u00ebdorovi\u010d Larionov, che in patria verr\u00e0 definito il \"padre del Futurismo russo\", furono i concreti iniziatori del movimento in Russia.\nNel 1913 il pittore Kazimir Severinovi\u010d Malevi\u010d, il compositore Michail Matju\u0161in e lo scrittore Aleksej Eliseevi\u010d Kru\u010d\u00ebnych redassero il manifesto del \"Primo congresso Futurista\" russo. Al movimento, conosciuto anche come Cubofuturismo o Raggismo, aderirono personalit\u00e0 come il poeta e drammaturgo Vladimir Vladimirovi\u010d Majakovskij.\nNel gennaio 1914 Marinetti stesso si rec\u00f2 a Mosca. Dal movimento d'avanguardia futurista nacquero negli anni immediatamente precedenti la rivoluzione del 1917 due importanti avanguardie artistiche, il Costruttivismo e il Suprematismo.\nL'attenzione che i giornali e il pubblico dedicarono a Marinetti fu enorme, ma non ci fu la stessa attenzione da parte dei futuristi russi, alcuni dei quali tentarono anche di ostacolare la visita di Marinetti. Altri invece, come Sersenevi\u010d, furono pi\u00f9 ospitali e cordiali. Il temperamento e le declamazioni di Marinetti riscossero successo ovunque; \nL'ultima \"mostra futurista\" si tenne nel 1915 a Pietrogrado.\nIn Russia il movimento non fu caratterizzato dal bellicismo come quello dei futuristi italiani, criticato da Majakovskij, ma fu accompagnato da un'utopica idea di pace e libert\u00e0, sia individuale (dell'artista), sia collettiva (del mondo), che si sarebbe concluso con l'adesione di una parte del gruppo al bolscevismo.\nDopo la rivoluzione d'ottobre molti futuristi confluirono nel cubismo e nell'astrattismo.\nFuturismo francese.\nIn Francia il Futurismo non si organizz\u00f2 mai come movimento, ma ebbe almeno due nomi degni di nota: Guillaume Apollinaire e Valentine de Saint-Point.\nApollinaire scrisse il manifesto \"L'antitradition futuriste\" (29 giugno 1913), pubblicato su \"Lacerba\" solo il 25 settembre dopo le aggiunte e le correzioni di Marinetti. I successivi \"Calligrammes\" (1918) rivelano la chiara influenza del paroliberismo futurista sul poeta francese.\nValentine de Saint Point, nipote di Lamartine, scrisse il \"Manifesto della donna futurista\", (1912) con il sottotitolo \u201cRisposta a F. T. Marinetti\u201d, in un volantino pubblicato simultaneamente a Parigi e a Milano. Del 1913 \u00e8 il \"Manifesto futurista della lussuria\".\nOrientamenti artistici.\nNelle opere futuriste \u00e8 quasi sempre costante la ricerca del dinamismo; cio\u00e8 il soggetto non appare mai fermo, ma in movimento: ad esempio, per loro un cavallo in movimento non ha quattro gambe, ne ha venti.\nCos\u00ec la simultaneit\u00e0 della visione diventa il tratto principale dei quadri futuristi; lo spettatore non guarda passivamente l'oggetto statico, ma ne \u00e8 come avvolto, testimone di un'azione rappresentata durante il suo svolgimento.\nPer rendere l'idea del moto nelle arti visive tradizionali, immobili per costituzione, il Futurismo si serve, nella pittura e nella scultura, principalmente delle \u201clinee-forza\u201d; poich\u00e9 la linea agisce psicologicamente sull'osservatore con significato direzionale, essa, collocandosi in varie posizioni, supera la sua essenza di semplice segmento e diventa \u201cforza\u201d centrifuga e centripeta, mentre oggetti, colori e piani si sospingono in una catena di \u201ccontrasti simultanei\u201d, determinando la resa del \u201cdinamismo universale\u201d.\nPittura.\nNel 1910 a Milano i \"giovani artisti d'Italia\" avevano pubblicato i manifesti sulla pittura futurista. Boccioni si occup\u00f2 principalmente del dinamismo plastico e sintetico e del superamento del cubismo, mentre Balla pass\u00f2 dallo studio delle vibrazioni luminose (divisionismo) alla rappresentazione sintetica del moto. Nel 1912 Boccioni, Carr\u00e0 e Russolo esposero a Milano le prime opere futuriste alla \"Mostra d'arte libera\" nella fabbrica Ricordi.\nIl Futurismo diede il meglio di s\u00e9 nelle espressioni artistiche legate alla pittura, al mosaico e alla scultura, mentre le opere letterarie e teatrali, ma anche architettoniche, non ebbero la stessa immediata capacit\u00e0 espressiva.\nLe radici del fermento che port\u00f2 alla declinazione del Futurismo nell'arte si possono riconoscere, artisticamente parlando, gi\u00e0 nella Scapigliatura - corrente tipicamente milanese e borghese della seconda met\u00e0 dell'Ottocento - laddove il Futurismo distoglie con disprezzo l'attenzione dalla raffinata borghesia per concentrarsi sulla rivoluzione industriale, sulle fabbriche.\nDal punto di vista stilistico il Futurismo - in particolare quello boccioniano - si basa sui concetti del divisionismo che per\u00f2 riesce ad adattare per esprimere al meglio gli amati concetti di velocit\u00e0 e di simultaneit\u00e0: \u00e8 grazie ad artisti come Giovanni Segantini e Pellizza da Volpedo che, pochi anni dopo, il futurista Umberto Boccioni pot\u00e9 realizzare dipinti come \"La citt\u00e0 che sale\".\nDal punto di vista concettuale, il Futurismo naturalmente non ignora i principi cubisti di scomposizione della forma secondo piani visivi e rappresentazione di essi sulla tela. Cubista \u00e8 senz'altro la tecnica che prevede di suddividere la superficie pittorica in tanti piani che registrino ognuno una diversa prospettiva spaziale. Tuttavia, mentre per il cubismo la scomposizione rende possibile una visione del soggetto fermo lungo una quarta dimensione esclusivamente spaziale (il pittore ruota intorno al soggetto fermo cogliendone ogni aspetto), il Futurismo utilizza la scomposizione per rendere la dimensione temporale, il movimento.\nAltrettanto interessanti sono i rapporti stilistici tra il Futurismo boccioniano e il cubismo orfico di Robert Delaunay.\nNon mancarono relazioni complesse tra i futuristi italiani e i pi\u00f9 importanti esponenti delle avanguardie russe e tedesche.\nEquiparare, infine, la ricerca futurista dell'attimo con quella impressionista, come \u00e8 stato fatto in passato, \u00e8 ormai considerato profondamente errato. Se \u00e8 vero infatti che gli impressionisti fecero dell'\"attimalit\u00e0\" il nucleo della loro ricerca - loro scopo era fermare sulla tela un istante luminoso, unico e irripetibile - la ricerca futurista si muoveva in senso quasi opposto: suo scopo era rappresentare sulla tela non un istante di movimento ma il movimento stesso, nel suo svolgersi nello spazio e nel suo impatto emozionale.\nCome conseguenza dell'\"estetica della velocit\u00e0\", nelle opere futuriste a prevalere \u00e8 l'elemento dinamico: il movimento coinvolge infatti l'oggetto e lo spazio in cui esso si muove. Il dinamismo dei treni, degli aeroplani (Aeropittura), delle masse multicolori e polifoniche e delle azioni quotidiane (del cane che scodinzola andando a spasso con la padrona, della bimba che corre sul terrazzo, delle ballerine) \u00e8 sottolineato da colori e pennellate che mettano in evidenza le spinte propulsive delle forme. La costruzione pu\u00f2 essere composta da linee spezzate, spigolose e veloci, ma anche da pennellate lineari, intense e fluide se il moto \u00e8 pi\u00f9 armonioso.\nTra gli epigoni pi\u00f9 interessanti del Futurismo, l'avanguardia russa del raggismo e del costruttivismo. Le tecniche pittoriche futuriste sono state riassunte nei due manifesti sulla pittura dei primi mesi del 1912.\nDue tra i principali esponenti del movimento pittorico, Umberto Boccioni e Giacomo Balla, furono presenti anche nella scultura. La pittura di Boccioni \u00e8 stata definita \"simbolica\": il dipinto \"La citt\u00e0 che sale\" (1910), per esempio, \u00e8 una chiara metafora del progresso, dettato dal titolo e dalle scene di cantiere edile sullo sfondo, esemplificate nella loro vorticosa crescita dalla potenza del cavallo imbizzarrito, un vortice di materia che si scompone per piani. Se Boccioni \u00e8 simbolico, Balla \u00e8 fotografico e analitico. Ancora legato a principi cubisti, non \u00e8 raro che realizzi sequenze fotogrammetriche di una scena, per rendere il movimento, piuttosto che affidarsi a impetuosi vortici di pittura: \u00e8 il caso del posato \"Bambina che corre al balcone\" (1912).\nScultura.\nL'artista futurista pi\u00f9 attivo nel campo della scultura \u00e8 Umberto Boccioni, la cui ricerca pittorica corre sempre parallela a quella plastica.\nNel 1912, lo stesso Boccioni pubblica il \"Manifesto tecnico della scultura futurista\". Punto di arrivo di questa ricerca pu\u00f2 essere considerato \"Forme uniche della continuit\u00e0 nello spazio\", del 1913: l'immagine, applicando le dichiarazioni poetiche di Boccioni stesso, \u00e8 tutt'uno con lo spazio circostante, dilatandosi, contraendosi, frammentandosi e accogliendolo in s\u00e9 stessa.\nAnche in \"L'Antigrazioso\" o \"La madre\", immediatamente precedente, sono presenti parametri scultorei simili a \"Forme uniche nella continuit\u00e0 dello spazio\", ma con ancora non risolti alcuni problemi di plasticit\u00e0 derivanti da influssi naturalistici.\nMosaico.\nLa tecnica del mosaico, basata sull'utilizzo di tessere ceramiche e vitree, si \u00e8 prestata molto bene a esprimere i modi e il dinamismo intesi dall'arte futurista.\nEnrico Prampolini e Fillia eseguono l'importante mosaico dedicato al tema delle \"Comunicazioni\" all'interno della torre del Palazzo delle Poste di La Spezia (1933).\nAlcuni anni pi\u00f9 tardi Gino Severini esegue altri mosaici per le Poste di Alessandria.\nLa tradizione musiva di Ravenna continua con mosaici futuristi di autori vari (Palazzo del Mutilato, fine anni quaranta).\nArchitettura.\nNel 1912 Antonio Sant'Elia, che divenne l'architetto pi\u00f9 rappresentativo del movimento, era ancora distante dai futuristi ed era piuttosto legato nel movimento del cosiddetto Stile floreale. In quegli stessi anni a Milano era attivo Giuseppe Sommaruga e questi sembra che avesse esercitato una grande influenza sulla formazione del Sant'Elia, infatti, per esempio, molti elementi dinamici del futurista furono anticipati nel Grand Hotel Campo dei Fiori di Varese.\nAll'inizio del 1914 Sant'Elia pubblic\u00f2 il \"Manifesto dell'Architettura futurista\", dove esponeva i principi di questa corrente. Al centro dell'attenzione c'\u00e8 la citt\u00e0, vista come simbolo della dinamicit\u00e0 e della modernit\u00e0. Tutti i progetti creati da Sant'Elia si riferiscono a citt\u00e0 del futuro: in contrapposizione all'architettura tradizionale, vista come inadeguata, le citt\u00e0 idealizzate dagli architetti futuristi hanno come caratteristica fondamentale il movimento, i trasporti e le grandi strutture.\nI futuristi, infatti, compresero immediatamente il ruolo centrale che i trasporti avrebbero assunto successivamente nella vita delle citt\u00e0. Nei progetti di questo periodo si cercavano sviluppi e scopi di questa novit\u00e0. L'utopia futurista \u00e8 una citt\u00e0 in perenne mutamento, agile e mobile in ogni sua parte, un continuo cantiere in costruzione, e la casa futurista allo stesso modo \u00e8 impregnata di dinamicit\u00e0.\nAnche l'utilizzo di linee ellittiche e oblique simboleggia questo rifiuto della staticit\u00e0 per una maggior dinamicit\u00e0 dei progetti futuristi, privi di una simmetria classicamente intesa.\nLe teorie futuriste sull'architettura erano principalmente ideologiche ed erano espressione di un atteggiamento intellettualistico ma senza riferimenti a metodi formali e tecnici, tuttavia anticiparono i grandi temi e le visioni dell'architettura e della citt\u00e0 che saranno proprie del Movimento Moderno.\nA causa della guerra e dopo la morte di Boccioni e Sant'Elia il movimento futurista in Italia perse il suo slancio. Dopo il 1919 l'originaria proposta futurista dei primi tempi fu raccolta piuttosto dai costruttivisti russi. Il movimento razionalista italiano cercher\u00e0 di proporre gli scenari della Citt\u00e0 Nuova delle utopie futuriste ma il regime fascista smorzer\u00e0 questi tentativi privilegiando un monumentalismo legato alla tradizione classicista. Lo stesso avvenne in Unione Sovietica con il sopravvento del regime totalitario.\nTra i grandi esponenti dell'architettura da ricordare Mario Chiattone, che visse con Sant'Elia a Milano, condividendone le linee teoriche e sviluppando straordinarie visioni di citt\u00e0 del futuro, prima di trasferirsi in Svizzera e abbandonare la militanza. E infine Virgilio Marchi, che oper\u00f2 anche come scenografo.\nAl Secondo Futurismo appartengono le architetture di Angiolo Mazzoni, autore di notevoli edifici postali e ferroviari, ancora oggi validamente in funzione in diverse citt\u00e0 italiane.\nCeramica.\nPer le sue possibilit\u00e0 espressive, anche la ceramica interessa il movimento futurista. In particolare i ceramisti dell'ISIA espressero lavori in sintonia con il nuovo movimento. Il 7 settembre 1938 sulla Gazzetta del Popolo a firma Filippo Tommaso Marinetti e di Tullio d'Albisola viene pubblicato il Manifesto futurista della Ceramica e Aereoceramica. Fin dal 1925 il centro propulsore della ceramica futurista italiana fu Albissola Marina.\nMusica.\nIn campo musicale gli unici rappresentanti di rilievo furono Francesco Balilla Pratella e Luigi Russolo, pittore, musicista e scrittore, autore del saggio \"L'arte dei rumori\" pubblicato nel 1916. \"L'arte dei rumori\" \u00e8 considerata da alcuni autori uno dei testi pi\u00f9 importanti e influenti nell'estetica musicale del XX secolo. A Russolo si deve l'invenzione dell'Intonarumori, uno strumento che usava per mettere in pratica la sua teoria del rumorismo, ovvero di una musica nella quale ai suoni dovevano essere sostituiti i rumori. Essi erano formati da generatori di suoni acustici che permettevano di controllare la dinamica e il volume.\nLetteratura.\nA fine gennaio 1909 Filippo Tommaso Marinetti inviava il Manifesto del Futurismo ai principali giornali italiani, ma \u00e8 la pubblicazione su Le Figaro il 20 febbraio 1909 a garantirgli risonanza europea. Nel 1912, sulla rivista fiorentina \"\"Lacerba\", comparve il \"Manifesto tecnico della letteratura futurista\"\". Del 1914 \u00e8 il volume Zang Tumb Tumb, miglior esempio delle futuriste Parole in libert\u00e0.\nPoesia.\nI poeti futuristi si riuniranno attorno alla rivista Poesia fondata da Marinetti qualche anno prima. Nei componimenti si trova generalmente l'esaltazione del futuro e delle sensazioni forti associate alla velocit\u00e0 e alla guerra. Gli esponenti pi\u00f9 noti, oltre al Marinetti, sono: Aldo Palazzeschi, autore della raccolta poetica \"L'incendiario\" (che include \"La fontana malata\", \"E lasciatemi divertire\"\"\" e \"La passeggiata\"); Ardengo Soffici, autore di \"Bif&amp; ZF + 18 = Simultaneit\u00e0 \u2013 Chimismi lirici\"; Paolo Buzzi, autore di \"Aeroplani. Canti alati\". Anche Salvatore Quasimodo ader\u00ec, in giovent\u00f9, al Futurismo (ricordiamo la sua poesia \"Sera d'estate\"). A un successivo momento del Futurismo marinettiano appartiene l'Aeropoesia.\nTeatro.\nI futuristi perseguirono la rifondazione del concetto stesso di comunicazione teatrale. Promossero un teatro \u00absintetico, atecnico, dinamico, simultaneo, autonomo, alogico e irreale\u00bb, dove \u00ab \u00e8 stupido\u00bb non ribellarsi al pregiudizio della teatralit\u00e0, soddisfare la primitivit\u00e0 delle folle, curarsi della verosimiglianza, voler spiegare con una logica minuziosa tutto ci\u00f2 che si rappresenta, sottostare alle imposizioni del crescendo, della preparazione e del massimo effetto alla fine, lasciare imporre alla propria genialit\u00e0 il peso di una tecnica che tutti possono acquisire, rinunciare \u00abal dinamico salto nel vuoto della creazione totale\u00bb.\nI futuristi, infatti, possedettero una \u00abinvincibile ripugnanza\u00bb per il lavoro studiato a tavolino, a priori, sostenendo l'improvvisazione, il teatro come \u00abserbatoio inesauribile di ispirazioni\u00bb.\nIl teatro futurista promosse anche la commedia e la farsa, anzich\u00e9 la tragedia, o il dramma borghese. Tuttavia, nelle serate futuriste, non era inusuale vedere il pubblico adirato a causa di spettacoli fatti di azioni deliranti. Le cronache dell'epoca riportano notizie relative agli attori futuristi che sfuggono all'ira degli spettatori, spesso provocata ad arte secondo gli intenti espressi nel \"Manifesto futurista del teatro di variet\u00e0\".\nCinema.\nNel 1916 venne pubblicato il \"Manifesto della Cinematografia futurista\", firmato da Filippo Marinetti, Bruno Corra, Arnaldo Ginna, Giacomo Balla, Remo Chiti ed Emilio Settimelli, che sosteneva come il cinema fosse \"per natura\" arte futurista, grazie alla mancanza di un passato e di tradizioni. Essi non apprezzavano il cinema narrativo \"passatissimo\", cercando invece un cinema fatto di \"viaggi, cacce e guerre\", all'insegna di uno spettacolo \"antigrazioso, deformatore, impressionista, sintetico, dinamico, parolibero\". Nelle loro parole c'\u00e8 tutto un entusiasmo verso la ricerca di un linguaggio nuovo slegato dall'estetica tradizionale, che era percepita come un retaggio vecchio.\nI futuristi, per allontanare il cinema dal passato, ripudiavano tutto ci\u00f2 che era convenzionalmente accettato come affascinante e bellissimo dalla borghesia, usando quindi come soggetti figure distorte (che verranno riprese anche dall'espressionismo tedesco come manifestazione della perdita di speranza della popolazione dopo la prima guerra mondiale), colori forti ecc. Molte opere cinematografiche futuriste sono andate perdute durante la guerra, tra cui \"Vita futurista\", pellicola nella quale alcuni uomini disturbavano e poi scappavano velocemente alcuni turisti nei bar di Firenze.\nTra le opere rinvenute di questo movimento, ci \u00e8 pervenuta la tragedia \"Tah\u00efs\" del 1916 di Bargaglia e la romantica \"Amor pedestre\" del 1914 del comico Marcel Fabre, nel quale viene proposta una relazione non corrisposta tutta raccontata inquadrando i protagonisti dal ginocchio in gi\u00f9 (cortometraggi rintracciabili su YouTube).\nGastronomia.\nGrazie alla completezza di questo movimento, ne venne influenzata anche la gastronomia.\nNel 1914 il cuoco francese Jules Maincave ader\u00ec al Futurismo, proponendo quindi l'accostamento di nuovi sapori ed elementi fino ad allora \"separati senza serio fondamento\". Questo comprendeva accostamenti come filetto di montone e salsa di gamberi, noce di vitello e assenzio, banana e groviera, aringa e gelatina di fragola.\nIl 20 gennaio 1931 Marinetti pubblic\u00f2 il \"Manifesto della cucina futurista\" sulla rivista \"Comoedia\". Secondo Marinetti bisognava eliminare la pastasciutta, cos\u00ec come forchetta e coltello e condimenti tradizionali, e incoraggiare l'accostamento ai piatti di musiche, poesie e profumi.\nScrive Marinetti:\nNel suo tempo.\n\u00c8 normale che il Futurismo, nascendo in un'epoca di transizione, abbia avuto molteplici contraddizioni. All'immobilismo scolastico e accademico ereditato dalle \"tre corone\" della poesia decadente (Carducci, Pascoli e D'Annunzio) i futuristi oppongono la dinamicit\u00e0, la demolizione all'armonia, e alla raffinatezza contrappongono il disordine delle parole. Gli elementi suddetti richiamano alle caratteristiche del Futurismo pi\u00f9 importanti: esse rientrano appieno nello spirito culturale della belle \u00e9poque che precedette lo scoppio della Prima Guerra Mondiale.\nSecondo i futuristi, questi poeti devono essere completamente rinnegati perch\u00e9 incarnano esattamente i quattro ingredienti intellettuali che il Futurismo vuole abolire:\nIn contraddizione con il Futurismo \u00e8 stata anche la corrente crepuscolare.\nInfatti il crepuscolarismo, nonostante condivida con il Futurismo l'idea di interartisticit\u00e0, ha per\u00f2 una concezione della vita completamente diversa:\nNelle arti figurative invece si presenta il confronto con le altre avanguardie, Cubismo, Astrattismo, Dada, Surrealismo, Metafisica, ognuna delle quali caratterizzata da propri temi e propri linguaggi espressivi. L'opera futurista \u00e8 in evidente contrasto per alcuni temi con molte delle altre avanguardie sebbene condividano tutte l'intuizione di trasmettere attraverso l'arte un impulso di trasformazione della societ\u00e0 e di rinnovamento. Aspetto specifico del Futurismo \u00e8 quello di non limitare la propria azione alle espressioni artistiche (come il Cubismo o la Metafisica), ma di prospettare la re-invenzione dell'intera vita, in ogni suo aspetto (e uno dei manifesti maggiormente rilevanti fu infatti \"Ricostruzione futurista dell'universo\" di Balla e Depero).\nTra i contemporanei dei futuristi che criticarono il movimento ricordiamo Giandante X, che nel 1929, a Milano, all'apertura dei festeggiamenti per il ventennale del Futurismo, contest\u00f2 apertamente Filippo Tommaso Marinetti, sostenendo che \"l\u2019uomo si deve affrancare dalla macchina ed \u00e8 un errore lasciare sussistere lo scombinato movimento artistico\".\nNella critica del dopoguerra.\nIl Futurismo ha influenzato tutta l'arte d'avanguardia del Novecento. Gli artisti futuristi che sopravvissero alla morte di Marinetti (21 dicembre del 1944) e alla seconda guerra mondiale caddero in disgrazia come tutto il Futurismo, con l'accusa di aver fiancheggiato il fascismo.\nNel secondo Novecento nuovi studi di Luciano De Maria, Mario Verdone, Enrico Crispolti, Maurizio Calvesi, Claudia Salaris, Giordano Bruno Guerri hanno parzialmente corretto l'accusa di collusione fascista, rilanciando l'interesse artistico-sociale verso il futurismo. Studi sul futurismo di sinistra (i contatti con gli ambienti anarchici, e persino comunisti) mostravano contemporaneamente che l'avanguardia futurista italiana era stata troppo sommariamente giudicata.\nNel corso del tempo diverse sono state le esposizioni riguardanti il Futurismo. Di indubbia rilevanza \u00e8 stata quella del 2009 presso il Palazzo Reale di Milano per il centenario del movimento. La mostra si intitolava \"Futurismo 1909-2009 Velocit\u00e0+Arte+Azione\". Nel 2014, il Futurismo italiano, con una grande esposizione retrospettiva fino al 1944 al Guggenheim Museum di New York a cura di Vivien Greene, \u00e8 tornato alla ribalta internazionale. Il centenario del Futurismo ha anche contribuito al rilancio internazionale degli studi sulle artiste del Futurismo e sulla visione della donna nel Movimento.\nNel 2018 \u00e8 stato pubblicato il Manifesto del Fumetto Futurista redatto da Massimo Bonura e uno dei primi, se non il primo, fumetti futuristi programmatici, cio\u00e8 seguente esplicitamente uno schema scritto e definito, dal titolo \"Il brutto anatroccolo. Ma che Wow!!\" di Claudio S. Gnoffo, a significare l'importanza che il movimento futurista ha avuto come influenza nel delineare nuovi stili d'arte di rottura e sperimentali."}
{"id": "2782381", "revid": "767487", "url": "https://it.wikipedia.org/wiki?curid=2782381", "title": "Super Junior-Happy", "text": "I Super Junior-Happy (hang\u016dl: \uc288\ud37c\uc8fc\ub2c8\uc5b4-\ud574\ud53c), conosciuti anche come SJ-Happy o Suju-Happy (hang\u016dl: \uc288\uc8fc-\ud574\ud53c), sono un gruppo musicale sudcoreano, quarta unit\u00e0 ufficiale della boy band Super Junior. Il gruppo contiene sei membri originari dei Super Junior: Leeteuk (il leader), Yesung, Kang-in, Shindong, Sungmin e Eunhyuk.\nStoria.\nAl 2008, tutti i membri dei Super Junior facevano ormai parte di qualche sottogruppo dell'unit\u00e0 principale, ad eccezione di Kibum. I Super Junior-Happy sono composti dai precedenti membri dei Super Junior-T, con l'eccezione di Heechul che \u00e8 stato rimpiazzato da Yesung. Il sottogruppo si \u00e8 esibito per la prima volta in un debutto ufficioso il 3 maggio 2008 al \"Power Concert\", sebbene i suoi membri non si fossero presentati come \"Super Junior-Happy\".\nL'annuncio ufficiale della loro formazione \u00e8 stato fatto, dall'etichetta discografica SM Entertainment, il 30 maggio 2008 sul sito web \"Newsen\". Pochi giorni dopo, il 5 giugno, il sottogruppo ha pubblicato l'EP di debutto, \"Cooking? Cooking!\", complementato dal video musicale del singolo che d\u00e0 il nome al CD.\nI Super Junior-Happy hanno ufficialmente debuttato dal vivo il 7 giugno 2008, cantando il loro primo singolo \"Cooking? Cooking!\" al 2008 Dream Concert. Appena il giorno prima, il sottogruppo aveva organizzato il primo incontro per autografi con i suoi fan, per celebrare il successo delle vendite dell'EP di debutto. La mattina del 6 giugno, sono stati registrati migliaia di fan che avevano pagato il biglietto per l'incontro, creando perfino problemi di traffico. Durante la prima settimana dalla pubblicazione, l'EP ha venduto circa 10.000 copie, raggiungendo le 27.122 per la fine di agosto. L'\"Associazione dell'Industria Musicale della Corea\" ha classificato l'album in quinta posizione, nella classifica di vendite mensile.\nIl 3 agosto 2008, i Super Junior-Happy hanno cantato nel programma \"Popular Songs\" della SBS il loro secondo singolo, \"Pajama Party\", che sarebbe stato poi pubblicato insieme ad un video musicale il giorno successivo. Le attivit\u00e0 promozionali del secondo singolo sono durate un mese, mentre quelle per l'EP nella sua totalit\u00e0 si sono concluse ufficialmente il 7 settembre 2008.\nStile musicale.\nLo stile musicale dei Super Junior-Happy altro non \u00e8 che un'unione dei sottogeneri pi\u00f9 popolari del pop contemporaneo, con particolare evidenza di dance e bubblegum pop. Le pubblicazioni del gruppo sono destinate principalmente ad un pubblico giovanissimo, di adolescenti e pre-adolescenti, grazie ad uno stile divertente e spensierato. Il singolo di debutto degli SJ-Happy, \"Cooking? Cooking!\", \u00e8 un pezzo dance dal ritmo fresco e dal testo eccentrico."}
{"id": "2782387", "revid": "767487", "url": "https://it.wikipedia.org/wiki?curid=2782387", "title": "Ilo renale", "text": "L'ilo renale \u00e8 una regione situata sul margine mediale dell'organo, diretta anteriormente e medialmente, della lunghezza verticale di circa 3\u20134\u00a0cm. Esso rappresenta il punto di passaggio della pelvi renale e dei vasi sanguigni e linfatici provenienti dal rene o ad esso diretti.\nProcedendo da dietro in avanti, nell'ilo si trovano la pelvi renale, che raccoglie l'urina dai calici, i vasi arteriosi, in sede intermedia, e le vene renali, pi\u00f9 anteriori.\nL'ilo immette in una cavit\u00e0 chiamata seno renale, in cui sono accolti i calici minori e maggiori e parte della pelvi, nonch\u00e9 le diramazioni di arterie, vasi linfatici e nervi e le radici venose.\nTutte queste formazioni sono immerse nel tessuto adiposo che si continua con il tessuto adiposo della capsula renale."}
{"id": "2782392", "revid": "38120", "url": "https://it.wikipedia.org/wiki?curid=2782392", "title": "Madonna Altman", "text": "La Madonna Altman (\"Sacra Famiglia con Maria Maddalena\") \u00e8 un dipinto tempera a colla e oro su tela (57,2x45,7\u00a0cm) di Andrea Mantegna, databile al 1495-1505 e conservato nel Metropolitan Museum di New York.\nStoria.\nL'opera viene di solito datata alla fase tarda dell'artista, sia per ragioni tecniche (l'uso della tela) che stilistiche (affinit\u00e0 con la \"Pala Trivulzio\" e altre opere del periodo) quali la ricchezza cromatica e figurativa.\nSi tratta forse dell'opera vista dal Boschini nella chiesa dello Spedale degli Incurabili a Venezia, la cui descrizione per\u00f2 corrisponde anche alla \"Sacra famiglia\" del Museo di Castelvecchio, Verona.\nL'opera comparve nelle collezioni del conte napoletano Agosto d'Aiuti, che la cedette nel 1902 a un antiquario inglese che la vendette subito a Londra. Dopo vari passaggi di propriet\u00e0 in pi\u00f9 paesi, fu acquistata da Benjamin Altman nel 1912, che la cedette con la propria collezione al museo per testamento (1913).\nDescrizione e stile.\nMaria, con un velo di un inconsueto tono giallo, tiene in grembo il Bambino con l'ausilio di un cuscino. I due non si guardano, come in molte altre opere dell'artista, ma sono legate da un tenero abbraccio. Dietro di loro stanno san Giuseppe (a sinistra) e una santa a destra, probabilmente Maria Maddalena. Particolarmente delicati sono i lineamenti delle due donne, che hanno un'espressione assorta e malinconica, poich\u00e9 presagiscono la sorte tragica di Ges\u00f9.\nLo sfondo, come nella \"Pala Trivulzio\" e nella \"Madonna della Vittoria\", \u00e8 un'alta siepe ricca di frutti. Il carattere della pittura opaco e che lascia intravedere la tela sottostante pi\u00f9 che a una reale scelta dell'autore \u00e8 da imputare alle cattive condizioni di conservazione della tela."}
{"id": "2782394", "revid": "88740", "url": "https://it.wikipedia.org/wiki?curid=2782394", "title": "Sopot (disambigua)", "text": "Sopot \u00e8 un nome di citt\u00e0 che pu\u00f2 riferirsi a:"}
{"id": "2782406", "revid": "1573940", "url": "https://it.wikipedia.org/wiki?curid=2782406", "title": "Heterogyna", "text": "Heterogyna \u00e8 un genere di insetti imenotteri apoidei, unico genere della famiglia\nHeterogynaidae.\nDescrizione.\nLe femmine sono tipicamente brachittere, mentre i maschi hanno ali sviluppate e atte al volo.\nBiologia.\nLa loro biologia \u00e8 ancora in gran parte sconosciuta.\nDistribuzione.\nIl genere \u00e8 presente in Madagascar, Botswana e nella parte orientale del bacino del Mediterraneo (Dodecanneso, Turkmenistan, Israele e Oman).\nTassonomia.\nLa classificazione della famiglia Heterogynaidae \u00e8 ancora problematica e studi recenti tendono a considerarla una sottofamiglia (\"Heterogynainae\") della famiglia Crabronidae. \nIl genere \"Heterogyna\" comprende le seguenti specie:"}
{"id": "2782413", "revid": "729019", "url": "https://it.wikipedia.org/wiki?curid=2782413", "title": "Frank Fletcher (1855-1928)", "text": "Laureatosi all'Accademia navale di Annapolis nel 1875, gest\u00ec l'operazione di sbarco a Veracruz, nel Messico, del 21-22 aprile 1914. Perci\u00f2 venne insignito della Medal of Honor, la pi\u00f9 alta onorificenza militare statunitense.\nNel 1915 venne nominato ammiraglio e comandante in capo della flotta statunitense nell'Atlantico.\nSi ritir\u00f2 nel 1919, dopo avere conseguito la Distinguished Service Medal al merito militare, per il servizio reso durante la prima guerra mondiale."}
{"id": "2782421", "revid": "297059", "url": "https://it.wikipedia.org/wiki?curid=2782421", "title": "Sacra Famiglia con una santa (Mantegna)", "text": "La Sacra Famiglia con una santa \u00e8 un dipinto tempera su tela (76x55,5 cm) attribuito ad Andrea Mantegna, databile al 1495-1505.\nIl quadro \u00e8 conservato nel Museo di Castelvecchio a Verona, da dove fu rubato il 20 novembre 2015 per essere poi recuperato l'anno successivo.\nStoria.\nNon \u00e8 chiaro se sia questa Sacra famiglia o quella al Metropolitan Museum che il Boschini vide nella sagrestia della chiesa dello Spedale degli Incurabili a Venezia nel XVII secolo. L'opera viene in genere attribuita alla fase tarda della produzione di Mantegna, per analogie stilistiche e tecniche con altre opere.\nSe la stesura pittorica \u00e8 incertamente attribuita al maestro, a causa della perdita delle velature originarie e di ridipinture, il disegno preparatorio sottostante, a punta d'argento, \u00e8 di straordinaria qualit\u00e0, assegnabile pienamente al Mantegna.\nTrafugato insieme ad altri 16 dipinti dal museo di Castelvecchio la sera del 19 novembre 2015, sono stati ritrovati il 6 maggio nella regione di Odessa in Ucraina mentre stavano per essere portati in Moldavia per essere poi vendute in Ucraina e in Russia.\nDescrizione.\nCome in altre opere simili, le figure occupano tutto lo spazio pittorico disponendosi simmetricamente e in primo piano, secondo un effetto di grande impatto devozionale con lo spettatore. Il Bambino \u00e8 in grembo alla madre, mentre dietro di loro si trovano san Giuseppe (a sinistra) e una santa (a destra), non immediatamente identificabile, forse Maria Maddalena.\nMadre e figlio non si guardano, come in molte altre opere dell'artista, ma sono legati da un tenero abbraccio. Particolarmente scultorea appare la figura del Bambino, che ha fatto pensare a un'ispirazione classica, derivata magari da un \"Dioniso bambino\" dell'et\u00e0 classica. Il tono assorto e malinconico dei personaggi \u00e8 legato alla prefigurazione della tragica sorte di Ges\u00f9, destinato alla Passione e al sacrificio. "}
{"id": "2782432", "revid": "223320", "url": "https://it.wikipedia.org/wiki?curid=2782432", "title": "Select Agency", "text": ""}
{"id": "2782434", "revid": "110157", "url": "https://it.wikipedia.org/wiki?curid=2782434", "title": "Volontari per lo Sviluppo", "text": "Volontari per lo Sviluppo (VpS) \u00e8 la \u201crivista di chi abita il mondo\u201d specializzata in cooperazione internazionale, stili di vita sostenibili, rapporti tra Nord e Sud del mondo, finanza alternativa, turismo responsabile, educazione allo sviluppo e dinamiche dell'immigrazione. Edita a cadenza mensile da un consorzio di ONG italiane, vanta al suo attivo la creazione di un network di giornalisti del Sud, in cui sono \u201cgli africani a parlare dell'Africa e i latino-americani a parlare di America Latina\u201d. Con l'occhio vigile a sostenere la libert\u00e0 d'informazione nei diversi paesi.\nLa storia.\nVolontari per lo Sviluppo nasce nel 1983 da un'idea dell'ong Comunit\u00e0 Impegno Servizio Volontariato (CISV) di Torino. Si concretizza dapprima in una rivista e in una collana di quaderni monografici, e avvia subito un'attivit\u00e0 consorziata e di redazione congiunta con altre ong torinesi, nell'ottica di produrre un'informazione ampia sul mondo ong. Nel 2001 ha un'importante evoluzione, con l'apertura del gruppo editoriale alla federazione \"Volontari nel mondo - FOCSIV\", che riunisce oggi 64 ong italiane, la revisione della linea editoriale - per aprirsi al grande pubblico e non parlare soltanto agli addetti ai lavori - e il restyling grafico. Oggi Volontari per lo Sviluppo \u00e8 una rivista mensile, un sito multimediale (http://www.volontariperlosviluppo.it) e un centro di elaborazione di progetti a sostegno della diffusione presso il grande pubblico di informazioni sui paesi del Sud del mondo, sul volontariato e la cooperazione internazionale.\nAttualmente il comitato editoriale \u00e8 costituito da una ventina di ong e dalla federazione \"Volontari nel mondo - FOCSIV\". La redazione, costituita da un piccolo nucleo stabile, ha la sua sede centrale a Torino, ma i collaboratori sono distribuiti in varie regioni italiane e nei cinque continenti.\nI temi.\nLa rivista propone ogni mese inchieste inedite, testimonianze di volontari impegnati in progetti di cooperazione, contributi di giornalisti di paesi lontani; vi sono rubriche dedicate a informazioni pratiche sui consumi, l'arredamento, i viaggi. La rivista promuove l'informazione sui problemi mondiali partendo dall'esperienza concreta del volontariato e della cooperazione internazionale delle ONG con taglio divulgativo e di servizio.\nIl network dei giornalisti del Sud.\nUno spazio centrale \u00e8 dedicato ai giornalisti del Sud del mondo. Nel sito e nella rivista vengono tradotti gli articoli di una rete di professionisti africani, sudamericani, asiatici e dell'Est Europa, con l'obiettivo di sostenere il giornalismo libero nei paesi del Sud, in molti dei quali \u00e8 ancora in stato embrionale, ostacolato da regimi autoritari che controllano i mezzi di comunicazione. In questo senso la rivista realizza anche progetti di sostegno ai media africani e ha promosso il gemellaggio tra radio e giornali italiani e saheliani.\nIn particolare, in sinergia con la Regione Piemonte, si \u00e8 realizzato un gemellaggio tra una decina di media piemontesi e saheliani, con il trasferimento di tecnologie mediatiche nei paesi coinvolti, missioni di formazione e scambio Italia-Africa, e l'attivazione di moduli formativi per le scuole italiane e africane sul tema del giornalismo e della comunicazione, oltre alla realizzazione di importanti seminari internazionali.\nAttualmente il network dei giornalisti del Sud che fa capo a Volontari per lo Sviluppo annovera una quindicina di collaboratori stabili (in Camerun, Burkina Faso, Burundi, Kenya, Congo, Brasile, Colombia, Messico, Cile, Per\u00f9, Argentina, Romania\u2026).\nLe rubriche.\nVpS \u00e8 strutturata in una serie di inchieste e articoli sui temi della cooperazione, del volontariato internazionale, della societ\u00e0 multietnica e dei rapporti Nord-Sud in genere, e in un certo numero di rubriche fisse di servizio al lettore:\nLe rubriche di servizio.\nIn ogni numero, poi, sono presenti un reportage fotografico dalle diverse parti del mondo e un dossier di approfondimento.\nCollegamenti esterni.\nSito ufficiale\nFOCSIV (Federazione Organismi Cristiani Servizio Internazionale Volontario)"}
{"id": "2782442", "revid": "1861950", "url": "https://it.wikipedia.org/wiki?curid=2782442", "title": "Hawaiian Airlines", "text": "Hawaiian Airlines (in hawaiano Hui Mokulele \u02bbo Hawai\u02bbi) \u00e8 la compagnia di bandiera e la pi\u00f9 grande compagnia aerea dello stato americano delle Hawaii. \u00c8 la decima compagnia aerea commerciale degli Stati Uniti e ha sede a Honolulu, Hawaii. La compagnia aerea gestisce il suo hub principale presso l'aeroporto Internazionale Daniel K. Inouye sull'isola di O\u02bbahu e un hub secondario fuori dall'aeroporto di Kahului sull'isola di Maui. La compagnia aerea ha anche una base per gli equipaggi all'aeroporto Internazionale di Los Angeles. Hawaiian opera voli verso Asia, Samoa americane, Australia, Polinesia francese, Hawaii, Nuova Zelanda e Stati Uniti continentali. Al 2021, Hawaiian Airlines \u00e8 di propriet\u00e0 di Hawaiian Holdings, Inc. di cui Peter R. Ingram \u00e8 l'attuale presidente e amministratore delegato.\nHawaiian \u00e8 la pi\u00f9 antica compagnia aerea statunitense che non ha mai avuto un incidente mortale o la perdita di un aeromobile nel corso della sua storia, e spesso \u00e8 in cima alla lista delle compagnie aeree puntuali negli Stati Uniti, cos\u00ec come il minor numero di cancellazioni, overbooking e problemi nella gestione dei bagagli.\nStoria.\nFormazione (1929-1984).\nInter-Island Airways (in hawaiano: Hui Mokulele Pili\u02bb\u0101ina), il precursore della compagnia aerea che ora \u00e8 conosciuta come Hawaiian Airlines, fu costituita il 30 gennaio 1929. Inter-Island Airways, una sussidiaria della Inter-Island Steam Navigation Company, inizi\u00f2 le operazioni il 6 ottobre 1929, con un Bellanca CH-300, fornendo brevi voli panoramici su O\u02bbahu. I servizi di linea iniziarono un mese dopo, l'11 novembre, utilizzando Sikorsky S-38 con un volo da Honolulu a Hilo, tramite scali intermedi a Moloka'i e Maui.\nIl 1\u00ba ottobre 1941, il nome fu cambiato in Hawaiian Airlines quando la compagnia elimin\u00f2 gradualmente i vecchi idrovolanti Sikorsky S-38 e Sikorsky S-43. I primi Douglas DC-3 furono aggiunti alla flotta nell'agosto 1941; alcuni esemplari rimasero operativi fino al ritiro definitivo nel novembre 1968.\nI moderni aerei pressurizzati, per primi i Convair CV-340, furono introdotti dal 1952. Ulteriori Convair 440 furono aggiunti nel 1959-60; la maggior parte fu convertita a turbina nel 1965-67. Gli ultimi furono venduti nel 1974.\nHawaiian Airlines inizi\u00f2 a offrire servizi con i jet nel 1966 con l'acquisizione di alcuni Douglas DC-9-10, che dimezzarono i tempi di viaggio sulla maggior parte delle rotte.\nEspansione fuori dalle Hawaii (1984-1994).\nHawaiian Airlines inizi\u00f2 ad espandere la propria presenza nel corso degli anni '80, a seguito di un'intensa concorrenza sulle rotte tra le isole creata dall'ingresso nel mercato della Mid Pacific Air. Nel 1985, la compagnia inaugur\u00f2 la sua prima rotta al di fuori del mercato inter-insulare attraverso servizi charter per il Sud Pacifico e poi per tutto il resto del Pacifico utilizzando Douglas DC-8. Nonostante i primi successi di questa nuova attivit\u00e0, Hawaiian venne costretta a ridurre i suoi servizi charter quando il governo federale viet\u00f2 a tutti i DC-8 e i Boeing 707 senza kit per ridurre il rumore di operare negli Stati Uniti. Hawaiian, tuttavia, riusc\u00ec a ottenere una breve esenzione per i suoi servizi nel Pacifico meridionale.\nSubito dopo, all'inizio del 1985, la societ\u00e0 ricevette i primi due Lockheed L-1011 TriStar in leasing. Uno venne utilizzato per lanciare il primo volo di linea, poi divenuto giornaliero, sulla rotta Honolulu-Los Angeles. Questo nuovo servizio mise Hawaiian in diretta concorrenza con i maggiori vettori aerei statunitensi per la prima volta nella sua storia. Per tutto il 1985 e il 1986, Hawaiian Airlines aggiunse ulteriori L-1011 alla sua flotta e li utilizz\u00f2 per aprire servizi ad altre citt\u00e0 gateway della costa occidentale come San Francisco, Seattle, Portland, Las Vegas e Anchorage, che misero Hawaiian in ulteriore concorrenza contro le principali compagnie statunitensi.\nNel frattempo, Hawaiian Airlines entr\u00f2 anche nei mercati internazionali di Australia e Nuova Zelanda nel 1986 con servizi con un solo scalo all'aeroporto Internazionale di Pago Pago. Hawaiian ampli\u00f2 anche in modo aggressivo il proprio business charter internazionale e persegu\u00ec contratti di trasporto militare. Ci\u00f2 port\u00f2 a una grande crescita dei ricavi della societ\u00e0 e caus\u00f2 una riduzione della quota dei ricavi del servizio tra le isole a circa un terzo del totale.\nDurante gli anni '80, Hawaiian intraprese anche lo sviluppo e la costruzione dell'aeroporto di Kapalua sul lato ovest di Maui. Inaugurato nel 1987, l'aeroporto era stato progettato con una pista di 3.000 piedi, che limitava la sua capacit\u00e0 di gestire aeromobili di grandi dimensioni. Di conseguenza, quando l'aeroporto venne aperto per la prima volta, Hawaiian Airlines era l'unico vettore interinsulare con aeromobili in grado di servirlo. Con i suoi turboelica De Havilland Canada Dash 7, Hawaiian aveva un netto vantaggio competitivo nel mercato di Maui.\nVerso gli anni '90, Hawaiian Airlines dovette affrontare difficolt\u00e0 finanziarie, accumulando milioni di dollari di perdite nei tre anni precedenti. A causa delle operazioni sempre pi\u00f9 non redditizie della compagnia aerea, nel settembre 1993 present\u00f2 istanza di protezione contro il fallimento secondo il Chapter 11. Durante questo periodo, la compagnia ridusse molti dei suoi costi; gli obiettivi erano: riorganizzare il debito, lottare con le concessioni dei dipendenti, tagliare la capacit\u00e0 in eccesso e razionalizzare la sua flotta eliminando molti degli aerei che aveva aggiunto alla sua flotta solo pochi anni prima.\nNell'ambito della ristrutturazione, nel 1993 vendette l'aeroporto di Kapalua allo Stato delle Hawaii. Hawaiian interruppe subito i servizi per l'aeroporto quando ritir\u00f2 la sua flotta di Dash 7. Il ritiro dei Dash 7 nel 1994 port\u00f2 la compagnia aerea a gestire una flotta \"all jet\". Usc\u00ec dal fallimento nel settembre 1994.\nFlotta \"all jet\" (1994-2003).\nPer sostituire i suoi DC-8 e L-1011, Hawaiian Airlines noleggi\u00f2 sei DC-10 da American Airlines, che continuava a fornire i servizi di manutenzione agli aerei. L'accordo con American includeva anche la partecipazione di Hawaiian al sistema di prenotazione SABRE e al programma frequent flyer AAdvantage di American Airlines. I DC-10 furono successivamente ritirati tra il 2002 e il 2003. La societ\u00e0 li sostitu\u00ec con 14 Boeing 767 in leasing durante un programma di modernizzazione della flotta che aveva permesso di sostituire i vecchi DC-9 con i nuovi Boeing 717. Questi ultimi presentavano una versione aggiornata della tail art \"Pualani\" della compagnia sull'impennaggio.\nSeconda bancarotta e riorganizzazione (2003-2005).\nNel marzo 2003, Hawaiian Airlines present\u00f2 istanza di protezione dal fallimento secondo il Chapter 11 per la seconda volta nella sua storia. La compagnia continu\u00f2 le normali operazioni e all'epoca era in ritardo per 4,5 milioni di dollari di pagamenti al piano pensionistico dei piloti. All'interno dell'azienda, veniva suggerito di terminare il piano. A maggio 2005, Hawaiian Airlines ricevette l'approvazione del tribunale per il piano di riorganizzazione. La societ\u00e0 usc\u00ec dalla tutela fallimentare il 2 giugno 2005, con costi operativi ridotti attraverso la rinegoziazione dei contratti con i propri gruppi di lavoro sindacali; leasing di aeromobili ristrutturati; e investimenti da RC Aviation, un'unit\u00e0 di Ranch Capital con sede a San Diego, che aveva acquistato una quota di maggioranza nella societ\u00e0 madre Hawaiian Holdings Inc nel 2004.\nPost-bancarotta (2005-2012).\nIl 1\u00ba ottobre 2005, Hawaiian Airlines inizi\u00f2 voli giornalieri non-stop da Honolulu a San Jose, in California. Ci\u00f2 ha reso la citt\u00e0 il quinto gateway della California ad essere servito da Hawaiian; gli altri erano Los Angeles, San Diego, Sacramento e San Francisco.\nIl 4 maggio 2006, Hawaiian Airlines ampli\u00f2 il servizio tra la terraferma degli Stati Uniti e le Hawaii in previsione dell'introduzione di quattro Boeing 767-300 aggiuntivi, concentrati principalmente sull'espansione del servizio non-stop per l'aeroporto di Kahului da San Diego, Seattle e Portland. Furono inseriti anche voli aggiuntivi tra Honolulu e le citt\u00e0 di Sacramento, Seattle e Los Angeles. Nel 2006, Hawaiian Airlines venne valutato come il miglior vettore che serve le Hawaii da \"Travel + Leisure\", \"Zagat\" e \"Cond\u00e9 Nast Traveller\".\nIl 24 luglio 2007, Hawaiian Airlines e Air New Zealand firmarono un contratto da 45 milioni di dollari pagati alla compagnia neozelandese per eseguire la manutenzione dei Boeing 767 di Hawaiian. Questo contratto dur\u00f2 cinque anni. Air New Zealand afferm\u00f2 che questa opportunit\u00e0 avrebbe dato loro anche la possibilit\u00e0 di sviluppare la propria esperienza lavorando sui 767. Nell'agosto 2007, i Seattle Seahawks diventarono la seconda squadra sportiva a iniziare a utilizzare Hawaiian Airlines per viaggiare verso le partite. I Las Vegas Raiders, anche loro della NFL, volavano con Hawaiian Airlines dagli anni '90. Le due squadre in precedenza volavano sui Boeing 767 di Hawaiian da e verso tutte le loro partite, ma ora viaggiano sui pi\u00f9 moderni Airbus A330. Molti dei Boeing 767 e A330 di Hawaiian erano e sono dotati di decalcomanie con i loghi dei Raiders.\nNel marzo 2008, la compagnia aerea ha lanciato voli diretti per Manila nelle Filippine, la prima grande espansione internazionale da quando era emersa dalla protezione contro il fallimento nel giugno 2005. In risposta alla chiusura di ATA Airlines e Aloha Airlines, la compagnia inizi\u00f2 i voli verso Oakland il 1\u00ba maggio 2008.\nIl 16 febbraio 2010, Hawaiian Airlines ha chiesto l'approvazione del Dipartimento dei trasporti degli Stati Uniti per iniziare voli diretti dal suo hub di Honolulu a Tokyo-Haneda nel 2010. La compagnia era una delle cinque (le altre erano Delta Air Lines, Continental Airlines, United Airlines e American Airlines) che chiedevano l'approvazione per servire Haneda come parte dell'accordo OpenSkies USA-Giappone. I voli iniziarono il 18 novembre 2010. Inoltre, la compagnia aerea aveva in programma di stabilire un accordo di code-share con All Nippon Airways.\nIl 12 gennaio 2011, Hawaiian Airlines ha iniziato un servizio non-stop per Seul-Incheon, Corea del Sud. Il 31 marzo 2011, la compagnia ha annunciato che avrebbe rinnovato la hall del check-in del terminal tra le isole dell'aeroporto Internazionale di Honolulu (l'hub principale delle Hawaii). Il 17 novembre 2011, sono stati ordinati cinque Airbus A330-200.\nIl 4 giugno 2012, Hawaiian si \u00e8 espansa fino alla costa orientale con voli giornalieri per l'aeroporto Internazionale John F. Kennedy di New York. Il 30 agosto 2012, Hawaiian ha presentato una domanda al Dipartimento dei trasporti degli Stati Uniti per una rotta senza scalo tra Kona e Tokyo-Haneda. Ci\u00f2 avrebbe riempito il vuoto lasciato da Japan Airlines quando aveva cessato il servizio per Kona quasi due anni prima. Tuttavia, il Dipartimento dei trasporti degli Stati Uniti respinse la richiesta della compagnia. Il 3 dicembre 2012, Hawaiian ha svelato i piani per iniziare i voli per Taipei, Taiwan (Repubblica di Cina) a partire dal 9 luglio 2013 come parte dei suoi piani di espansione.\nEspansione e sussidiarie (2013-presente).\nL'11 febbraio 2013, la compagnia ha annunciato una nuova impresa nel settore dei turboelica tra le isole, \"Ohana by Hawaiian\". I servizi sarebbero stati operati da Empire Airlines utilizzando gli ATR 42-500 a turboelica. I servizi sono iniziati l'11 marzo 2014 tra Moloka\u02bbi e L\u0101na\u02bbi. La compagnia ha ampliato la rete aggiungendo pi\u00f9 rotte alla \"Ohana by Hawaiian\" tra Kahului, Kailua-Kona e Hilo durante l'estate del 2014. Il 10 aprile 2013, la compagnia ha annunciato la sua prima destinazione in Cina, con il servizio verso Pechino che sarebbe dovuto iniziare il 16 aprile 2014, in attesa dell'approvazione del governo. Allo stesso tempo, la compagnia aerea ha annunciato che avrebbe terminato il servizio per Manila nelle Filippine il 31 luglio 2013. L'11 luglio 2013, Hawaiian ha firmato un accordo di code-share con China Airlines.\nIl 12 marzo 2014, Hawaiian ha annunciato che avrebbe iniziato il servizio giornaliero tra Kahului e Los Angeles il 2 maggio, aggiungendo un secondo volo dal 30 giugno all'8 settembre in risposta alla domanda dei passeggeri. Avrebbe anche iniziato il servizio estivo senza sosta tra Los Angeles e sia L\u012bhu'e, Kaua'i che Kona, Hawai'i.\nIl 5 gennaio 2015, Hawaiian ha presentato nuovamente la sua domanda precedentemente rifiutata al Dipartimento dei trasporti degli Stati Uniti (DOT) per la rotta Kona-Haneda. La richiesta era motivata da una decisione del DOT nel dicembre 2014 di riesaminare l'interesse pubblico per la rotta Seattle-Tokyo di Delta Air Lines dopo che Delta aveva ridotto la frequenza dei voli da giornaliera a stagionale. Il 31 marzo, il DOT ha nuovamente negato la richiesta, optando invece per consentire a Delta di continuare a operare la rotta, con American Airlines che sarebbe subentrata se il servizio pianificato di Delta fosse cessato.\nIl 1\u00ba maggio 2017, la compagnia ha rivelato un nuovo logo e una nuova livrea per i suoi aerei.\nIl 6 marzo 2018, la compagnia ha annunciato un ordine per 10 Boeing 787-9 Dreamliner con opzioni per altri dieci; selezionando i motori GE GEnx.\nA causa degli effetti economici della pandemia di COVID-19, Hawaiian Airlines ha riportato una perdita netta di oltre 100 milioni di dollari per il secondo trimestre del 2020.\nIdentit\u00e0 aziendale.\nPropriet\u00e0 e struttura.\nLa societ\u00e0 madre di Hawaiian Airlines, Inc. \u00e8 Hawaiian Holdings, Inc. (NASDAQ: HA). Precedentemente quotata all'American Stock Exchange, la societ\u00e0 \u00e8 passata al NASDAQ il 2 giugno 2008. Hawaiian Holdings, Inc. \u00e8 una holding la cui risorsa principale \u00e8 la propriet\u00e0 esclusiva di tutte le azioni ordinarie emesse e in circolazione di Hawaiian Airlines, Inc. Il 30 giugno 2008, la societ\u00e0 ha annunciato di essere stata aggiunta all'indice Russell 3000.\n\u02bbOhana by Hawaiian.\n\"Ohana by Hawaiian\" \u00e8 una compagnia aerea sussidiaria regionale di Hawaiian Airlines. I servizi sono operati utilizzando quattro ATR 42 di propriet\u00e0 di Hawaiian e gestiti sotto contratto da Empire Airlines. I servizi dovevano iniziare nell'estate 2013 con voli per Moloka'i e L\u0101na'i, tuttavia la compagnia aerea non \u00e8 stata in grado di iniziare durante quel periodo a causa dei ritardi della Federal Aviation Administration nella certificazione delle operazioni di Ohana. Ohana by Hawaiian \u00e8 completamente integrata nella rete di Hawaiian Airlines.\nServizi.\nCabina.\nAlla fine del 2014, Hawaiian Airlines ha iniziato a offrire posti a sedere Extra Comfort, come nuova classe sui suoi Airbus A330-200. I posti a sedere Economy Comfort offrivano maggiore spazio per i passeggeri, insieme a offerte di prodotti morbidi come cuscini sulle rotte internazionali.\nNell'ottobre 2015, Hawaiian ha annunciato che avrebbe aggiornato i sedili in business class dai sedili standard \"a culla\" a sedili reclinabili a 180 gradi sugli A330 in una configurazione 2-2-2. I nuovi sedili sono stati installati a partire dal secondo trimestre del 2016. Oltre all'upgrade in business class, la compagnia aerea ha aggiunto 28 ulteriori sedili Extra Comfort.\nLa cabina dell'Airbus A321neo utilizza design di ispirazione hawaiana, utilizzando una configurazione 3-3 nella cabina principale e una configurazione 2-2 in business class.\nIntrattenimento in volo.\nPrima del 1\u00ba settembre 2013, Hawaiian offriva a noleggio lettori video portatili DigEplayer. Gli Airbus A330 sono dotati di unit\u00e0 incorporate in ogni schienale. I nuovi Airbus A321neo sono dotati di intrattenimento tramite app presenti su uno schermo personale. A partire da luglio 2019, l'intrattenimento a bordo sui voli dalla terraferma verso le Hawaii \u00e8 disponibile gratuitamente.\nCatering.\nHawaiian offre un servizio bevande gratuito e a pagamento su tutti i suoi voli. I pasti non sono forniti sui voli interni alle isole a causa della loro breve durata (30-45 minuti). Sui voli continentali verso gli Stati Uniti, Hawaiian \u00e8 una delle poche grandi compagnie aeree statunitensi a fornire pasti gratuiti nella sua cabina principale; ogni pasto \u00e8 realizzato senza conservanti e con ingredienti completamente naturali ed \u00e8 confezionato con materiali riciclabili. Nel 2009, Hawaiian ha introdotto pasti premium nella sua cabina principale, offrendo ai passeggeri la possibilit\u00e0 di avere il pasto gratuito o pagare per passare a un pasto premium. I pasti premium consistevano in una variet\u00e0 di cucina asiatica di fascia alta, ma in seguito furono interrotti.\nNel marzo 2007, Hawaiian ha introdotto un \"menu degustazione\" o \"menu tapas\" per i passeggeri di business class sui voli continentali e internazionali degli Stati Uniti. Il menu era composto da venti portate a rotazione, con cinque disponibili su un dato volo. I passeggeri ricevevano informazioni sugli ingressi disponibili per il loro volo quando salivano a bordo o subito dopo il decollo e potevano scegliere fino a tre antipasti.\nA partire dal 1\u00ba dicembre 2017, gli ospiti nella cabina principale sui voli tra le Hawaii e le citt\u00e0 gateway occidentali degli Stati Uniti ricevono un servizio di ristorazione gratuito creato esclusivamente per il nuovo marchio \"Pau H\u0101na Caf\u00e9\" della compagnia aerea. Il Pau H\u0101na Caf\u00e9, pasti a marchio realizzati esclusivamente per la compagnia aerea, \u00e8 composto da una colazione al sacco per il brunch e un panino caldo e un contorno per il pranzo. Pau H\u0101na, un termine hawaiano per \"lavoro finito\", \u00e8 un momento per rilassarsi e distendersi dopo una lunga giornata di lavoro. Il servizio pasti \u00e8 seguito da caff\u00e8 e un dolce per dessert.\nIl 20 dicembre 2017 la compagnia aerea ha annunciato la sua partnership con \"Mana Up\", al fine di aumentare la diversit\u00e0 e il volume dei prodotti di produzione locale per servire i suoi ospiti a bordo.\nProgramma frequent-flyer.\nIl programma frequent flyer di Hawaiian Airlines \u00e8 \"HawaiianMiles\", avviato nel 1983. Le miglia accumulate nel programma consentono ai membri di riscattare biglietti, aggiornare la classe di servizio o ottenere noleggi auto gratuiti o scontati, soggiorni in hotel, merce o altri prodotti e servizi tramite i partner. I membri pi\u00f9 attivi, in base alla quantit\u00e0 e al prezzo del viaggio prenotato, sono designati \"Pualani Gold\" (vola 30 segmenti o vola per 20.000 miglia) e \"Pualani Platinum\" (vola 60 segmenti o vola per 40.000 miglia), con privilegi come il chek-in separato, l'accesso alla \"Premier Club Lounge\" a Honolulu, Hilo, Kona, Kahului e L\u012bhu'e.\nHawaiian ha anche collaborazioni frequent flyer con diverse altre compagnie aeree, consentendo ai membri di HawaiianMiles di guadagnare miglia volando con le compagnie aeree partner. Alcune partnership limitano il credito solo a determinati voli, come i voli tra le isole o ai voli in code-share prenotati tramite Hawaiian.\nDestinazioni.\nHawaiian Airlines serve destinazioni in diversi paesi e territori dell'Asia-Pacifico. La compagnia aerea ha aggiunto la sua sesta destinazione internazionale, l'aeroporto Internazionale di Incheon vicino a Seul, in Corea del Sud il 12 gennaio 2011. Opera anche voli internazionali diretti giornalieri e settimanali da Honolulu a Tahiti, Australia, Corea del Sud, Giappone, Stati Uniti continentali e Nuova Zelanda.\nAccordi di code share.\nAl 2021, Hawaiian Airlines ha accordi di code share ufficiali con le seguenti compagnie aeree:\nInoltre, alcune compagnie aeree inseriscono il loro codice sui voli operati da Hawaiian:\nAccordi di interlinea.\nAl 2021, Hawaiian Airlines ha un accordo di interlinea con South African Airways.\nFlotta.\nFlotta attuale.\nA dicembre 2021 la flotta di Hawaiian Airlines \u00e8 cos\u00ec composta:\nTra le isole.\nBoeing 717.\nHawaiian ha iniziato ad acquisire i Boeing 717 per operare rotte verso le isole vicine nel febbraio 2001. Il 4 giugno 2008, la compagnia ha annunciato di aver accettato di noleggiare altri quattro 717 per soddisfare la domanda a causa della chiusura delle operazioni passeggeri di Aloha Airlines e della chiusura di ATA Airlines, con consegne tra settembre e la fine del 2008.\nATR 42 (\u02bbOhana by Hawaiian).\nHawaiian Holdings ha rivelato il 17 luglio 2012 di aver firmato una lettera di intenti per l'acquisizione di alcuni ATR 42 con l'obiettivo di stabilire una sussidiaria per servire rotte che non erano nel sistema di Hawaiian. Nel dicembre 2012, \u00e8 stato annunciato che Empire Airlines avrebbe operato gli aerei per conto di Hawaiian. Un quarto ATR 42 \u00e8 stato acquistato nel giugno 2018.\nAirbus A321neo.\nHawaiian Airlines ha iniziato a utilizzare un A321neo sulla rotta da Honolulu a Kahului e da Kahului a Honolulu nel gennaio 2020. Questo percorso veniva eseguito quattro volte a settimana; da agosto 2020, la rotta viene effettuata giornalmente.\nA medio e lungo raggio.\nAirbus A330-200.\nIl 27 novembre 2007, Hawaiian Airlines ha firmato un MOU (Memorandum of Understanding) con Airbus per 24 jet a lungo raggio al prezzo di 4,4 miliardi di dollari. L'ordine includeva sei Airbus A330-200 con altri sei come opzione e sei Airbus A350-800 con altri sei come opzione. Vennero discussi i piani per volare fino a Parigi e Londra. Le consegne per gli A330 sono iniziate nel 2010, mentre il primo A350 doveva essere consegnato nel 2017.\nIl 27 ottobre 2008, Hawaiian ha annunciato che, prima dell'arrivo dei suoi nuovi A330, avrebbe noleggiato due ulteriori Airbus A330-200,a partire dal 2011, estendendo allo stesso tempo il noleggio di due Boeing 767-300ER. Due settimane dopo, la compagnia ha annunciato il noleggio di un ulteriore A330-200 per la consegna nel secondo trimestre del 2010, e ha negoziato per la consegna di un aeromobile dal precedente contratto di locazione da spostare nello stesso trimestre. Nel dicembre 2010, Hawaiian ha ordinato altri sei A330-200, portando il totale della flotta a 15. Ulteriori accordi sono stati firmati con Air Lease Corporation (un aeromobile), e tre aeromobili ciascuno da Hong Kong Aviation Capital e Jackson Square Aviation, portando il totale a ventidue esemplari. Nel luglio 2015, Hawaiian ha annunciato il leasing di un altro A330-200 da Air Lease Corporation. L'acquisto di un altro A330-200 \u00e8 stato annunciato nel dicembre 2016.\nAirbus A321neo.\nNel gennaio 2013, Hawaiian ha firmato un memorandum d'intesa con Airbus per un ordine di 16 A321neo pi\u00f9 un massimo di 9 opzioni. Gli aerei sono configurati in un layout a 2 classi da 189 posti. A seguito del completamento dei contratti di lavoro relativi al funzionamento dell'aeromobile con i sindacati dei piloti e degli assistenti di volo della compagnia aerea, la stessa ha finalizzato l'ordine nel marzo 2013. Nel dicembre 2016, Hawaiian ha annunciato l'intenzione di noleggiare altri due A321neo, portando a 18 il numero di esemplari. Il primo volo \u00e8 avvenuto il 17 gennaio 2018 da Kahului a Oakland.\nBoeing 787-9.\nNel febbraio 2018, si diceva che Hawaiian avrebbe annullato il suo ordine per sei A330-800neo e li avrebbe sostituiti con i Boeing 787-9. Boeing valutava gli aerei a meno di 115 milioni, e forse meno di 100 milioni di dollari ciascuno; il costo di produzione di un 787-9 \u00e8 compreso tra gli 80 milioni e i 90 milioni. Boeing Capital ha anche annullato in anticipo i contratti di locazione per tre 767-300ER; questi aerei dovevano essere trasferiti alla United Airlines. Inizialmente, Hawaiian ha rifiutato di annullare il suo ordine per gli A330-800, ma non ha annullato neanche il nuovo accordo con Boeing. Tuttavia, il 6 marzo 2018, Hawaiian ha confermato la cancellazione dell'ordine degli A330-800 e la firma di una lettera di intenti con Boeing per l'acquisto di dieci 787-9, cinque di propriet\u00e0 e cinque in leasing, con opzioni per altri dieci aerei; l'accordo \u00e8 stato finalizzato al Farnborough Air Show nel luglio 2018.\nFlotta storica.\nHawaiian Airlines operava in precedenza con i seguenti aeromobili:"}
