{"id": "2660129", "revid": "757396", "url": "https://it.wikipedia.org/wiki?curid=2660129", "title": "Gruppo Triboldi Basket 2009-2010", "text": "Stagione.\nLa stagione 2009-2010 della Guerino Vanoli Basket, sponsorizzata \"Vanoli\", \u00e8 la 1\u00aa in Serie A.\nDopo la promozione in serie A entrano in societ\u00e0 alcuni dirigenti della Juvi Cremona che cede il titolo di Serie A Dilettanti a Brescia. Inoltre la sede del club viene trasferita da Soresina a Cremona. Il Gruppo Triboldi Basket affronta quindi la sua prima stagione in massima serie con il nome di \"Vanoli Cremona\". In estate viene anche ampliato e ammodernato il Palasport C\u00e0 de Somenzi, che prende il nome di PalaRadi in onore di Mario Radi, bandiera del basket cremonese. La nuova capienza \u00e8 di 3519 spettatori.\nLa costruzione del roster per la stagione 2009-10 \u00e8 affidata a coach Stefano Cioppi, alla sua terza stagione sulla panchina cremonese, e al team manager Ario Costa. Si parte confermando i protagonisti della promozione: la guardia americana Troy Bell, il centro italiano Marco Cusin, il capitano Rodolfo Valenti e l'uruguaiano Mauricio Aguiar. Dal mercato estero arrivano il play con passaporto bulgaro E.J. Rowland, proveniente dal Telekom Baskets Bonn e l'ala panamense Gary Forbes, in arrivo dalla squadra venezuelana dei Trotamundos de Carabobo. Sul mercato italiano vengono acquistati il centro greco Vaggel\u012bs Sklavos, reduce da una buona stagione con la Solsonica Rieti e la guardia Matteo Formenti, dalla Junior Casale Monferrato. Arriva poi una coppia di giocatori da Teramo: l'ala-centro statunitense Brandon Brown, protagonista di una stagione strepitosa in maglia Banca Tercas e il play italiano Alessandro Piazza. Fa parte del roster anche Andrea Conti, di ritorno al Gruppo Triboldi dopo l'esperienza alla Juvi.\nL'esordio assoluto in massima serie \u00e8 subito mozzafiato: la Vanoli Cremona gioca la prima partita della sua storia in Serie A l'11 ottobre 2009 a Roma contro una delle big del campionato italiano, la Lottomatica Roma. Brown sigla i primi punti della Vanoli in Serie A e Cremona dopo il primo quarto \u00e8 avanti di tre. A met\u00e0 partita per\u00f2 Roma \u00e8 gi\u00e0 avanti di sette e il punteggio finale premia i capitolini per 94-79. L'esordio casalingo avviene una settimana pi\u00f9 tardi in un PalaRadi stracolmo contro un altro mostro sacro della pallacanestro italiana, Cant\u00f9. La partita si conclude con una beffa: dopo essere stata avanti di 17 punti, la Vanoli si fa rimontare e Cant\u00f9 forza il tempo supplementare che si conclude con un canestro sulla sirena di Jerry Green per il finale di 103-104 in favore dei brianzoli. La prima vittoria in Serie A arriva una settimana dopo sul campo della Carife Ferrara per 82-91. Il primo successo casalingo \u00e8 datato 15 novembre 2009 con la netta vittoria per 95-73 sulla Benetton Treviso. Dopo la vittoria contro la Sigma Coatings Montegranaro, la Vanoli incappa in una serie negativa di otto sconfitte in nove partite, culminata con la batosta subita al PalaPianella contro Cant\u00f9 che porta all'esonero di Cioppi. Al suo posto viene chiamato Attilio Caja. Si interviene anche sul roster: Forbes e Valenti vengono rilasciati e arrivano l'ala piccola statunitense Rashad Anderson e l'ala grande slovena Marko Mili\u010d. La prima partita di Caja \u00e8 subito caldissima: scontro salvezza casalingo con Ferrara. Al termine di una partita equilibrata, la Carife vince di un punto a causa di uno sciagurato fallo di Formenti su Luke Jackson a meno di un secondo dal termine. La Vanoli mantiene lo scontro diretto favorevole a causa del +9 dell'andata, ma viene agganciata dalla stessa Ferrara in terzultima posizione. Nella partita seguente, sempre in casa contro Biella, Mili\u010d fa il suo esordio e la Vanoli torna alla vittoria. Sotto la gestione Caja, i risultati migliorano e la Vanoli inizia ad ingranare, guidata sotto le plance da Mili\u010d e sugli esterni da Rowland e Bell. Il Gruppo Triboldi ottiene due vittorie esterne fondamentali, prima al PalaVerde di Treviso contro la Benetton e poi alla Unipol Arena di Casalecchio contro la Virtus. Nel frattempo viene estromessa dal campionato la Martos Napoli, ex Solsonica Rieti e vengono cancellati tutti i risultati di questa squadra, compreso il 145-48 che gli infligge a domicilio la Vanoli in una gara \"farsa\". Si arriva cos\u00ec al due maggio alla sfida decisiva contro la Banca Tercas Teramo: la Vanoli vince 91-80 guidata dai 26 punti di Mili\u010d. \u00c8 salvezza quasi aritmetica. Dopo la penultima giornata, la Vanoli ha 18 punti come Ferrara e Biella, che per\u00f2 si sfideranno in un drammatico scontro diretto all'ultima giornata per decidere la retrocessione. La Vanoli ha gli scontri diretti favorevoli contro Ferrara mentre \u00e8 in perfetta parit\u00e0 con Biella. Se Biella batte Ferrara, Cremona \u00e8 salva in ogni caso; se Ferrara batte Biella, ai cremonesi basta perdere con uno scarto minore di 21 punti per essere matematicamente salvi. Al PalaRadi arriva l'Air Avellino che deve vincere per entrare in zona playoff. Dopo un inizio balbettante, la Vanoli guidata dai soliti Rowland, Bell e Mili\u010d si riprende e batte l'Air 81-76. \u00c8 salvezza e il PalaRadi esplode di gioia. La Vanoli conclude il suo primo campionato di Serie A al 13\u00ba posto con 10 vittorie e 18 sconfitte."}
{"id": "2660130", "revid": "1305772", "url": "https://it.wikipedia.org/wiki?curid=2660130", "title": "Blountsville", "text": ""}
{"id": "2660131", "revid": "88740", "url": "https://it.wikipedia.org/wiki?curid=2660131", "title": "Blue Ridge", "text": ""}
{"id": "2660132", "revid": "1677399", "url": "https://it.wikipedia.org/wiki?curid=2660132", "title": "Paris Open 1973", "text": "Il Paris Open 1973 \u00e8 stato un torneo di tennis che si \u00e8 giocato sul cemento indoor. \u00c8 stata la 4\u00aa edizione del Paris Open, che fa parte del Commercial Union Assurance Grand Prix 1973. Il torneo si \u00e8 giocato a Parigi in Francia, dal 29 ottobre al 4 novembre 1973.\nCampioni.\nSingolare.\n Ilie N\u0103stase ha battuto in finale Stan Smith 4\u20136, 6\u20131, 3\u20136, 6\u20130, 6\u20132\nDoppio.\n Juan Gisbert / Ilie N\u0103stase hanno battuto in finale Arthur Ashe / Roscoe Tanner 6\u20133, 6\u20134"}
{"id": "2660137", "revid": "400694", "url": "https://it.wikipedia.org/wiki?curid=2660137", "title": "Douglas (calciatore)", "text": "Caratteristiche tecniche.\nDouglas \u00e8 un difensore centrale roccioso che pecca per\u00f2 di lentezza. Molto forte nell'anticipo e nel colpo di testa, pu\u00f2 essere adattato a terzino destro con compiti puramente di copertura data la grande forza fisica e l'abilit\u00e0 tattica.\nCarriera.\nIl 1\u00ba febbraio 2018 viene trovato positivo a un controllo antidoping effettuato nell'aprile del 2017, dopo aver assunto inconsapevolmente un diuretico contenente una sostanza vietata dalla WADA. Nel 2020, al termine della squalifica, viene tesserato dal ."}
{"id": "2660140", "revid": "1677399", "url": "https://it.wikipedia.org/wiki?curid=2660140", "title": "Paris Open 1972", "text": "Il Paris Open 1972 \u00e8 stato un torneo di tennis che si \u00e8 giocato sul cemento indoor. \u00c8 stata la 3\u00aa edizione del Paris Open, che fa parte del Commercial Union Assurance Grand Prix 1972. Il torneo si \u00e8 giocato a Parigi in Francia, dal 30 ottobre al 5 novembre 1972.\nCampioni.\nSingolare.\n Stan Smith ha battuto in finale Andr\u00e9s Gimeno 6\u20132, 6\u20132, 7\u20135\nDoppio.\n Pierre Barthes / Fran\u00e7ois Jauffret hanno battuto in finale Andr\u00e9s Gimeno / Juan Gisbert 6\u20137, 6\u20132, 6\u20133"}
{"id": "2660148", "revid": "125620416", "url": "https://it.wikipedia.org/wiki?curid=2660148", "title": "Carlos Alomar", "text": "Storia.\nFiglio di un ministro pentecostale, Alomar fu allevato a New York. All'et\u00e0 di dieci anni impar\u00f2 a suonare la chitarra, iniziando l'attivit\u00e0 professionale all'et\u00e0 di sedici anni. Nel 1960 si esib\u00ec durante l'\"ora del dilettante\" all'Apollo Theater, entrando alla fine nella House band e ottenendo il sostegno di Chuck Berry e di molti artisti di musica soul. Nel 1968-69 ha partecipato a un tour dal vivo per otto mesi con la band di James Brown, finendo per lasciarla dopo che gli era stato sospeso lo stipendio per aver saltato una battuta musicale. Nel 1969 Alomar form\u00f2 un gruppo chiamato Listen My Brother col cantante Luther Vandross, con Fonzi Thornton (che in seguito avrebbe lavorato con gli Chic e i Roxy Music), e con la cantante Robin Clark (che spos\u00f2 successivamente e dalla quale ebbe una figlia). Ha lavorato anche con Fabio Concato, Paul McCartney, Carly Simon, Debbie Gibbson, Mick Jagger, Ben E. King, Debbie Harry, Cyndi Lauper.\nAlomar suon\u00f2 poi come turnista negli studi di registrazione della RCA e per altri musicisti, tra cui Ben E. King (in \"Supernatural Thing\" nel 1975) e Joe Simon (in \"Drowning in Sea of Love\"). Conobbe allora il batterista Dennis Davis, col quale avrebbe in seguito collaborato a lungo, mentre ambedue suonavano con il jazzista Roy Ayers. Alomar partecip\u00f2 poi al tour della band statunitense di soul e R&amp;B Main Ingredient.\nDavid Bowie.\nAlomar incontr\u00f2 David Bowie nel 1974, mentre Lulu era impegnata nelle sessioni di registrazione della canzone di Bowie \"Can You Hear Me?\". Bowie era entusiasta che Alomar si unisse alla sua band per il \"Diamond Dogs Tour\", ma le trattative con il management di Bowie si arenarono e Alomar rimase con i Main Ingredient. Verso la met\u00e0 del 1974, durante una pausa di sei settimane del suo tour, Bowie registr\u00f2, negli Studi \"Sigma Sound\", una serie di canzoni per un nuovo album insieme ad Alomar, che port\u00f2 con s\u00e9 anche Vandross, Clark, Davis ed il bassista Emir Kassan per partecipare alle registrazioni. La maggior parte del materiale per l'album \"Young Americans\" venne registrato durante queste sessioni, e Alomar si un\u00ec a Bowie durante la seconda tappa del \"Diamond Dogs Tour\" (soprannominato il \"Philly Dogs Tour\"), nei mesi da settembre a dicembre 1974. Nel gennaio 1975 Bowie e John Lennon registrarono \"Across the Universe\" presso gli \"Electric Lady Studios\" e da questa sessione nacque la canzone improvvisata \"Fame\", che fu sviluppata dal \"riff\" di chitarra che Alomar aveva concepito per la canzone \"Footstompin\"' durante una delle serate del \"Philly Dogs\".\nAccreditata per iscritto tra Bowie, Alomar e Lennon (e un originale \"riff\" di chitarra copiato in seguito per la registrazione di \"Hot (I Need to be Loved)\" di James Brown del 1975), \"Fame\" rappresent\u00f2 il primo singolo di Bowie al numero uno nelle classifiche US, mentre l'album da cui era tratto, \"Young Americans\", costitu\u00ec la prima apparizione di Carlos Alomar in un album di David Bowie. Da qui inizi\u00f2 un lungo periodo di collaborazione durante il quale Alomar condusse la sezione ritmica, costituita da Alomar stesso, Dennis Davis e George Murray, sulla quale si sarebbero basate le registrazioni di Bowie per tutto il resto degli anni settanta, sulla scia di una serie di chitarristi solisti, come Earl Slick, Stacey Heydon, Robert Fripp, Adrian Belew, ecc.\nAlomar suon\u00f2 nell'album successivo di Bowie del 1976, \"Station to Station\", progettando i classici \"riff\" che aprivano le canzoni \"Golden Years\" e \"Stay\", e partecipando al tour di Bowie del 1976, lo \"Station to Station Tour\". Questo, per Alomar, \u00e8 stato il primo tour di Bowie come direttore musicale; in questo periodo, Alomar, Bowie e Iggy Pop scrissero la canzone \"Sister Midnight\"; originariamente eseguita da Bowie durante il tour del 1976, \u00e8 stata registrata l'anno successivo da Bowie e Iggy come brano d'apertura dell'album di Iggy Pop \"The Idiot\" prima di essere riscritta da Bowie come \"Red Money\", per il suo album \"Lodger\" del 1979. Alomar suon\u00f2 poi nell'innovativa \"Trilogia Berlinese\" di Bowie comprendente, oltre a \"Lodger\", gli album \"Low\" e \"Heroes\" del 1977; ha anche collaborato alla stesura del brano \"The Secret Life of Arabia\", tratto da \"Heroes\", e della traccia \"DJ\", tratta da \"Lodger\", eseguita da Bowie e Brian Eno. Rimarchevole \u00e8 il singolo \"Boys Keep Swinging\", dall'album \"Lodger\", in cui Alomar si scambia gli strumenti con Dennis Davis e suona la batteria. Alomar ha suonato la chitarra nei due album del 1977 prodotti da Bowie per Iggy Pop, \"The Idiot\" e \"Lust for Life\" e, nel 1978, ha accompagnato Bowie nel tour mondiale dal quale \u00e8 stato tratto l'album live \"Stage\".\n\"Scary Monsters (and Super Creeps)\" del 1980 ha rappresentato l'ultima volta in cui Alomar avrebbe suonato al fianco di George Murray e Dennis Davis su un album di Bowie; un tour progettato, lo \"Scary Monsters\", non vide mai la luce e Alomar si un\u00ec invece alla band di Iggy Pop per una serie di spettacoli nei mesi da ottobre a dicembre 1981 (la spettacolo del 25 novembre di San Francisco \u00e8 stato pubblicato su VHS e DVD). Alomar non ha suonato nell'album di Bowie \"Let's Dance\" del 1983 \u2013 il ruolo di chitarrista \u00e8 stato ricoperto da Nile Rodgers, co-produttore dell'album \u2013 ma \u00e8 tornato con Bowie come chitarrista ritmico e direttore musicale per il gigantesco tour mondiale \"Serious Moonlight\" del 1983. Nel 1984 Alomar ha suonato nell'album \"Tonight\" di Bowie, ma \u00e8 anche stato coautore, con Bowie e Iggy Pop, del brano di chiusura dell'album, \"Dancing With the Big Boys\". Nel 1987 Alomar ha suonato nell'album di Bowie \"Never Let Me Down\"; la traccia del titolo \u2013 pubblicata come singolo e accreditata a Bowie ed Alomar \u2013 era in origine, prima che fosse riscritta da Bowie, una composizione di Alomar intitolata \"I'm Tired\". Alomar \u00e8 stato il direttore musicale e chitarrista ritmico durante l'altamente teatrale (iniziava ogni spettacolo con un frenetico assolo di chitarra), ma molto criticato, \"Glass Spider Tour\" di Bowie del 1987; Bowie concluse la sua lunga e creativa collaborazione con Alomar dopo la stroncatura di \"Never Let Me Down\" e del \"Glass Spider Tour\". I due artisti non avrebbero pi\u00f9 lavorato insieme fino al gennaio-febbraio 1995, a New York, durante le sessioni per l'album di Bowie \"1.Outside\".\nSempre nel 1987 arrangia e produce l'album Assolutamente tuo di Alberto Fortis. Nel 1988 Alomar registr\u00f2 e pubblic\u00f2 il suo primo album da solista, \"Dream Generator\".\nAlomar \u00e8 stato in tour con la band di Bowie per la prima parte dell\"'Outside Tour\" (settembre 1995-febbraio 1996). Il tour non fu un'esperienza piacevole per Alomar (per il quale Bowie risult\u00f2 inavvicinabile e neppure and\u00f2 d'accordo col direttore musicale Peter Schwartz), cosicch\u00e9 non prosegu\u00ec la sua partecipazione quando il tour riprese nel mese di settembre 1996. Tuttavia, in seguito Alomar suon\u00f2 la chitarra nelle tracce di Bowie \"Everyone Says 'Hi'\" (dall'album \"Heathen\" nel 2002) e \"Fly\" (traccia bonus della versione in edizione limitata dell'album \"Reality\" del 2003).\nIl dopo Bowie.\nAlomar si \u00e8 esibito con tutta una serie di altri musicisti famosi come Paul McCartney, Mick Jagger, Iggy Pop, Arcadia e con una leggenda pop argentina, la band dei Soda Stereo. Nel suo complesso, Alomar ha suonato in un totale di 32 album d'oro e di platino. Carlos \u00e8 l'attuale il direttore dell'etichetta \"Boombacker Records\" ed \u00e8 anche il presidente della sezione di New York della \"The Recording Academy\", l'organizzazione responsabile per i Grammy Awards. Nel 2005 Alomar \u00e8 entrato nel corpo docente dello \"Stevens Institute of Technology\", a Hoboken nel New Jersey, come professore aggiunto di \"Musica e Tecnologia\", componendo diversi brani per la produzione inaugurale, nel 2006, dell'etichetta \"Castello Point Records\", la compilation \"Delusions Of Grandeur\".\nAlomar ha collaborato con gli Scissor Sisters per il loro secondo album \"Ta-Dah\", e in un brano da queste sessioni di registrazione, \"Transistor\", che fu inserito sul secondo disco dell'edizione deluxe dell'album, cantano sua moglie Robin e la figlia Lea come coriste. Nel mese di ottobre 2008 ha suonato con Richard Barone alla \"Carnegie Hall\", come \"special guest\" nel concerto teatrale di Barone: \"Frontman: a musical reading\".\nAlomar risiede a Weehawken, che fa parte dell'area metropolitana di New York, nel New Jersey.\nDiscografia.\nCon David Bowie\nCon Iggy Pop\nCon Paul McCartney\nCon Mick Jagger\nCon Arcadia\nCon i Soda Stereo\nCon gli ANGIESCREAMS\nAlbum solista\nVideo"}
{"id": "2660149", "revid": "1677399", "url": "https://it.wikipedia.org/wiki?curid=2660149", "title": "Paris Open 1970", "text": "Il Paris Open 1970 \u00e8 stato un torneo di tennis che si \u00e8 giocato sul sintetico indoor. \u00c8 stata la 2\u00aa edizione del Paris Open, che fa parte del Pepsi-Cola Grand Prix 1970. Il torneo si \u00e8 giocato a Parigi in Francia, dal 9 al 15 novembre 1970.\nCampioni.\nSingolare.\n Arthur Ashe ha battuto in finale Marty Riessen 7\u20136, 6\u20134, 6\u20133\nDoppio.\n Pancho Gonzales / Ken Rosewall hanno battuto in finale Tom Okker / Marty Riessen 6-4 7-6 7-6"}
{"id": "2660152", "revid": "88740", "url": "https://it.wikipedia.org/wiki?curid=2660152", "title": "Blue Springs", "text": ""}
{"id": "2660153", "revid": "123587542", "url": "https://it.wikipedia.org/wiki?curid=2660153", "title": "Heaven (Gotthard)", "text": "Heaven \u00e8 il primo singolo estratto da \"Homerun\", il quinto album in studio della rock band svizzera Gotthard. \u00c8 stato pubblicato nel novembre del 2000, circa due mesi prima dell'uscita dell'album.\nSi tratta del singolo di maggior successo dei Gotthard, tanto da rimanere nella top 10 della classifica svizzera per ben undici settimane consecutive. Il 9 novembre 2011 \u00e8 stato comunicato che \u00e8 diventato il primo e unico singolo del gruppo a essere insignito del disco di platino per le vendite.\nLa canzone ha dato il titolo alla raccolta \"Heaven - Best of Ballads 2\" del 2010.\nSuccesso in classifica.\n\"Heaven\" ha debuttato alla posizione numero 6 della classifica svizzera il 26 novembre 2000, e ha raggiunto il primo posto nella seconda met\u00e0 del mese di dicembre, mantenendolo per due settimane consecutive. Quasi sei anni e mezzo pi\u00f9 tardi - il 25 novembre 2007 - \"Heaven\" \u00e8 rientrata nella classifica svizzera, alla posizione numero 60, rimanendo nella top 100 per cinque settimane. Quasi un anno dopo - il 30 novembre 2008 - il singolo ha fatto un'ulteriore ricomparsa in classifica, alla posizione numero 57, rimanendo nella top 100 per quattro settimane. Il 17 ottobre 2010, in seguito alla prematura morte del cantante Steve Lee, \"Heaven\" \u00e8 entrata in classifica per la quarta volta, al terzo posto. Una settimana dopo, a dieci anni dalla sua pubblicazione, il singolo raggiunge nuovamente il primo posto, completando un totale di tre settimane in cima alla classifica. Il singolo ha concluso con una permanenza di quarantasette settimane non consecutive nella classifica svizzera.\nVideo musicale.\nLa canzone \u00e8 stata accompagnata da un video musicale in cui si vedono i membri della band che sono intenti a realizzare la propria performance sul tetto di un grattacielo, alternati a momenti in cui si osservano una ragazza e un ragazzo, con quest'ultimo intento a cercarla. Il video \u00e8 stato girato a Bangkok, in Thailandia. \u00c8 stato inserito come contenuto speciale nel DVD \"More Than Live\" del 2002.\nTracce.\nTutte le canzoni sono state composte da Steve Lee, Leo Leoni e Chris von Rohr."}
{"id": "2660154", "revid": "1305772", "url": "https://it.wikipedia.org/wiki?curid=2660154", "title": "Bon Air", "text": ""}
{"id": "2660156", "revid": "1305772", "url": "https://it.wikipedia.org/wiki?curid=2660156", "title": "Branchville", "text": ""}
{"id": "2660157", "revid": "27975767", "url": "https://it.wikipedia.org/wiki?curid=2660157", "title": "San Nicola Varco", "text": ""}
{"id": "2660158", "revid": "1677399", "url": "https://it.wikipedia.org/wiki?curid=2660158", "title": "Paris Open 1969", "text": "Il Paris Open 1969 \u00e8 stato un torneo di tennis che si \u00e8 giocato sul cemento indoor. \u00c8 stata la 1\u00aa edizione del Paris Open. Il torneo si \u00e8 giocato a Parigi in Francia, a partire dal 3 novembre 1969.\nCampioni.\nSingolare.\n Tom Okker ha battuto in finale Butch Buchholz 8\u20136, 6\u20132, 6\u20131"}
{"id": "2660160", "revid": "287204", "url": "https://it.wikipedia.org/wiki?curid=2660160", "title": "Brent", "text": ""}
{"id": "2660161", "revid": "110157", "url": "https://it.wikipedia.org/wiki?curid=2660161", "title": "Pasca", "text": "Pasca \u00e8 un comune della Colombia facente parte del dipartimento di Cundinamarca.\nIl centro abitato venne fondato da Juan de C\u00e9spedes nel 1537."}
{"id": "2660165", "revid": "767487", "url": "https://it.wikipedia.org/wiki?curid=2660165", "title": "Kensal", "text": "Kensal \u00e8 un centro abitato (\"city\") degli Stati Uniti d'America, situato nella Contea di Stutsman nello Stato del Dakota del Nord. Nel censimento del 2000 la popolazione era di 161 abitanti. La citt\u00e0 \u00e8 stata fondata nel 1892.\nGeografia fisica.\nSecondo i rilevamenti dell'United States Census Bureau, la localit\u00e0 di Kensal si estende su una superficie di 1,60\u00a0km\u00b2, tutti occupati da terre.\nPopolazione.\nSecondo il censimento del 2000, a Kensal vivevano 161 persone, ed erano presenti 49 gruppi familiari. La densit\u00e0 di popolazione era di 103 ab./km\u00b2. Nel territorio comunale si trovavano 86 unit\u00e0 edificate. Per quanto riguarda la composizione etnica degli abitanti, il 100% era bianco.\nPer quanto riguarda la suddivisione della popolazione in fasce d'et\u00e0, il 25,5% era al di sotto dei 18, il 3,7% fra i 18 e i 24, il 19,3% fra i 25 e i 44, il 21,7% fra i 45 e i 64, mentre infine il 29,8% era al di sopra dei 65 anni di et\u00e0. L'et\u00e0 media della popolazione era di 47 anni. Per ogni 100 donne residenti vivevano 73,1 maschi."}
{"id": "2660167", "revid": "324090", "url": "https://it.wikipedia.org/wiki?curid=2660167", "title": "French Covered Court Championships 1968", "text": "Il French Covered Court Championships 1968 \u00e8 stato un torneo di tennis che si \u00e8 giocato sul sinetico indoor. Si \u00e8 disputato a Parigi-Bercy in Francia, a partire dal 9 febbraio 1968.\nCampioni.\nSingolare.\n Milan Hole\u010dek ha battuto in finale Bob Carmichael 6\u20134, 10\u20138, 3\u20136, 6\u20133"}
{"id": "2660172", "revid": "1974457", "url": "https://it.wikipedia.org/wiki?curid=2660172", "title": "Prescrizione (ordinamento civile italiano)", "text": "La prescrizione nell'ordinamento civile italiano indica l'estinzione di un diritto conseguente al suo mancato esercizio per un determinato periodo di tempo.\nLa materia \u00e8 regolata dagli articoli 2934 a 2963 del codice civile italiano. In ambito processuale, \u00e8 una tipica eccezione di parte: non pu\u00f2 essere rilevata d'ufficio dal giudice, ma deve essere espressamente eccepita dalla parte interessata. Ci\u00f2 significa che chi \u00e8 chiamato in giudizio per l'adempimento di una obbligazione prescritta, ha comunque l'onere di costituirsi nel processo (a mezzo di un avvocato difensore, quando \u00e8 necessario) e avanzare l'eccezione in parola.\nAnalisi.\nL'istituto della prescrizione trova la propria ragion d'essere per esigenze di certezza del diritto: se il titolare di un diritto non lo esercita per un periodo prolungato di tempo, l'ordinamento giuridico riconosce l'opportunit\u00e0 di tutelare l'interesse del soggetto passivo a non rimanere obbligato per un periodo indefinito di tempo, pi\u00f9 precisamente non viene estinta l'obbligazione ma il diritto del soggetto attivo di pretendere che il soggetto passivo adempia. Ci\u00f2 anche a tutela di chi ha effettivamente adempiuto la propria obbligazione, atteso che a distanza di anni non \u00e8 sempre facile provare il proprio adempimento (si \u00e8 smarrita la quietanza, eventuali testimoni non sono pi\u00f9 reperibili o non ricordano, eccetera).\nLa prescrizione, pi\u00f9 precisamente, consiste nell'estinzione di un diritto soggettivo a causa del suo mancato esercizio per un certo periodo di tempo, determinato dalla legge (normalmente dieci anni). Nel linguaggio giuridico, quando si parla di prescrizione ci si riferisce, per lo pi\u00f9, alla prescrizione estintiva, ma il termine prescrizione viene talvolta usato per indicare il fenomeno inverso (nel qual caso si parla di prescrizione acquisitiva, o usucapione). \nAmbito di applicabilit\u00e0.\nNon tutti i diritti si prescrivono: non sono soggetti alla prescrizione i diritti indisponibili, n\u00e9 i diritti disponibili ma espressamente dichiarati imprescrittibili dalla legge. Tra i diritti indisponibili rientrano i diritti della personalit\u00e0, gli status familiari e la potest\u00e0 dei genitori sui figli. Tra i diritti disponibili non soggetti a prescrizione spiccano il diritto di propriet\u00e0 (che per\u00f2 \u00e8 soggetto all'istituto della prescrizione acquisitiva: l'usucapione), il diritto alla qualit\u00e0 di erede (che incontra anche qui il limite dell'eventuale usucapione da parte di terzi di singoli beni ereditari) e il diritto a far valere la nullit\u00e0 di un contratto.\nQualora tuttavia in virt\u00f9 degli usi o per la natura della prestazione ovvero per il modo o il luogo dell'esecuzione, sia necessario un termine, esso, in difetto di accordo, \u00e8 determinato dal giudice. Anche l'azione volta alla fissazione del termine per adempiere \u00e8 per\u00f2 a sua volta soggetta alla prescrizione ordinaria decennale. La disciplina della prescrizione \u00e8 inderogabile: i patti volti a tal fine sono nulli n\u00e9 \u00e8 possibile rinunciare alla prescrizione fin quando questa non \u00e8 compiuta. La rinuncia non deve essere necessariamente espressa, ma pu\u00f2 anche risultare da fatti concludenti, incompatibili con la volont\u00e0 di avvalersi della prescrizione.\nEsempi di prescrizioni pi\u00f9 brevi sono quelli relativi al risarcimento del danno derivante da fatto illecito (5 anni dal fatto), al risarcimento del danno prodotto dalla circolazione dei veicoli (2 anni dall'evento), ai diritti derivanti dal contratto di spedizione e trasporto (1 anno, oppure 18 mesi se il trasporto ha inizio o termine fuori dell'Europa, decorrenti dall'arrivo a destinazione della persona oppure dal giorno del sinistro oppure se questo \u00e8 ignoto - dal giorno in cui \u00e8 avvenuta o sarebbe dovuta avvenire la riconsegna della cosa al luogo di destinazione).\nDecorrenza.\nIl periodo di tempo varia a seconda delle diverse fattispecie delle quali si sta considerando l'eventuale prescrizione. Ove la legge non disponga nulla in ordine al periodo di tempo necessario ai fini della prescrizione, si applica il termine di prescrizione ordinaria, che \u00e8 di dieci anni. Ai diritti reali su cosa altrui si applica un termine pi\u00f9 lungo, pari a venti anni. Esistono poi diversi esempi di prescrizioni \"brevi\" (v. oltre).\nGeneralmente, il termine comincia a decorrere dal giorno in cui il diritto pu\u00f2 essere fatto valere. La prescrizione di un'obbligazione da fatto illecito incomincia a decorrere dal giorno in cui il fatto \u00e8 stato commesso.\nSospensione.\nI termini di prescrizione possono essere \"sospesi\" (ad esempio, in tempo di guerra, a favore dei militari in servizio, oppure a favore degli interdetti per infermit\u00e0 mentale per il tempo in cui non hanno rappresentante legale) oppure \"interrotti\".\nNella sospensione il periodo trascorso prima della stessa si somma con quello che continua a decorrere dopo la cessazione della causa sospensiva.\nNella interruzione, dopo ogni causa di interruzione ricomincia a decorrere un nuovo periodo di prescrizione.\nL'interruzione si verifica in tre casi:\nIn caso di proposizione di domanda giudiziale, la prescrizione rimane interrotta per tutto il giudizio, fino a quando la sentenza che lo definisce non passa in giudicato.\nLa sospensione opera:\nLe norme (artt. 2962 e 2963 cod. civ.) prevedono i criteri per il calcolo del tempo: non si tiene conto del giorno iniziale del tempo (ad esempio, il giorno in cui \u00e8 avvenuto il sinistro, che genera il diritto al risarcimento) ed il termine scade quando finisce l'ultimo giorno in esso compreso. Se il termine scade in giorno festivo, \u00e8 prorogato di diritto al giorno seguente non festivo. A tal fine, come normalmente previsto in materia di termini processuali, il sabato \u00e8 considerato giorno feriale (legge n. 260 del 27 maggio 1949 e successive modifiche, di cui ultimamente la legge n. 336 del 20 novembre 2000).\nLa prescrizione a mesi si verifica nel mese di scadenza e nel giorno di questo corrispondente al giorno del mese iniziale. Se nel mese di scadenza manca tale giorno, il termine si compie con l'ultimo giorno dello stesso mese.\nTermini brevi.\nPer alcuni diritti sono previsti termini di prescrizione significativamente pi\u00f9 brevi rispetto all'ordinaria prescrizione di dieci anni.\nSi prescrivono in cinque anni:\nSi prescrivono in tre anni il diritto:\nSi prescrive in un anno:\nSi prescrive in sei mesi il diritto degli albergatori e degli osti per l'alloggio e il vitto che somministrano, e si prescrive nello stesso termine il diritto di tutti coloro che danno alloggio con o senza pensione.\nLa prescrizione presuntiva.\nDa questo tipo di prescrizione, chiamata estintiva, si distingue la prescrizione presuntiva, che opera in ambito processuale. Si applica a rapporti - specificati dalla legge - nei quali l'estinzione del debito (in particolare, il pagamento del prezzo di una merce o di una prestazione) avviene generalmente in tempi brevi. In questo caso, il debitore che affermi, ad esempio, di aver adempiuto la propria prestazione ma non \u00e8 in possesso della relativa prova (es: quietanza di pagamento), pu\u00f2 semplicemente limitarsi ad eccepire in giudizio al creditore l'avvenuta prescrizione presuntiva. Il che ha come conseguenza processuale che l'obbligazione si \"presume\" estinta. Si tratta di una presunzione non assoluta (\"iuris et de iure\"), ma relativa (\"iuris tantum\"), che cio\u00e8 pu\u00f2 essere vinta da una prova contraria. Per\u00f2, tale prova \u00e8 costituita solo dal \"giuramento decisorio\": il creditore chiede che il debitore giuri che la prestazione dovuta \u00e8 stata estinta; se il debitore giura (fatte salve le conseguenze penali del falso giuramento(), il giudice, nel decidere la lite, non potr\u00e0 che attenersi a quanto giurato dalla parte, senza poterne sindacare l'attendibilit\u00e0 e la veridicit\u00e0.\nL'eccezione di prescrizione presuntiva, tuttavia, deve essere rigettata se chi la oppone ha comunque ammesso in giudizio che l'obbligazione non \u00e8 stata estinta."}
{"id": "2660174", "revid": "110157", "url": "https://it.wikipedia.org/wiki?curid=2660174", "title": "Puerto Salgar", "text": "Puerto Salgar \u00e8 un comune della Colombia facente parte del dipartimento di Cundinamarca.\nIl centro abitato venne fondato da Eustorgio Salgar nel 1935."}
{"id": "2660176", "revid": "767487", "url": "https://it.wikipedia.org/wiki?curid=2660176", "title": "Medina (Dakota del Nord)", "text": "Medina \u00e8 un centro abitato (\"city\") degli Stati Uniti d'America, situato nella Contea di Stutsman nello Stato del Dakota del Nord. Nel censimento del 2000 la popolazione era di 335 abitanti. La citt\u00e0 \u00e8 stata fondata nel 1899.\nGeografia fisica.\nSecondo i rilevamenti dell'United States Census Bureau, la localit\u00e0 di Medina si estende su una superficie di 2,60\u00a0km\u00b2, tutti occupati da terre.\nPopolazione.\nSecondo il censimento del 2000, a Medina vivevano 335 persone, ed erano presenti 99 gruppi familiari. La densit\u00e0 di popolazione era di 128 ab./km\u00b2. Nel territorio comunale si trovavano 209 unit\u00e0 edificate. Per quanto riguarda la composizione etnica degli abitanti, il 99,40% era bianco e lo 0,60% apparteneva a due o pi\u00f9 razze. La popolazione di ogni razza ispanica corrispondeva allo 0,30% degli abitanti.\nPer quanto riguarda la suddivisione della popolazione in fasce d'et\u00e0, il 20,0% era al di sotto dei 18, il 2,1% fra i 18 e i 24, il 20,6% fra i 25 e i 44, il 23,6% fra i 45 e i 64, mentre infine il 33,7% era al di sopra dei 65 anni di et\u00e0. L'et\u00e0 media della popolazione era di 50 anni. Per ogni 100 donne residenti vivevano 79,1 maschi."}
{"id": "2660190", "revid": "88740", "url": "https://it.wikipedia.org/wiki?curid=2660190", "title": "Bridgeport (disambigua)", "text": ""}
{"id": "2660191", "revid": "547034", "url": "https://it.wikipedia.org/wiki?curid=2660191", "title": "Barry Smith (filosofo)", "text": "Dal 2002 al 2006 fu direttore dell'Institute for Formal Ontology and Medical Information Science a Lipsia e Saarbr\u00fccken (Germania).\nCarriera.\nSmith ottenne il grado di bachelor in matematica e filosofia a Oxford nel 1973 e consegu\u00ec il master nel 1977. Nel 1976 ottenne il dottorato in filosofia all'universit\u00e0 di Manchester con la dissertazione \"The Ontology of Reference. Studies in Logic and Formal Ontology\". A Manchester, assieme a Kevin Mulligan e Peter Simons, fond\u00f2 il \"Seminario per la Filosofia Austro-Germanica\" (1975\u201385).\nDopo aver lavorato come ricercatore e professore alle universit\u00e0 di Sheffield, Manchester e all'Accademia internazionale di filosofia nel Liechtenstein, nel 1994 si \u00e8 trasferito all'universit\u00e0 di Buffalo. Dal 2017 \u00e8 Visiting Professor all'Universit\u00e0 della Svizzera Italiana.\nOpera.\nSmith \u00e8 autore di circa 450 pubblicazioni scientifiche, tra cui 15 monografie o volumi da lui curati, e direttore di \"The Monist: An International Quarterly Journal of General Philosophical Inquiry\". Le sue ricerche sono state finanziate, tra l'altro, grazie ai fondi del National Institutes of Health, delle fondazioni scientifiche nazionali degli Stati Uniti, Svizzera e Austria, della VolkswagenStiftung, e dell'Unione europea. Nel 2002, in riconoscimento del suo lavoro ha ricevuto il Wolfgang Paul Award della Alexander von Humboldt-Stiftung.\n\u00c8 direttore del progetto \"Basic Formal Ontology\" (ontologia formale fondamentale), \u00e8 coordinatore editoriale dell'OBO Foundry (\"Open Biomedical Ontologies\") e membro del consiglio direttivo del \"Consorzio di Ontologia del Gene\", del OBI (\"Ontology for Biomedical Investigations\") Working Group, e del \"Cleveland Clinic Semantic Database\".\nLe ricerche di Smith si concentrano sull'ontologia e le sue applicazioni, in particolare nelle scienze biomediche e nell'informatica medica, dove lavora su vari progetti connessi alla terminologia biomedica e le banche di dati medici. Inoltre collabora con Hernando de Soto, direttore dell'Institute for Liberty and Democracy a Lima (Per\u00f9), sull'ontologia dei diritti di propriet\u00e0 e sviluppo sociale."}
{"id": "2660193", "revid": "110157", "url": "https://it.wikipedia.org/wiki?curid=2660193", "title": "Pul\u00ed", "text": "Pul\u00ed \u00e8 un comune della Colombia facente parte del dipartimento di Cundinamarca.\nIl centro abitato venne fondato da Patricio de \u00c1vila nel 1800, mentre l'istituzione del comune \u00e8 del 1988."}
{"id": "2660195", "revid": "287204", "url": "https://it.wikipedia.org/wiki?curid=2660195", "title": "Brighton (Australia)", "text": ""}
{"id": "2660197", "revid": "122670857", "url": "https://it.wikipedia.org/wiki?curid=2660197", "title": "Prescrizione (ordinamento penale italiano)", "text": "La prescrizione \u00e8 un istituto giuridico previsto dal diritto penale italiano rientrante nelle cause di estinzione del reato.\nStoria.\nL\u2019articolo 93 del codice Zanardelli esordiva con \"il riconoscimento alla sentenza di condanna della capacit\u00e0 di interrompere la prescrizione dell\u2019azione; tuttavia, tale capacit\u00e0 viene subito estesa al mandato di cattura o a qualsiasi provvedimento del giudice diretto contro l\u2019imputato e a lui notificato, con la precisazione che l\u2019interruzione, in questi casi, non potr\u00e0 mai prolungare la durata dell\u2019azione penale per un tempo che superi, nel complesso, la met\u00e0 dei termini prescrizionali legalmente previsti. In questo modo, l\u2019estensione dell\u2019efficacia interruttiva \u00e8 circoscritta entro i confini precisi dettati dalla tipologia degli atti procedimentali \u2013 che per le caratteristiche individuate paiono i soli idonei a testimoniare l\u2019interesse alla persecuzione del fatto di reato \u2013 nonch\u00e9 dal limite temporale, la cui fissazione \u00e8 ricondotta dai compilatori a esigenze di giustizia e convenienza\". \nLa normativa venne poi ripresa dal codice Rocco e modificata dalla legge 5 dicembre 2005, n. 251 e ulteriori interventi normativi.\nAnalisi.\nPu\u00f2 riferirsi a due ambiti:\nEntrambe si fondano sul presupposto che la pretesa punitiva dello Stato si affievolisca fino a scomparire quando sia decorso un determinato periodo di tempo. I due istituti, tuttavia, sono tra loro concettualmente differenziati: la prescrizione di un reato si basa sull'idea che la risposta sanzionatoria a un \"fatto di reato\", verificatosi a una certa distanza di tempo, perda le sue ragioni, sul piano general-preventivo (l'oblio rende inutile l'accertamento delle responsabilit\u00e0); la cosiddetta prescrizione della pena, invece, si ritrae dall'idea che sia incongruo far eseguire una \"pena\" nel caso in cui dalla pronuncia del provvedimento di condanna (o dalla sottrazione volontaria del reo all'esecuzione della pena) sia decorso un dato periodo di tempo.\nIl primo istituto, pertanto, incide sul diritto penale sostanziale, mentre il secondo sull'esecuzione della pena.\nLa prescrizione del reato.\nLa prescrizione del reato \u00e8 l'istituto che risponde a un principio di economia dei sistemi giudiziari in base al quale lo Stato rinuncia a perseguire l'autore di un reato, quando dalla sua commissione sia trascorso un periodo di tempo giudicato eccessivamente lungo e solitamente proporzionale alla gravit\u00e0 dello stesso. In altre parole, si intende evitare che la macchina giudiziaria continui a impegnare risorse per la punizione di reati commessi troppo tempo prima e per i quali \u00e8 socialmente meno sentita l'esigenza di una tutela giuridica penale, e ci\u00f2 anche nell'ottica della funzione socialmente rieducativa della pena (art. 27 Cost.). \nInoltre l'istituto assolve, nelle intenzioni del legislatore, alla funzione di garantire l'effettivo diritto di difesa all'imputato. Col passare del tempo infatti \u00e8 sempre pi\u00f9 difficile per lo stesso imputato fornire e recuperare fonti di prova a suo favore: la prescrizione evita quindi eventuali abusi da parte del sistema giudiziario che potrebbero intervenire nel caso in cui il reato venisse perseguito a lunga distanza di tempo, e funge da stimolo affinch\u00e9 l'azione dello Stato contro i reati sia rapida e puntuale, seguendo un'azione repressiva costituzionalmente orientata, in favore del principio di ragionevole durata del processo.\nSecondo l'art. 157 del codice penale italiano, il tempo necessario a prescrivere un reato varia in considerazione della pena stabilita. I reati per i quali \u00e8 prevista la pena dell'ergastolo non sono prescrittibili. L'art. 157 del codice penale, modificato dalla legge 5 dicembre 2005 n. 251, prevede che la prescrizione estingue il reato decorso il tempo corrispondente al massimo della pena edittale stabilita dalla legge e comunque un tempo non inferiore a sei anni se si tratta di delitto e a quattro anni se si tratta di contravvenzione, ancorch\u00e9 puniti con la sola pena pecuniaria.\nDetti termini ricominciano a decorrere, poi, in presenza di determinati eventi interruttivi espressamente indicati dal codice penale (come la disposizione dell'interrogatorio dell'indagato o la richiesta di rinvio a giudizio da parte del pubblico ministero), ma senza poter mai superare il tempo prescritto aumentato di un quarto (ad esempio: nel caso del tempo fissato in sei anni, detto termine diverr\u00e0 di sette anni e sei mesi, in quanto somma del termine di sei anni pi\u00f9 del suo quarto, ovvero un anno e mezzo). Inoltre, altre cause di \"allungamento\" della prescrizione sono la contestazione di aggravanti specifiche, come nel caso della recidiva specifica reiterata infraquinquennale.\nPer determinare il tempo necessario alla prescrizione non vengono considerate n\u00e9 le attenuanti n\u00e9 le aggravanti, eccezion fatta per le aggravanti a effetto speciale (che aumentano la pena di oltre un terzo) e quelle per le quali la legge stabilisce una pena diversa (ad esempio, ergastolo anzich\u00e9 reclusione); in tali casi si tiene conto dell'aumento massimo della pena prevista per l'aggravante. Quando la legge prescrive per un reato sia una pena detentiva che una pecuniaria, la prescrizione si calcola sulla sola pena detentiva. La legge, in determinate fattispecie, pu\u00f2 prevedere una pena alternativa a quella detentiva e pecuniaria: in tal caso la prescrizione matura in tre anni. La prescrizione \u00e8 espressamente rinunciabile (art. 157 cp.).\nLa prescrizione non equivale a un'assoluzione con formula piena, anche se gli effetti per l'imputato possono sembrare identici e nemmeno a una condanna in quanto non viene formulato il corrispondente verdetto condannatorio da parte del giudice. Infatti affinch\u00e9 vi sia prescrizione occorre che il giudice, nel dispositivo della sentenza, individui un reato, nel frattempo estinto, attribuibile all'imputato. Diversamente l'imputato deve essere assolto per non aver commesso il fatto o perch\u00e9 il fatto non costituisce reato. D'altra parte la prescrizione \u00e8 sempre espressamente rinunciabile dall'imputato (art. 157 c.p.) che pu\u00f2 decidere di continuare nel procedimento giudiziale che lo riguarda al fine di vedere riconosciuta la propria innocenza.\nI processi conclusi con sentenza di non luogo a procedere per prescrizione dei termini furono 56\u00a0486 nel 1996, 206\u00a0000 nel 2003, quadruplicando.\nI termini di prescrizione sono stati modificati con la legge n. 3 del 9 gennaio 2019 (cosiddetta \"Legge spazzacorrotti\"), che ha introdotto la sospensione del corso della prescrizione stessa, dalla data di pronuncia della sentenza di primo grado (sia di condanna sia di assoluzione) o dal decreto di condanna, fino alla data di esecutivit\u00e0 della sentenza che definisce il giudizio o alla data di irrevocabilit\u00e0 del decreto penale. La norma \u00e8 entrata in vigore il 1 gennaio 2020.\nIl termine della decorrenza.\nIl giorno da cui decorre il termine della prescrizione \u00e8 quello in cui si assume che sia stato commesso il fatto di reato; nell'ordinamento di altri Paesi (es. la Francia), invece, \u00e8 il giorno in cui l'autore del fatto \u00e8 stato individuato con un primo atto giudiziario di accusa (o addirittura il rinvio a giudizio).\nPer uniformare il sistema italiano a quello degli altri Stati sono state avanzate proposte di legge o di emendamento. Il Consiglio superiore della magistratura, del resto, ha elencato - in una delibera del 2011 - tutti gli atti internazionali di indirizzo, che criticano l'effetto di impunit\u00e0 che deriva dalla disciplina italiana del termine iniziale per la prescrizione del reato.\nA essi si \u00e8 aggiunta, nel 2015, anche una sentenza della Corte di giustizia dell'Unione europea, sul cosiddetto \"caso Taricco\"; dopo tre anni di \"dialogo tra le Corti\", la Corte costituzionale italiana l'ha per\u00f2 dichiarata inapplicabile nell'ordinamento italiano, per difetto di determinatezza.\nIl rapporto con principi costituzionali e convenzionali.\nL'effetto rieducativo della pena \u00e8 espressamente sancito dalla Costituzione italiana.\nPoich\u00e9 al decorso del tempo si accompagna anche la trasformazione della personalit\u00e0 del soggetto sospettato di aver commesso un reato e potenziale destinatario, in caso di condanna, di una sanzione, non avrebbe alcun effetto rieducativo conforme alla previsione costituzionale infliggere una pena, in caso di condanna, a lunga distanza dalla data del commesso fatto di reato (artt. 13, 25, comma 2 e 27 comma 3 Costituzione) dove, per \"lunga distanza\", si intende un periodo di tempo maggiore rispetto a quello prevedibile applicando le attuali disposizioni del codice penale e di procedura penale come negli esempi di cui sopra.\nGarantire che indagini e processo rispettino una durata massima predeterminata e predeterminabile \"a priori\" da parte di ogni cittadino, \u00e8 dovere di ogni Stato democratico e liberale che intenda rispettare il principio fondamentale della cosiddetta \u201cdurata ragionevole\u201d del processo penale, sancito espressamente dall'art. 6 della C.E.D.U. - European Convention on Human Rights (firmata a Roma il 4 novembre 1950, ratificata dall'Italia con legge 4 agosto 1955 n. 848.). Ma non solo. La soggezione al potere pubblico non pu\u00f2 essere temporalmente illimitata: la durata ragionevole del processo, prevista dall'articolo 111 della Costituzione italiana, deve essere assicurata in forma distinta e autonoma rispetto alla prescrizione del reato.\nDifatti, l'Italia ha espressamente introdotto i principi del giusto processo e della ragionevole durata nel 1999, con la legge costituzionale di riforma dell'art. 111, comma 2, della Costituzione."}
{"id": "2660202", "revid": "767487", "url": "https://it.wikipedia.org/wiki?curid=2660202", "title": "Christian 1993", "text": "Christian 1993 \u00e8 un album di Christian del 1993.\nUsc\u00ec in allegato con la rivista \"Gente\"."}
{"id": "2660203", "revid": "1543377", "url": "https://it.wikipedia.org/wiki?curid=2660203", "title": "Montpelier (Dakota del Nord)", "text": "Montpelier \u00e8 un comune (\"city\") degli Stati Uniti d'America della contea di Stutsman nello Stato del Dakota del Nord. La popolazione era di 87 persone al censimento del 2010. Montpelier fu fondata nel 1885.\nGeografia fisica.\nMontpelier \u00e8 situata a (46.699828, -98.587374).\nSecondo lo United States Census Bureau, ha un'area totale di 0,18 miglia quadrate (0,47\u00a0km\u00b2).\nSociet\u00e0.\nEvoluzione demografica.\nSecondo il censimento del 2010, c'erano 87 persone.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dal 100,0% di bianchi."}
{"id": "2660211", "revid": "1226", "url": "https://it.wikipedia.org/wiki?curid=2660211", "title": "Eloim", "text": ""}
{"id": "2660212", "revid": "1543377", "url": "https://it.wikipedia.org/wiki?curid=2660212", "title": "Quebradanegra", "text": "Quebradanegra \u00e8 un comune della Colombia facente parte del dipartimento di Cundinamarca.\nIl centro abitato venne fondato dalla famiglia Morera Gaitan nel 1694."}
{"id": "2660213", "revid": "767487", "url": "https://it.wikipedia.org/wiki?curid=2660213", "title": "Lingua birri", "text": "La lingua birri, chiamata anche \"biri\", \"bviri\" e \"viri\", \u00e8 una lingua nilo-sahariana parlata nella Repubblica Centrafricana.\nDistribuzione geografica.\nSecondo l'edizione 2009 di \"Ethnologue\", il birri \u00e8 parlato da 200 persone sparse nella parte sudoccidentale della Repubblica Centrafricana. In passato la lingua era attestata anche in Sudan, nella provincia di Bahr al-Ghazal, ma dal 1993 non risultano locutori."}
{"id": "2660216", "revid": "599013", "url": "https://it.wikipedia.org/wiki?curid=2660216", "title": "Dario Don\u00e0", "text": "Carriera.\nClub.\nDon\u00e0 ha iniziato a giocare nel Selvana per poi passare al Treviso e successivamente al in Serie B. Nel 1981 \u00e8 stato acquistato dal Milan, con cui per\u00f2 ha disputato solo 2 partite in Coppa Italia prima di essere ceduto a ottobre al L.R. Vicenza, in Serie C1, complice anche una fuga del giocatore di 10 giorni per incontrare la fidanzata, cosa che fece infuriare l'allenatore Radice.\nDopo due stagioni a Vicenza, nel 1983 si \u00e8 trasferito al Bologna, con cui ha guadagnato la promozione in Serie B. Successivamente \u00e8 passato al Verona, vincendo lo scudetto in una stagione nella quale \u00e8 sceso in campo in campionato per 12 volte di cui solo 2 da titolare contro Inter e Milan.\nSuccessivamente ha giocato con il in Serie B, la in Serie C1 e per tre stagioni con l', guadagnando un'altra promozione in Serie B nel 1987-1988, prima di ritornare in Veneto e chiudere la carriera nei dilettanti a 37 anni.\nNazionale.\nDon\u00e0 con la Nazionale italiana Under-20 ha partecipato ai Mondiali di categoria nel 1981, durante i quali ha disputato da titolare la seconda e partendo dalla panchina la terza partita del girone eliminatorio, chiuso all'ultimo posto con conseguente eliminazione dalla competizione.\nDopo il ritiro.\nDopo aver conseguito il patentino di allenatore ha allenato per alcuni anni in squadre dilettantistiche. In seguito ha deciso di lasciare il calcio iniziando una propria attivit\u00e0 nel settore dei trasporti."}
{"id": "2660217", "revid": "198326", "url": "https://it.wikipedia.org/wiki?curid=2660217", "title": "Anisotropismo", "text": ""}
{"id": "2660218", "revid": "287204", "url": "https://it.wikipedia.org/wiki?curid=2660218", "title": "VdB 86", "text": "vdB 86 \u00e8 una nebulosa a riflessione visibile nella costellazione dell'Unicorno.\nSi individua nella parte meridionale della costellazione, circa 2\u00b0 a NNE di e a 2\u00b0 in direzione ovest rispetto alla Nebulosa Gabbiano, una grande regione di formazione stellare a cavallo fra l'Unicorno e il Cane Maggiore. La stella responsabile del colore marcatamente bluastro e dell'illuminazione della nube \u00e8 nota come HD\u00a051479, una stella blu di classe spettrale O7V, la cui distanza, ottenuta tramite la misurazione della parallasse pari a 0,61\u00a0mas, \u00e8 di circa 1639\u00a0parsec (5344 anni luce); tuttavia, le misurazioni della parallasse hanno riportato in pi\u00f9 casi un errore di misurazione notevole, fino a 1,22\u00a0mas, pertanto il valore di distanza ottenibile \u00e8 anch'esso incerto. La nube, nonostante si trovi apparentemente a breve distanza dalla Nebulosa Gabbiano, risulterebbe in realt\u00e0 molto pi\u00f9 lontana, dato che le stime della distanza di questa nebulosa indicano un valore di circa 990\u00a0parsec."}
{"id": "2660219", "revid": "74801", "url": "https://it.wikipedia.org/wiki?curid=2660219", "title": "Jo\u00e3o Capistrano de Abreu", "text": "Si occup\u00f2 di linguistica, di storia letteraria e soprattutto di storia e di geografia brasiliana. Dal 1882 lavor\u00f2 per l'Istituto storico e geografico del Brasile."}
{"id": "2660220", "revid": "688552", "url": "https://it.wikipedia.org/wiki?curid=2660220", "title": "Stephen Worgu", "text": "Biografia.\n\u00c8 stato condannato a 40 frustate per consumo d'alcol dopo essere stato sorpreso in stato d'ebbrezza da un controllo della polizia il 21 agosto 2009. La pena \u00e8 comprensiva di 250 lire sudanesi, pari a 100 dollari.\nCarriera.\nNel 2008 \u00e8 passato all'Al-Merreikh, in massima serie sudanese, per la cifra di 2,6 milioni di dollari. In carriera ha giocato complessivamente 11 partite nella CAF Champions League, nella quale ha anche segnato 4 reti."}
{"id": "2660223", "revid": "767487", "url": "https://it.wikipedia.org/wiki?curid=2660223", "title": "Lingua nunggubuyu", "text": "La lingua nunggubuyu, detta anche \"nunggubuju\", \"wubuy\" e \"yingkwira\", \u00e8 una lingua aborigena australiana parlata in Australia, nel Territorio del Nord.\nDistribuzione geografica.\nLa lingua nunggbuyu \u00e8 parlata nella parte orientale della Terra di Arnhem. Al censimento australiano del 2006 risultavano 109 locutori. \nClassificazione.\nL'Australian Institute of Aboriginal and Torres Strait Islander Studies (AIATSIS) concorda con \"Ethnologue\" nel classificare la lingua nunggubuyu all'interno delle lingue gunwinyguan. "}
{"id": "2660224", "revid": "287204", "url": "https://it.wikipedia.org/wiki?curid=2660224", "title": "Antonio del Castillo y Saavedra", "text": "Biografia.\nLa sua formazione giovanile pittorica la ricevette dapprima dal padre Agostino e dallo zio Juan ed in un secondo tempo nella bottega di Francisco de Zurbar\u00e1n, che lo indirizz\u00f2 ad un attento esame e studio della natura, ad una profonda attenzione al cromatismo ed al senso plastico.\nNegli anni seguenti, Castillo conserv\u00f2 queste tendenze pur aprendosi alle influenze della pittura fiamminga e olandese durante la sua attivit\u00e0 di paesaggista e ritrattista.\nTra le sue opere pi\u00f9 riuscite in questa fase artistica si annoverarono le \"Storie dell'Antico Testamento\", caratterizzate da una accurata cura nei particolari e da paesaggi realistici.\nNell'ultimo periodo di carriera, Castillo si accost\u00f2 sulle posizioni del Murillo come evidenziato dal \"Battesimo di san Francesco\".\nComplessivamente, la gran parte della sua attivit\u00e0 si svolse all'interno degli ambienti ecclesiastici e dei luoghi di culto delle citt\u00e0 di Granada e Cordova.\nNei pressi di Siviglia il 28 giugno 1635 ha sposato la sua prima moglie, Caterina de la Nava, donna di quindici anni pi\u00f9 grande di lui.\nCon la moglie si stabil\u00ec in una casa in affitto sulla strada di fronte all'ospedale della L\u00e1mpara e con la dote di sua moglie arredarono la sua nuova casa.\nIl 28 Ottobre 1644 mor\u00ec prematuramente Catalina de la Nava, che ha lasciato in eredit\u00e0 un quinto del loro patrimonio e distribuito il resto tra Andr\u00e9s P\u00e9rez e Francisca de Le\u00f3n, figli dal suo primo matrimonio. \nCinque anni dopo la morte di Catalina de la Nava, ha contratto il secondo matrimonio con Mar\u00eda Magdalena Vald\u00e9s, figlia dell'argentiere Sim\u00f3n Rodr\u00edguez de Vald\u00e9s. Si inizi\u00f2 cos\u00ec una delle fasi pi\u00f9 prospere per l'artista di Cordova, che ha incrementato il numero di importanti commissioni: \"El Calvario\" (attualmente presso il Museo di Belle Arti di Cordoba) per la sala principale del tribunale dell'Inquisizione; la commissione del murale de \"La Vergine\" per la cattedrale; i dipinti murali per la Puerta del Perd\u00f3n della cattedrale; l\"'Incoronazione della Vergine\", per la chiesa dell'Ospedale di Ges\u00f9 Nazareno e il \"San Raffaele\" per Jos\u00e9 de Valdeca\u00f1as e Herrera.\nIn occasione della peste degli anni 1649 e 1650, Castillo ha presentato una poesia al concorso letterario organizzato dal Comune in onore dell'Arcangelo San Raffaele, per invocare la sua protezione contro la malattia. Con le sei strofe di Castillo, dedicate alla prima apparizione dell'Arcangelo al frate Simone de Sousa nel 1278, ha vinto il secondo premio e sono state successivamente raccolte nel 1653 nel libro commemorativo di Pedro Mexia de la Cerda, \"Relaci\u00f3n de las fiestas eclesi\u00e1sticas y seculares que la mui noble y siempre leal Ciudad de C\u00f3rdoba ha hecho a su \u00c1ngel Custodio S. Rafael este a\u00f1o de M.DC.LI\".\nNel 1652, Mar\u00eda Magdalena Vald\u00e9s mor\u00ec lasciando Castillo vedovo per la seconda volta. Il 30 luglio 1654 si rispos\u00f2 con Francisca de Paula Lara y Almoguera. Gli ultimi anni della sua vita sono poco noti a causa della mancanza di documentazione scritta riguardante la produzione artistica."}
{"id": "2660226", "revid": "121594508", "url": "https://it.wikipedia.org/wiki?curid=2660226", "title": "Beachy Head", "text": "Beachy Head \u00e8 un promontorio calcareo sulla costa Sud dell'Inghilterra, pi\u00f9 precisamente nel distretto di Eastbourne della contea di East Sussex. Si trova nelle vicinanze della citt\u00e0 di Eastbourne ed immediatamente ad est della scogliera conosciuta come \"Seven Sisters\". L'area al di sopra della scogliera fa parte del \"Downland Country Park\" amministrato dal Consiglio del distretto di Eastbourne. La falesia \u00e8 soggetta a frane dovute all'erosione della roccia calcare, che comportano il continuo arretramento della scogliera.\nI Fari.\nSul promontorio si trovano due fari: quello di Belle Tout e quello di Beachy Head. Il faro di Belle Tout, ora fuori servizio, fu costruito nel 1834 (ma un faro provvisorio in legno esisteva gi\u00e0 dal 1828). Per problemi di visibilit\u00e0, fu sostituito dall'attuale faro di Beachy Head costruito ai piedi della scogliera circa due chilometri ad Est. Il nuovo faro entr\u00f2 in servizio nel 1902 ed \u00e8 tuttora funzionante."}
{"id": "2660231", "revid": "423521", "url": "https://it.wikipedia.org/wiki?curid=2660231", "title": "Gil Vicente FC", "text": ""}
{"id": "2660235", "revid": "648716", "url": "https://it.wikipedia.org/wiki?curid=2660235", "title": "Classe St. Louis (incrociatore 1938)", "text": "Gli incrociatori leggeri della classe St. Louis della United States Navy erano una sottoclasse degli incrociatori della classe Brooklyn. Le due navi della classe, \"St. Louis\" (CL-49) ed \"Helena\" (CL-50), beneficiarono delle esperienze maturate con la costruzione delle sette unit\u00e0 \"Brooklyn\" e furono completate con alcune variazioni e migliorie.\nCaratteristiche.\nI St. Louis, come i \u201cBrooklyn\u201d avevano uno scafo con il ponte di coperta continuo e poppa a specchio. Le sovrastrutture risultarono pi\u00f9 raccolte in quanto la struttura su cui insistevano le direzioni del tiro dei cannoni poppieri venne spostata verso prora, favorendo pi\u00f9 ampi campi di tiro per le armi antiaerei.\nPropulsione.\nL'apparato motore, disposto a gruppi alternati, con una sistemazione pi\u00f9 razionale e tale da garantire una maggiore affidabilit\u00e0 in caso di colpi a bordo, era composto da otto caldaie Babcock &amp; Wilcox il cui vapore alimentava quattro turbine con quattro assi con relative eliche. La potenza era di 100.000 hp e consentiva alle unit\u00e0 della classe di raggiungere la velocit\u00e0 massima di 33 nodi.\nArmamento.\nL'armamento principale era costituito da cinque torri triple da 152/47 a cui si aggiungevano otto cannoni da 127 mm, per\u00f2 del nuovo modello 127/38 che erano armi duali antiaerei e antinave, raggruppati su quattro impianti binati in installazione completamente chiusa, tale da fornire maggiori sicurezza e protezione per armieri e serventi, a differenza dei Brooklyn che erano armati con otto cannoni singoli da 127/25 antiaerei, disposti in quattro impianti binati per lato.\nL'armamento leggero antiaereo era costituito da quattro mitragliere quadruple da 28mm e da dodici mitragliere singole da 20 mm Oerlikon.\nServizio.\n\"St. Louis\" ed \"Helena\", inquadrati nella Flotta del Pacifico, il 7 dicembre 1941 si trovavano a Pearl Harbor e nel corso dell'attacco giapponese, l'incrociatore \"Helena\" riport\u00f2 gravi danni, essendo stato colpito da un siluro sganciato da un velivolo giapponese, rientrando in squadra solamente dopo l'estate del 1942, dopo un lungo ciclo di lavori.\nNel corso della battaglia di Capo Esperance i cannoni dell'\"Helena\" danneggiarono pesantemente l'incrociatore pesante giapponese Aoba.\nNella notte tra il 5 e il 6 luglio, nel corso della battaglia del Golfo di Kula l'\"Helena\" venne affondato da tre siluri lanciati dai cacciatorpediniere giapponesi Suzukaze e Tanikaze. Pochi giorni dopo, l'11 luglio il \"St. Louis\", insieme all'incrociatore \"Honolulu\" della classe Brooklyn e all'incrociatore neozelandese \"Leander\", nel corso della battaglia di Kolombangara affond\u00f2 l'incrociatore leggero giapponese Jintsu. Nello scontro il \"St. Louis\" venne danneggiato colpito da un siluro nella zona di prua.\nDopo essere rientrato in servizio il \"St. Louis\" il 27 novembre 1944 venne colpito da un kamikaze nei pressi di Leyte.\nAl termine del secondo conflitto mondiale il \"St. Louis\", come tutti i Brooklyn, venne collocato in riserva per essere poi venduto nel 1951 alla Marinha do Brasil, insieme all'incrociatore USS \"Philadelphia\".\nServizio nella Marinha do Brasil.\nLa Marinha do Brasil acquist\u00f2 dagli Stati Uniti nell'ambito del Mutual Defense Assistance Program gli incrociatori \"Philadelphia\" (CL-41) della classe Brooklyn e \"St. Louis\" (CL-49), che all'atto del trasferimento, avvenuto il 10 gennaio 1951, vennero rispettivamente ribattezzati \"Almirante Barroso\" e \"Almirante Tamandar\u00e8\", abbreviati successivamente con un provvedimento amministrativo in \"Barroso\" e \"Tamandar\u00e8\", con il primo andato in disarmo a maggio del 1973 e radiato a novembre dello stesso anno ed in seguito smantellato in un cantiere di demolizione nelle vicinanze del porto di Santos ed il secondo in disarmo nel 1976, venduto per la demolizione a un cantiere di Hong Kong e affondato il 24 agosto 1980, durante una forte burrasca, al largo del Capo di Buona Speranza, mentre ne era in corso il rimorchio verso la sua destinazione finale."}
{"id": "2660241", "revid": "62004", "url": "https://it.wikipedia.org/wiki?curid=2660241", "title": "Ol'ga Leonidovna Sucharnova", "text": ""}
{"id": "2660243", "revid": "729019", "url": "https://it.wikipedia.org/wiki?curid=2660243", "title": "Aeroporto di Opa-locka", "text": "L'aeroporto di Opa-locka \u00e8 un aeroporto situato a 16 km dal centro di Miami nello stato della Florida, negli Stati Uniti d'America."}
{"id": "2660246", "revid": "297059", "url": "https://it.wikipedia.org/wiki?curid=2660246", "title": "Aeroporto Opa-locka", "text": ""}
{"id": "2660249", "revid": "399", "url": "https://it.wikipedia.org/wiki?curid=2660249", "title": "Cioccolato amaro e caff\u00e8", "text": "Cioccolato amaro e caff\u00e8 \u00e8 l'album di debutto del cantante livornese Matteo Becucci, pubblicato il 13 novembre 2009.\nL'album contiene 9 canzoni internazionali riadattate dallo stesso Becucci in lingua italiana, tra cui la celebre \"Smoke on the Water\" dei Deep Purple diventata per l'occasione \"Fuoco nel cuore\". Tra gli altri riadattamenti in italiano vi sono brani come \"The Blower's Daughter\" (\"Figlia del vento\") di Damien Rice, la \"title track\" \"Cigarettes And Chocolate Milk\" (\"Cioccolato amaro e caff\u00e8\") di Rufus Wainwright e \"Victims\" (\"Vittime\") dei Culture Club.\nIl primo singolo estratto \u00e8 \"Ti trover\u00f2\", riadattamento di \"I Didn't Know\" dei Ph.D., in rotazione radiofonica a partire dal 23 ottobre 2009.\nInfine la versione di \"Who Wants to Live Forever\" (\"Chi mai vivr\u00e0 per sempre\") dei Queen. La scelta di un brano dei Ph.D \u00e8 stata decisa da Matteo dopo aver lavorato alla traduzione di \"I Should Have Known Better\", brano di Jim Diamond che Matteo aveva portato sul palco di X Factor.\nArrangiatore e produttore dell'Album \u00e8 Lucio Fabbri, mentre Kaball\u00e0 \u00e8 autore assieme a Becucci dei testi. La voce femminile in \"Figlia del vento\" \u00e8 di Ambra Marie Facchetti."}
{"id": "2660252", "revid": "767487", "url": "https://it.wikipedia.org/wiki?curid=2660252", "title": "Delta (Colorado)", "text": "Delta \u00e8 una citt\u00e0 degli Stati Uniti d'America, situata nella Contea di Delta, nello Stato del Colorado. Nel 2000 la popolazione era censita in 6.400 abitanti."}
{"id": "2660257", "revid": "1543377", "url": "https://it.wikipedia.org/wiki?curid=2660257", "title": "Castrovillari", "text": "Castrov\u00ecllari (\"Castruv\u00ecddari\" in calabrese) \u00e8 un comune italiano di abitanti della provincia di Cosenza in Calabria.\nGeografia fisica.\nTerritorio.\nLa citt\u00e0 \u00e8 posta in un avvallamento naturale denominato \"Conca del Re\", costeggiata dal fiume Coscile a 362 , \u00e8 circondata dall'Appennino calabro - lucano ed \u00e8 il centro pi\u00f9 popoloso del parco nazionale del Pollino. Il Monte Pollino, 2248\u00a0m, nei pressi della cittadina, \u00e8 la seconda vetta pi\u00f9 alta degli Appennini meridionali dopo la Serra Dolcedorme, 2267\u00a0m. Anche quest'ultima montagna, che fa parte della Catena del Pollino, ricade - in parte - nel territorio di Castrovillari.\nA nord-ovest, a confine con il territorio di Morano Calabro, vi \u00e8 il Monte Sant'Angelo, un piccolo monte isolato che domina dall'alto l'intera Piana di Castrovillari.\nIl Mar Ionio dista 30\u00a0km (lungo la SS 105); il mar Tirreno tra i 50 e i 110\u00a0km. Il clima prevalente \u00e8 di tipo mediterraneo nella stagione estiva, e da media montagna appenninica d'inverno; non mancano occasionali nevicate.\nGeologia.\nLa Citt\u00e0 di Castrovillari \u00e8 situata a Sud del Massiccio del Pollino, ovvero lungo la fascia pedemontana del massiccio calcareo.\nQui si ritrovano i depositi pleistocenici, costituiti da una successione marina di argille, sabbie e conglomerati appartenenti al ciclo suprapliocenico infrapleistocenico del bacino del Crati (Vezzani, 1968b) e da sedimenti continentali quaternari del bacino di Castrovillari (Russo e Schiattarella, 1992).\nSismicit\u00e0.\nLa classificazione sismica del territorio nazionale ha introdotto normative tecniche specifiche per le costruzioni di edifici, ponti ed altre opere in aree geografiche caratterizzate dal medesimo rischio sismico.\nIn basso \u00e8 riportata la zona sismica per il territorio di Castrovillari, indicata nell'Ordinanza del Presidente del Consiglio dei Ministri n. 3274/2003, aggiornata con la Delibera della Giunta Regionale della Calabria n. 47 del 10.02.2004.\nClima.\nCastrovillari sorge in zona collinare. Contornata interamente dalla catena del Pollino e dagli Appennini meridionali, ha un clima poco mitigato dal relativamente vicino mare.\nLe estati sono di solito molto calde con punte diurne anche di 40 gradi. \nGli inverni possono essere periodicamente freddi con temperature che arrivano a 0 gradi. Nel gennaio 2017 la temperatura ha raggiunto il record di -8 gradi. \nPeriodiche sono le nevicate. \nSi ricordano negli ultimi anni:\n16 dicembre 2007, con un accumulo vicino ai 25\u00a0cm;\n8-9 febbraio 2013, con accumulo di 15\u00a0cm che fece saltare le feste carnevalesche;\n10 gennaio 2017, con accumulo vicino ai 20\u00a0cm.\nStoria.\nI vari reperti archeologici, ritrovati sulle sponde del fiume Coscile (antico \"Sybaris\") e custoditi nel Museo Civico della citt\u00e0, testimoniano la frequentazione del sito, sin dall'epoca paleolitica; le prime forme di vita organizzata, tuttavia, sono testimoniate da reperti risalenti all'epoca ellenica e bruzia.\nIl rinvenimento di alcuni ruderi di ville romane portano alla certezza che il luogo ebbe una colonizzazione romana, da cui deriverebbe l'antico nome della citt\u00e0 \"Castrum Villarum\" cio\u00e8 \"Fortezza delle ville\". La mancanza di documenti rende frammentaria e poco chiara la storia fino a che, nel 1064 d.C., i Normanni, con a capo Roberto il Guiscardo, assediarono e conquistarono le mura della citt\u00e0.\nIl dominio normanno si prolung\u00f2 fino al 1189 poich\u00e9 quando Costanza d'Altavilla, ultima discendente della famiglia normanna, spos\u00f2 Enrico VI della famiglia sveva, il potere pass\u00f2 nella mano degli Svevi.\nGli Svevi dominarono la citt\u00e0 fino alla battaglia di Benevento, nel 1266, in cui tutta l'Italia meridionale, compresa Castrovillari, pass\u00f2 nelle mani degli Angioini, che dominarono fino al 1400, fino a quando, cio\u00e8, Ferdinando I d'Aragona riusc\u00ec a conquistare definitivamente Castrovillari. A questo periodo dobbiamo il Castello Aragonese, che finito di costruire nel 1480, non aveva come scopo quello di proteggere i cittadini, bens\u00ec di tenere a freno le continue rivolte dei Castrovillaresi, da sempre ostili agli aragonesi: questo scopo \u00e8 testimoniato dalla frase in latino incisa sotto lo stemma che troneggia sull'ingresso del castello: \"ad continendos in fide cives\".\nIn seguito, la citt\u00e0 pass\u00f2 direttamente sotto l'autorit\u00e0 imperiale per finire poi infeudata alla famiglia degli Spinelli di Cariati, che la ressero quasi ininterrottamente fino all'eversione della feudalit\u00e0 (eccetto il periodo dal 1579 al 1610, durante il quale la citt\u00e0 appartenne alla famiglia Sanseverino di Bisignano).\nNel 1700 i Borbone si impossessarono di tutta l'Italia Meridionale; nel 1806, invece, proprio le truppe borboniche furono sconfitte dall'esercito francese di Napoleone a Campotenese, le quali conquistarono cos\u00ec la citt\u00e0 di Castrovillari. L'arrivo dei francesi apport\u00f2 grandi novit\u00e0: venne abolita la feudalit\u00e0, furono soppressi gli ordini monastici, vennero concesse alla ricca borghesia emergente enormi quantit\u00e0 di terreno, mentre la nobilt\u00e0 si vide costretta a vendere anche i propri titoli nobiliari.\nLe novit\u00e0 francesi portarono all'urbanizzazione del Piano dei Peri e consent\u00ec alla citt\u00e0 di espandersi verso l'attuale corso Garibaldi (come attestano anche gli ampi marciapiedi costruiti a immagine dei \"boulevard\" francesi). Sotto il dominio francese fu istituito anche il distretto di Castrovillari che riconobbe alla citt\u00e0 il ruolo di guida del suo territorio. Caduto il dominio napoleonico, con il congresso di Vienna del 1814, i Borbone ripresero il controllo (ma nel 1848 ci furono moti insurrezionali guidati nella zona da Carlo Maria L'Occaso) fino a che il Risorgimento italiano non fuse la storia di Castrovillari con il resto d'Italia.\nCastrovillari diede un contributo importante all'Unificazione d'Italia, nel 1860 Giuseppe Garibaldi ospitato dal colonnello Giuseppe Pace arriv\u00f2 trionfante a Castrovillari e poco dopo, in piazza San Giuliano, si svolse il plebiscito popolare per l'Unit\u00e0 d'Italia.\nDal 1860 la storia della citt\u00e0 si fonde con quella dell'Italia, Castrovillari partecip\u00f2 attivamente alle guerre mondiali subendo nel 1943 anche duri bombardamenti da parte degli alleati.\nNel 1992, durante la X legislatura, Castrovillari \u00e8 stata sul punto di diventare provincia; la popolazione ha subito la bocciatura del corrispondente disegno di legge come una cocente delusione.\nUlteriori tentativi hanno peraltro fatto seguito a quello del 1992. L'ultimo, in ordine di tempo, \u00e8 costituito dalla proposta di legge\nn. AC-2243 della XIV legislatura, presentata alla Camera dei Deputati il 30 gennaio 2002, d'iniziativa dei deputati Pappaterra, Boccia, Pisapia e Siniscalchi, che per\u00f2 non ha avuto miglior fortuna, essendosi fermata alle prime fasi dell'iter parlamentare.\nAd ogni modo, pur non essendo capoluogo di provincia, Castrovillari continua a essere il punto di riferimento principale per i paesi del territorio circostante. La citt\u00e0, ad esempio, \u00e8 il centro d'attrazione territoriale per gli istituti scolastici di secondo grado ed \u00e8 anche sede dell'Archivio di Stato, nonch\u00e9 localit\u00e0 principale della Comunit\u00e0 Montana Arberesh\u00eb del Pollino.\nSociet\u00e0.\nEtnie e minoranze straniere.\nLa popolazione straniera al 2013 \u00e8 di 875 unit\u00e0 nella tabella sono riportate le minoranze etniche che superano le 20 unit\u00e0\nTradizioni e folclore.\nNel comune si svolge il Carnevale del Pollino, nato ufficialmente nel 1959, dall'impegno della Pro loco del Pollino, fondata l'anno precedente, dal 2006 ribattezzato Carnevale di Castrovillari, ma attestato almeno dal 1635, data in cui fu rappresentato, proprio in occasione del carnevale, il primo testo teatrale scritto in un dialetto calabrese: la commedia in tre atti Organtino, di Cesare Quintana.\nCultura.\nIstruzione.\nBiblioteche.\nLa biblioteca civica \"Umberto Caldora\" \u00e8 ospitata al primo piano del Protoconvento Francescano, al suo interno custodisce circa 30000 volumi, molti dei quali provenienti da collezioni private di famiglie locali.\nTeatro.\nLa presenza di spazi teatrali a Castrovillari conferma l'antica tradizione teatrale della citt\u00e0, che risale al XVII secolo:\nEventi.\nCarnevale del Pollino, dal 1959, ribattezzato \"Carnevale di Castrovillari\" nel 2006, ogni anno nel periodo tra febbraio e marzo, porta in citt\u00e0 tantissimi turisti sia della regione e sia dalle regioni limitrofe. \u00c8 annoverato tra i 10 carnevali pi\u00f9 belli d'Italia.\nGeografia antropica.\nUrbanistica.\nLa citt\u00e0 \u00e8 divisa in due parti separate dal Ponte della Catena:\nEconomia.\nL'economia della cittadina si basa principalmente sull'agricoltura, sul terziario e sull'edilizia.\nI tentativi di industrializzazione degli anni '70 sono stati fortemente frenati dal declino del settore tessile che in citt\u00e0 occupava una buona parte della produzione industriale.\nAd oggi sul territorio comunale si trovano in attivit\u00e0 aziende per la produzione del latte (che coprono l'80% del fabbisogno regionale) ed un cementificio di propriet\u00e0 di italcementi, oltre ad un buon numero di piccole aziende.\nInfrastrutture e trasporti.\nLa citt\u00e0 \u00e8 attraversata dall'autostrada A2 del Mediterraneo, gli svincoli di Morano Calabro-Castrovillari e Castrovillari-Frascineto distano entrambi 6\u00a0km dal centro della citt\u00e0, lo svincolo di Firmo-Sibari invece si trova in piena area industriale/agricola di Cammarata.\nCastrovillari possiede un'Autostazione, gestita da Ferrovie della Calabria srl,con autobus che percorrono linee provinciali e nazionali che collegano Castrovillari con tutte le maggiori realt\u00e0 nazionali (Napoli, Bari, Roma, Firenze, Siena, Perugia, Bologna, Modena, Milano, Torino) e anche con alcune internazionali (Germania).\nDal 1930 al 1978 la cittadina era servita dalla ferrovia Lagonegro-Castrovillari-Spezzano Albanese, poi definitivamente soppressa nel 1979. Infine, Ferrovie della Calabria gestisce un servizio di trasporto pubblico urbano che circa ogni ora collega l'autostazione al centro commerciale \"le vigne\" e viceversa.\nTra le infrastrutture si annoverano:\nA Castrovillari hanno sede, inoltre, tutte le scuole, di ogni ordine e grado, sino alle superiori, e molti uffici pubblici, tra cui l'Agenzia delle entrate, l'Inps, l'Inail, il Centro per l'impiego.\n\u00c8 presente anche una caserma militare dell'esercito italiano appartenente al 21\u00ba reggimento genio guastatori di Caserta."}
{"id": "2660259", "revid": "729019", "url": "https://it.wikipedia.org/wiki?curid=2660259", "title": "Aeroporto di Van Nuys", "text": "L'Aeroporto di Van Nuys \u00e8 un aeroporto situato a Van Nuys vicino a Los Angeles nello Stato della California, negli Stati Uniti d'America. Nessuna delle principali compagnie aeree volano in questo aeroporto, che \u00e8 di propriet\u00e0 e gestito dalla Los Angeles World Airports.\nVan Nuys \u00e8 uno degli aeroporti dell'aviazione generale pi\u00f9 trafficati al mondo. Con due piste parallele, ogni anno fa una media di oltre 230.000 decolli e atterraggi.\nL'aeroporto ospita il servizio Van Nuys FlyAway Bus, che gestisce autobus non-stop per l'aeroporto internazionale di Los Angeles per i viaggiatori che parcheggiano la propria auto a Van Nuys.\nMolte notizie, trasporti sanitari ed elicotteri da tour dalla zona di Los Angeles hanno sede all'aeroporto Van Nuys. Il dipartimento dei vigili del fuoco della citt\u00e0 di Los Angeles gestisce qui la sua unit\u00e0 operativa aerea. La citt\u00e0 di Los Angeles ha anche il suo hub di manutenzione all'aeroporto, utilizzato per lo stazionamento e la manutenzione degli elicotteri LAPD e LADWP.\nStoria.\nPrima della seconda guerra mondiale, l'aeroporto metropolitano era utilizzato dalla Timm Aircraft Corporation, che costruiva aerei da addestramento militari e alianti da carico.\nL'aeroporto fu acquistato nel 1942 dalla 4th Air Force e oper\u00f2 come Van Nuys Army Air Field. Il 428\u00b0 Fighter Squadron con Lockheed P-38 Lightning era basato all'aeroporto nel 1943. Nel 1944 la 441a Army Air Forces Base Unit inizi\u00f2 l'addestramento del P-38 alla base. La base aerea ha utilizzato anche il Glendale Grand Central Air Terminal e l'Oxnard Flight Strip. Alla fine della guerra, l'aeroporto \u00e8 stato restituito all'uso civile."}
{"id": "2660262", "revid": "324026", "url": "https://it.wikipedia.org/wiki?curid=2660262", "title": "La scienza in cucina e l'arte di mangiar bene", "text": "La scienza in cucina e l'arte di mangiar bene, noto semplicemente come L'Artusi, \u00e8 un manuale di cucina dello scrittore e gastronomo Pellegrino Artusi, pubblicato per la prima volta nel 1891. Scritto con sapienza e ironia e tradotto in numerose lingue, rappresenta un capolavoro ed un manifesto della cucina italiana e del servire a tavola.\nL'opera conta 111 edizioni, con oltre un milione di copie vendute. Il libro \u00e8 stato periodicamente aggiornato per volere dell'autore stesso, prendendo la sua forma definitiva solo dopo la sua scomparsa: il contenuto di tutte le versioni disponibili ad oggi \u00e8 identico dal 1911.\nSono state pubblicate traduzioni dell'Artusi in inglese, olandese, portoghese, spagnolo, tedesco, francese (traduzione parziale) e russo. Ne esistono anche edizioni per smartphone.\nStoria editoriale.\nArtusi pag\u00f2 di tasca propria la pubblicazione del libro, non avendo trovato nessun editore disposto a finanziarlo. L'opera fu pubblicata nel 1891 presso la tipografia \"L'Arte della Stampa\", di Salvadore Landi (uno dei tipografi preferiti dall'editore milanese Hoepli, che in principio aveva rifiutato di pubblicare il volume di Artusi).\nLe difficolt\u00e0 di distribuzione furono inizialmente enormi: chi voleva acquistare l'opera doveva scrivere direttamente all'autore e farsene spedire una copia per posta, oppure rivolgersi all'editore Landi (entrambe queste indicazioni erano riportate sulla copertina del libro, con tanto di indirizzi).\nSulla qualit\u00e0 dell'opera gli specialisti furono divisi; per esempio il professor Francesco Trevisan, del liceo Scipione Maffei di Verona, invitato ad una degustazione, ebbe a dire: \u00abQuesto \u00e8 un libro che avr\u00e0 poco esito\u00bb. Paolo Mantegazza, illustre antropologo, disse invece ad Artusi: \u00abNel darci questo libro voi avete fatto un'opera buona, e per questo io vi auguro cento edizioni!\u00bb.\nFu il pubblico a decretare il successo del libro. \"La scienza in cucina e l'arte di mangiar bene\" raggiunse una grandissima popolarit\u00e0, tanto da rimanere ancora in stampa ad oltre cent'anni di distanza.\nArtusi cur\u00f2 ed aggiorn\u00f2 di continuo personalmente le prime quindici edizioni, dal 1891 al 1911, susseguitesi con grande rapidit\u00e0. In questo lasso di tempo le ricette, che spaziano dagli antipasti (\"principii\") fino ai dolci, aumentarono da 475 a 790.\nAlla sua morte, avvenuta nel 1911, egli, non avendo figli, lasci\u00f2 in eredit\u00e0 ai suoi due cuochi personali, Marietta Sabatini e Francesco Ruffilli, i diritti d'autore dell'opera, con i quali essi poterono vivere di rendita anche dopo lo scadere degli stessi, nel 1961.\nLe ricette.\nLe ricette in gran parte erano state raccolte da Artusi durante i suoi viaggi in Italia; sono in gran parte di carattere casalingo, descritte talora con piccoli commenti personali, e venivano preventivamente provate dai due cuochi a servizio dell'autore.\nParticolarmente interessante la divisione degli argomenti, per ordine di portata:\nFortuna letteraria de \"l'Artusi\".\nL'autore stesso fu legato da amicizia con il poeta Olindo Guerrini (noto anche con il \"nom de plume\" di Lorenzo Stecchetti), il quale, oltre a lodare per comodit\u00e0 e facilit\u00e0 di linguaggio il manuale artusiano, si ispira ad esso per comporre un proprio libro di cucina, dal titolo \"L'arte di utilizzare gli avanzi della mensa\" (1918, pi\u00f9 un manualetto autarchico postbellico che non un vero e proprio manuale in senso artusiano).\nIl testo viene citato anche nella corrispondenza tra due grandi protagonisti dell'Italia del Novecento, i filosofi Benedetto Croce e Giovanni Gentile.\nIl libro, scritto due decenni dopo l'unificazione dell'Italia, fu il primo ad includere in un unico volume ricette culinarie di tutte le regioni italiane, per questo gli viene attribuito il merito di aver posto le basi per la formazione della cucina nazionale italiana.\nDopo che l'opera ricadde nel pubblico dominio nel 1961 ne furono approntate diverse edizioni, alcune delle quali anche lussuose. Fu proprio nel 1961, in occasione del cinquantenario della morte di Artusi, che la proloco del comune di Forlimpopoli realizz\u00f2 un volume allegato all'edizione commemorativa dell'opera, nel quale vennero raccolti ricordi e aneddoti sull'autore, a formare una specie di \"autobiografia\".\nNel 1968 usc\u00ec, presso l'editore Mursia, un testo dal titolo \"Nuovo Artusi\", una edizione \"ridotta e aggiornata\" del manuale artusiano. La curatrice Irene Bosco comp\u00ec ampi tagli al testo, eliminando buona parte degli aneddoti, delle citazioni poetiche e delle riflessioni personali inserite nelle ricette dall'autore ed eliminando nove ricette ritenute \"obsolete\", come le \"olive in salamoia\", le \"frittelle di tondone\", il \"pasticcio di lepre\", il \"pavone\", i \"cardoni in gratella\", il \"t\u00e8\", il \"caff\u00e8\", la \"cioccolata\" e la \"crescente\". \nNel 1978 il \"Reader's Digest\" pubblic\u00f2 una ricerca secondo la quale a diffondere il manuale dell'Artusi erano otto editori, cio\u00e8 Capitol, Einaudi, Garzanti, Malipiero, Marzocco, Mursia, Newton Compton e Salani, per un totale di 1.286.000 copie totali vendute. Tutto questo senza contare la produzione di due editori \"minori\", cio\u00e8 Barion e Bietti.\nSe si pu\u00f2 parlare della \"Scienza in cucina\" come di un'opera inserita a pieno titolo nel canone della letteratura italiana \"tout court\", ci\u00f2 \u00e8 dovuto in gran parte all'edizione pubblicata da Einaudi nel 1970 e curata da Piero Camporesi, ricostruita con rigore filologico e con una ricca introduzione critica di oltre 70 pagine, nella quale il conterraneo studioso dell'alimentazione dimostra l'importanza del testo artusiano ben al di l\u00e0 della manualistica culinaria, un testo che pi\u00f9 di tanti altri ha cementato l'unit\u00e0 d'Italia non solo a tavola, ma anche sotto il profilo della lingua: \u00abLa \"Scienza in cucina\" ha fatto per l'unificazione nazionale pi\u00f9 di quanto non siano riusciti a fare i Promessi sposi\u00bb. I \u00abgustemi\u00bb artusiani, sostiene Camporesi, \u00absono riusciti a creare un codice di identificazione nazionale l\u00e0 dove fallirono gli stilemi e i fonemi manzoniani\u00bb."}
{"id": "2660265", "revid": "37401", "url": "https://it.wikipedia.org/wiki?curid=2660265", "title": "Iqbal Masih", "text": "Biografia.\nIqbal Masih nacque nel 1983 a Muridke, in Pakistan, da una famiglia molto povera. A quattro anni lavorava gi\u00e0 in una fornace, a cinque fu venduto dal padre ad un venditore di tappeti per pagare un debito che aveva contratto per i festeggiamenti del matrimonio di una delle sorelle. Qui vi sono discrepanze, poich\u00e9, secondo alcune fonti la somma era di 600 rupie, meno di 8.20 dollari americani, altre indicavano di meno, intorno a 5-6 dollari altre che arrivarono ad oltre 18. Fu quindi costretto a lavorare da 10 a 12 ore al giorno, incatenato al telaio e malnutrito, tanto da riportare un danno alla crescita.\nNel 1992 usc\u00ec di nascosto dalla fabbrica, partecipando insieme ad altri bambini, a una manifestazione del \"Bonded Labour Liberation Front\" (BLLF), \"Fronte di liberazione del lavoro\", organizzazione fondata da Eshan Ullah Khan, movimento in grado di ottenere nello stesso anno l'approvazione del \"Bonded Labor System Abolition Act\". \"Legge sull'abolizione del sistema di lavoro vincolato\". Ritornato nella fabbrica di tappeti, si rifiut\u00f2 di continuare a lavorare malgrado le percosse. Il padrone sostenne che il debito anzich\u00e9 diminuire fosse aumentato di diverse migliaia di rupie, pretendendo di inserirvi lo scarso cibo dato a Iqbal, supposti errori di lavorazione, e cos\u00ec via. La famiglia fu costretta dalle minacce ad abbandonare il villaggio; Iqbal, ospitato in un ostello della BLLF, ricominci\u00f2 a studiare.\nAttivit\u00e0 per i diritti dei bambini.\nDal 1993 inizi\u00f2 a viaggiare e a partecipare a diverse conferenze internazionali, sensibilizzando nel Pakistan l'opinione pubblica sui diritti negati dei bambini lavoratori e contribuendo al dibattito sulla schiavit\u00f9 mondiale e sui diritti internazionali dell'infanzia.\nAlla fine del 1994 si rec\u00f2 a Stoccolma, partecipando a una campagna di boicottaggio dei tappeti pakistani volta a mettere pressione sulle autorit\u00e0 di Islamabad.\nNel dicembre del 1994, presso la Northeastern University di Boston, ricevette il premio Reebok Human Rights Award. Vista la giovanissima et\u00e0 venne creata una categoria apposita: \"Youth in Action\", ovvero \"Giovent\u00f9 in azione\" .\nNel frattempo, sia per la pressione internazionale che per l'attivismo locale, le autorit\u00e0 pakistane presero una serie di provvedimenti, tra i quali la chiusura di decine di fabbriche di tappeti, salvando migliaia di bambini dalla schiavit\u00f9. Nel febbraio 1995 partecip\u00f2 ad un incontro tra i rappresentanti del BLLF e dell'industria dei tappeti, su invito del giornale \"The Nation\", in cui il confronto raggiunse toni duri.\nLa morte (16 aprile 1995).\nLe testimonianze circa gli avvenimenti dell'ultima giornata della sua vita, il 16 aprile 1995, giorno di Pasqua, sono in buona parte imprecise e contraddittorie. Due cugini che l'accompagnavano, Faryad e Lyakat, riferiscono che ad un certo punto, nel tardo pomeriggio, Iqbal non prese l'autobus che doveva portarlo nella capitale allontanandosi con loro in bicicletta. Il tredicenne venne colpito alla schiena da Ashraf Hero, un eroinomane in visita a parenti nel villaggio di Muridke.\nSecondo il rapporto della polizia e la testimonianza iniziale dei cugini, uno dei quali fu ferito nella sparatoria in cui Iqbal Masih venne ucciso, ad assassinarlo fu un lavoratore agricolo, a seguito di una breve lite. Il BLLF per\u00f2 accus\u00f2 subito dell'accaduto la \"mafia dei tappeti\". Un rapporto pubblicato il mese dopo da un noto gruppo indipendente di difesa dei diritti umani, la \"Human Rights Commission of Pakistan\", \"la Commissione per i Diritti Umani Pakistana\", afferm\u00f2 tuttavia che non vi era alcuna evidenza che dietro la morte di Iqbal vi fosse l'industria dei tappeti. A distanza di tempo permangono diversi dubbi sull'accaduto. Anche i due cugini poche settimane dopo ritrattarono la loro testimonianza iniziale.\nA seguito della sua morte, il tema del lavoro minorile, in special modo nell'industria tedesca dei tappeti, ha ricevuto ancora maggior attenzione, rendendo Iqbal un vero e proprio simbolo di tale causa.\nRiconoscimenti.\nUna scuola superiore di Quincy, in Massachusetts, dove aveva tenuto un discorso nel dicembre 1994, organizz\u00f2 subito dopo la sua morte una raccolta di fondi, che ha permesso l'istituzione di una scuola a Kasur. Nel mondo occidentale gli vennero intitolate diverse scuole, parchi, giardini, vie e piazze. Nel messaggio di fine anno del 31 dicembre 1997, il presidente della Repubblica Italiana Oscar Luigi Scalfaro ricord\u00f2 il grande sacrificio di Iqbal Masih. Nel 2000 ricevette alla memoria il premio World's Children's Prize per i diritti dei bambini "}
{"id": "2660266", "revid": "124808", "url": "https://it.wikipedia.org/wiki?curid=2660266", "title": "Cicadofite", "text": ""}
{"id": "2660268", "revid": "188402", "url": "https://it.wikipedia.org/wiki?curid=2660268", "title": "Matteo Boe", "text": "\u00c8 stato uno dei principali esponenti del banditismo sardo, divenuto famoso per essere riuscito, unico nella storia, a evadere dal carcere di massima sicurezza dell'Isola dell'Asinara.\nBiografia.\nArrestato e condannato a 16 anni di carcere a seguito del sequestro di Sara Niccoli, Boe riusc\u00ec a fuggire dall'Asinara il primo settembre 1986. In questa impresa fu aiutato da un compagno di cella, Salvatore Duras, e dalla sua ex compagna Laura Manfredi, che lo attese su un gommone. Per questa evasione si vide infliggere altri quattro anni di carcere. Nel 1988 fu coinvolto nel sequestro dell'imprenditore romano Giulio De Angelis, rapito in Costa Smeralda il 12 giugno e liberato il 31 ottobre dello stesso anno dopo il pagamento di 3 miliardi di lire come riscatto.\nIl sequestro Kassam.\nDa latitante viene indicato come uno degli artefici del Sequestro di Farouk Kassam. Il 13 ottobre 1992 viene arrestato, su indicazione delle Questure di Nuoro e Sassari, dalla polizia francese a Porto Vecchio in Corsica, dove stava trascorrendo qualche giorno assieme alla compagna e ai tre figli Luisa, Luca e Andrea. Trasferito in carcere a Marsiglia, sotto accusa per possesso d'armi e dichiarazione di false generalit\u00e0, viene formalmente indicato dalla magistratura italiana come uno dei mandanti e degli esecutori materiali del \"sequestro Kassam\", motivo per il quale viene formulata la richiesta di estradizione.\nNel 1995 viene estradato per il processo relativo al sequestro Kassam, a seguito del quale sar\u00e0 condannato nel 1996 a venti anni di carcere.\nL'omicidio della figlia Luisa.\nIl 25 novembre del 2003 venne uccisa in un agguato a Lula la figlia primogenita, Luisa Manfredi, di 14 anni. L'obiettivo della scarica di pallettoni, che la fer\u00ec mortalmente alla tempia mentre per stendere i panni si affacciava al balcone della casa, secondo gli inquirenti era forse la madre Laura Manfredi, data la notevole somiglianza tra madre e figlia.\nPer il delitto si sviluppano due piste investigative: una tiene in considerazione l'omicidio passionale, per il quale risult\u00f2 indagato un ventiquattrenne poi completamente scagionato dalla Cassazione, mentre l'altra ipotesi \u00e8 quella della matrice politica, viste le posizioni politiche di estrema sinistra, sempre esplicitamente manifestate, di Laura Manfredi e le minacce ricevute tramite volantini distribuiti a Lula per le elezioni che dopo 10 anni avevano dato nuovamente un sindaco al paese sardo.\nLaura Manfredi ha voluto far trasferire la salma di Luisa nel cimitero di Castelvetro di Modena, sua citt\u00e0 natale, in Emilia-Romagna, trasferendosi l\u00ec insieme agli altri due figli avuti con Matteo Boe. Il 28 luglio 2009, a seguito di un ricorso in Cassazione contro l'archiviazione disposta dal gip di Nuoro, l'inchiesta viene riaperta; il GIP ordina dunque alla Procura nuovi accertamenti sul bossolo da cui part\u00ec la fucilata, per cercare tracce organiche utili a risalire al DNA dell'assassino.\nLa scarcerazione.\nIl 6 giugno 2017 viene annunciata la sua scarcerazione dopo 25 anni di carcere, avvenuta poi il 25 giugno."}
{"id": "2660270", "revid": "729019", "url": "https://it.wikipedia.org/wiki?curid=2660270", "title": "L'infermiera pugnalatrice", "text": "L'infermiera pugnalatrice (\"Patient Abuse\") \u00e8 uno sketch tratto dal \"Monty Python's Flying Circus\" trasmesso nell'ultimo episodio della quarta serie.\n\u00c8 stato scritto da Douglas Adams ed \u00e8 una probabile satira verso la burocrazia.\nLo sketch.\nLo sketch inizia in uno studio di un dottore. Un uomo (Terry Jones) entra con lo stomaco grondante di sangue. Il dottore (Graham Chapman), vedendo l'uomo insanguinato, gli chiede cosa \u00e8 successo e l'uomo gli risponde che l'infermiera lo ha pugnalato. Il dottore gli dice che se vuole che faccia qualcosa deve prima compilare dei moduli. Con il sangue che fuoriesce ancora dallo stomaco, l'uomo cerca di riempire i moduli, mentre il dottore si lamenta dei problemi della burocrazia. Barcollando nel pavimento, l'uomo consegna i moduli al dottore e quest'ultimo comincia a indignarsi (\"Certamente dovrebbe sapere la numero quattro! \u00c8 sul \"Il mercante di Venezia\", la sapevo anch'io!\"). Lo sketch finisce con l'infermiera (Carol Cleveland) che arriva con una sciabola insanguinata, di sicuro ha accoltellato degli altri pazienti. Il dottore e l'infermiera decidono alla fine di andare a pranzo, lasciando l'uomo grondante di sangue e con una seconda possibilit\u00e0 di rifare i moduli e se ci riesce dar\u00e0 a lui un po' di morfina."}
{"id": "2660271", "revid": "287204", "url": "https://it.wikipedia.org/wiki?curid=2660271", "title": "Durango (Colorado)", "text": "Durango \u00e8 una citt\u00e0 degli Stati Uniti d'America, situata nella Contea di La Plata, nello Stato del Colorado. Nel 2005 la popolazione era stimata in 15.501 abitanti."}
{"id": "2660276", "revid": "405844", "url": "https://it.wikipedia.org/wiki?curid=2660276", "title": "Tearaght", "text": ""}
{"id": "2660281", "revid": "155634", "url": "https://it.wikipedia.org/wiki?curid=2660281", "title": "Arnold Rieder", "text": "Biografia.\nSpecialista dello slalom gigante , originario di Maranza di Rio di Pusteria e tesserato per il gruppo sportivo Fiamme Gialle, debutt\u00f2 in campo internazionale ai Mondiali juniores di Lake Placid 1994 e in Coppa del Mondo il 10 febbraio 1996, nello slalom gigante tenutosi a Hinterstoder, senza qualificarsi per la seconda manche. Un anno dopo, il 18 febbraio 1997, colse il primo podio in Coppa Europa, arrivando 2\u00ba nello slalom gigante di Altaussee, mentre la sua unica vittoria nel circuito continentale giunse il 15 febbraio 1999 a Ravascletto, sempre in slalom gigante.\nNel 2003 partecip\u00f2 ai Mondiali di Sankt Moritz, sua unica presenza iridata (15\u00ba in slalom gigante, non concluse il supergigante) e conquist\u00f2, il 26 ottobre, il suo miglior piazzamento in Coppa del Mondo: 4\u00ba nello slalom gigante di S\u00f6lden; il 23 gennaio 2004 a Kitzb\u00fchel ottenne invece la sua miglior prestazione in supergigante, 16\u00ba. , non partecip\u00f2 pi\u00f9 a gare agonistiche dall'ottobre del 2007; la sua ultima presenza al cancelletto di partenza fu quella allo slalom gigante di Coppa del Mondo disputato a S\u00f6lden il 28 ottobre di quell'anno (gara non conclusa).\nPalmar\u00e8s.\nCoppa Europa.\nCoppa Europa - vittorie.\nLegenda:\nGS = slalom gigante"}
{"id": "2660287", "revid": "405844", "url": "https://it.wikipedia.org/wiki?curid=2660287", "title": "Tory Island", "text": ""}
{"id": "2660288", "revid": "399", "url": "https://it.wikipedia.org/wiki?curid=2660288", "title": "Cucina francese", "text": "La cucina francese (\"cuisine fran\u00e7aise\") fa riferimento a diversi stili gastronomici derivati dalla tradizione francese. \nEvolutasi nel corso dei secoli seguendo anche i cambiamenti sociali e politici del paese, il Medioevo ha visto lo sviluppo dei sontuosi banchetti che hanno portato la gastronomia francese a livelli superiori, con alimenti decorati e stagionati grazie a chef come Guillaume Tirel; con la Rivoluzione francese, le abitudini sono tuttavia modificate con l'utilizzo meno sistematico di spezie e con lo sviluppo dell'utilizzo delle erbe aromatiche e di tecniche raffinate, a partire dagli chef pi\u00f9 grandi come Fran\u00e7ois Pierre de La Varenne e da altri dignitari di Napoleone Bonaparte, come Marie-Antoine Car\u00eame.\nStoria.\nMedioevo.\nNella cucina medievale francese ebbero larga diffusione fra l'aristocrazia i banchetti composti da molte portate servite contemporaneamente. Il cibo veniva portato alla bocca con le mani, la carne, tagliata in pezzi e tenuta fra pollice, indice e medio, era condita con ricche e dense salse; nei condimenti abbondava l'uso della senape.\nImpasti e croste di pane erano una componente diffusa nei banchetti, spesso usate pi\u00f9 come contenitori che come alimento e solo nel tardo Medioevo si diffuse la pasta bris\u00e9e. I pasti si concludevano spesso con un \"issue de table\" che in seguito si evolse nel moderno dessert e che all'epoca consisteva in confetti (all'epoca costituiti da zucchero, miele e spezie) e da formaggi invecchiati e vino speziato come l'ippocrasso.\nGli ingredienti venivano scelti a seconda delle stagioni ma anche dei dettami religiosi, i prodotti erano conservati con sale, spezie, miele ed altri conservanti, all'abbondanza della tarda primavera, estate e autunno si opponeva una diminuzione della variet\u00e0 nei mesi invernali. Il bestiame veniva macellato all'inizio dell'inverno, il manzo era salato mentre i suini erano salati o affumicati, lardi e insaccati erano affumicati nei camini mentre lingua e prosciutti erano messi in salamoia o seccati. In salamoia finivano anche i cetrioli mentre altre verdure venivano conservate sotto sale in grandi otri. Frutta, noci e tuberi venivano cotti nel miele per essere conservati. Balene, delfini e focene erano considerati pesci, in quaresima era abituale il consumo della carne salata di questi cetacei.\nLaghetti artificiali d'acqua dolce ospitavano carpe, lucci, tinche, abramidi, anguille e altri pesci. Era allevato il pollame, piccioni e colombe erano riservati all'\u00e9lite. Bench\u00e9 rara era apprezzata la selvaggina che comprendeva, cervidi, cinghiali, lepri, conigli e uccelli. Gli orti fornivano erbe aromatiche comprese alcune raramente utilizzate oggigiorno come il tanaceto, la ruta, la mentuccia e l'issopo. Le spezie all'epoca erano preziose e molto costose, fra di esse il pepe nero, la cannella, chiodi di garofano e noce moscata. Delle spezie molto usate all'epoca e non pi\u00f9 presenti nella cucina francese sono il cubebe, il pepe lungo (entrambi da piante simili a quella del pepe nero), il pepe della Guinea e il galangal. I sapori agrodolci erano apprezzati e si ottenevano con l'aggiunta di aceti e di \"verjus\" mescolato con zucchero o miele.\nDi grande importanza era la presentazione dei piatti, i colori brillanti erano ottenuti tramite il succo di spinaci oppure la parte verde dei porri, per il giallo si utilizzava lo zafferano o il tuorlo d'uovo, il rosso proveniva dai girasoli e il porpora dalla \"Crozophora tinctoria\" o dall\"'Heliotropium europaeum\". Foglie d'oro e d'argento venivano collocate sulla superficie dei piatti, il risultato erano presentazioni molto vistose e ad effetto come ad esempio la \"tourte parmerienne\" un elaborato piatto con l'aspetto di un castello con tanto di torrette e decorazioni di foglie d'oro.\nUna delle preparazioni pi\u00f9 spettacolari dell'epoca erano il cigno o il pavone arrosto ricuciti entro la loro carcassa con le piume intatte e con zampe e becco rivestiti d'oro. La carne di entrambe queste bestie \u00e8 piuttosto dura, fibrosa e di sapore poco gradevole per cui pelle e piume erano spesso farcite di carne di altri volatili come l'oca o l'anatra cotta e insaporita.\nLo chef pi\u00f9 noto del Medioevo fu Guillaume Tirel meglio noto come Taillevent, che durante il XIV secolo lavor\u00f2 in molte cucine reali, fu chef di Filippo VI, e in seguito del delfino, figlio di Giovanni II, il delfino divenne poi re Carlo V di Francia nel 1364, con Taillevent come capocuoco. La sua carriera dur\u00f2 sessantasei anni e alla sua morte fu sepolto con tutti gli onori, sulla sua lapide \u00e8 raffigurato in armi con uno scudo con tre pentole (\"marmites\").\n\"Ancien r\u00e9gime\".\nDurante l\"'ancien r\u00e9gime\" Parigi era l'epicentro culturale ed economico del paese, gran parte dell'attivit\u00e0 culinaria si concentrava nella capitale. I mercati di Parigi, come quello di \"Les Halles\", \"la M\u00e9gisserie\", e quelli che si sviluppavano lungo la \"Rue Mouffetard\" erano i nodi cruciali della distribuzione dei prodotti alimentari. Ci\u00f2 che diede alla produzione francese la sua identit\u00e0 caratteristica fu il sistema delle corporazioni sviluppato nel Medioevo e regolamentato dai governi comunali, coloro che operavano in un ramo dell'industria alimentare erano autorizzati a operare solo in quel preciso ramo, ci\u00f2 incentiv\u00f2 meccanismi di concorrenza e di forte specializzazione.\nVi erano due gruppi fondamentali di corporazioni, quelle di coloro che fornivano le materie prime e cio\u00e8 macellai, pescivendoli, mercanti di cereali e orticultori e quelle di coloro che fornivano preparazioni alimentari: panettieri, pasticcieri, salumieri e pollivendoli. Vi erano inoltre le corporazioni di coloro che vendevano sia prodotti crudi sia preparazioni pronte come i \"charcutiers\" e i \"r\u00f4tisseurs\" (che preparavano piatti di carne arrostita). Le corporazioni regolamentavano inoltre la formazione del personale nel settore, le qualifiche di aiuto-cuoco, cuoco e \"mastro cuoco\" erano infatti regolamentate e conferite dalle corporazioni.\nNel XV e XVI secolo la cucina francese assimil\u00f2 diversi prodotti provenienti dal nuovo mondo, ma soprattutto ebbe una grande svolta che la port\u00f2 a essere una delle pi\u00f9 grandi cucine del mondo. Questo cambiamento avvenne grazie a Caterina de' Medici, Duchessa d'Urbino andata in sposa ad Enrico II Re di Francia. Caterina, infatti, era una grande appassionata di cucina e port\u00f2 con s\u00e9 in Francia tutta la scuola della cucina toscana, all'epoca molto raffinata. Come tutti i grandi chef, Caterina andava personalmente a comprare i prodotti necessari alla sua cucina ai mercati dove era diventata famosa come \"La dame de Cordon Bleu\" visto che indossava una fascia blu, essendo, oltre che la Regina di Francia, anche Ambasciatrice del Granducato di Toscana. La sua passione culinaria le fece aprire una scuola di cucina, ancora oggi nota come la scuola di \"Cordon Bleu\". Caterina introdusse nella cucina francese la sequenza dei piatti (separando il dolce dal salato), l'uso delle posate e l'accoppiamento dei sapori delicati dei prodotti freschi come le verdure in particolare. Vi sono resoconti di banchetti in cui Caterina de' Medici offr\u00ec sessantasei tacchini in una cena. Uno degli ingredienti principali del piatto tradizionale chiamato cassoulet, il fagiolo, giunge dal Nuovo Mondo. \nNella seconda met\u00e0 del Seicento, grazie alla presenza a Versailles della corte pi\u00f9 raffinata d'Europa, la cucina francese ricever\u00e0 un nuovo e vigoroso impulso divenendo sempre pi\u00f9 varia e sofisticata. Tuttora esiste, nel complesso del castello e del suo parco, un ristorante che esegue ricette d'epoca, ed il suo cuoco potrebbe essere definito \"archeo cuoco\". Dopo la Rivoluzione francese nacquero i primi ristoranti famosi, creati dai cuochi di corte e delle casate aristocratiche, rimasti improvvisamente senza lavoro poich\u00e9 i nobili fuggirono in esilio all'estero. L'Ottocento vide l'apogeo della cucina tradizionale, imperniata - come quella italiana - sulle varie tradizioni regionali, che verr\u00e0 in seguito definita \"cuisine de m\u00e9nage\", tuttora alla base dell'odierna. Antonin Car\u00eame diede un contributo decisivo a codificarla.\nDescrizione.\nNon fu codificata che nel XX secolo da Auguste Escoffier per diventare il riferimento moderno in materia di alta gastronomia. \u00c8 ancora oggi reputata come una dei riferimenti nel mondo in materia del suo aspetto culturale. L'opera di Escoffier lascia tuttavia da parte una gran parte del carattere regionale che si pu\u00f2 trovare nelle provincie francesi. L'inizio del turismo gastronomico, con l'aiuto soprattutto delle Guide Michelin, ha contribuito ad un distinto ritorno alle fonti delle persone verso la campagna nel corso del XX secolo ed oltre. La cucina guascone influenza largamente la cucina nel sud-ovest della Francia.\nIn Francia inoltre, differenti stili di cucina sono praticati ed esistono moltissime tradizioni regionali, tanto che \u00e8 difficile parlare di cucina francese come unificata. Esistono numerosi piatti regionali che si sono sviluppati al punto di essere (ri)conosciuti a livello nazionale. Molti piatti, in origine regionali, si sono imposti a livello nazionale con qualche variazione da regione a regione. I prodotti agricoli come il formaggio, il vino, la carne, etc., occupano un posto d'eccezione nella cucina francese, con numerosi prodotti regionali, che portano ad un alto livello l'agricoltura biologica o una protezione di denominazione come la denominazione d'origine controllata o l'indicazione geografica protetta.\nFine 2006, un gruppo di buongustai e di chef, come Paul Bocuse, Alain Ducasse, Pierre Troisgros, Marc Veyrat e Michel Gu\u00e9rard lottarono per far entrare la cucina francese nel patrimonio culturale immateriale dell'umanit\u00e0. Il presidente Nicolas Sarkozy appoggi\u00f2 questa domanda il 23 febbraio 2008. Il \"pasto gastronomico dei francesi\", seguendo la proposta fatta dall'Istituto europeo di storia e di culture dell'alimentazione \u00e8 stato aggiunto alla lista rappresentativa del patrimonio culturale immateriale dell'umanit\u00e0, il 16 novembre 2010, da un comitato intergovernamentale dell'UNESCO riunito a Nairobi. Con la cucina messicana e la dieta mediterranea, iscritte lo stesso giorno, \u00e8 la prima volta che delle tradizioni culinarie sono registrate in questa lista.\nLa cucina regionale in Francia.\nLa cucina tradizionale francese \u00e8 molto varia e rispecchia le differenti culture proprie di ogni regione.\nLista dei pi\u00f9 famosi tipi di cucina regionale in Francia metropolitana e dei DOM (Dipartimenti d'Oltre Mare):\nGli alcolici.\nI vini francesi sono tra i pi\u00f9 pregiati del mondo e prendono nome dalla localit\u00e0 di provenienza, come lo Champagne e il Bordeaux (prodotto nel bacino della Garonna), i vini di Borgogna, e i vini bianchi della Valle della Loira e dell'Alsazia. Nella vallata della Charente, si produce il cognac, liquore famoso in tutto il mondo. Altri liquori noti e apprezzati sono il calvados, prodotto in Normandia, l'armagnac, il Cointreau, il Grand Marnier e il pastis, di Marsiglia. Meno conosciuto \u00e8 il poir\u00e9, bevanda simile al sidro ottenuta dalla fermentazione del succo di pera. Il sidro \u00e8 prodotto in grande quantit\u00e0 in Normandia e Bretagna, dove \u00e8 la bevanda tradizionale. Tra gli alcolici che identificano la Francia nel mondo non si pu\u00f2 dimenticare lo champagne."}
{"id": "2660291", "revid": "287204", "url": "https://it.wikipedia.org/wiki?curid=2660291", "title": "Esercito ungherese", "text": "Con esercito ungherese ci si pu\u00f2 riferire alle seguenti forze armate:"}
{"id": "2660293", "revid": "122745582", "url": "https://it.wikipedia.org/wiki?curid=2660293", "title": "Eugenio Carmi", "text": "Esponente dell'astrattismo italiano, nel 1966 ha esposto alla Biennale di Venezia.\nBiografia.\nEugenio Carmi, esule in Svizzera a causa delle persecuzioni razziali, completa gli studi a Zurigo.\nSi diploma al liceo classico parificato italiano Istituto Montana a Zugo e poi si laurea in chimica al Politecnico federale di Zurigo. Tornato in Italia dopo la fine della Guerra riprende gli studi artistici (iniziati durante l'adolescenza) a Genova sotto la guida dello scultore Guido Galletti (1946) e a Torino come allievo di Felice Casorati.\nSegue la lezione casoratiana fino all'inizio degli anni cinquanta, quando la sua pittura passa dal figurativo all'informale.\nNel 1952 sposa Kiky Vices Vinci, giovane artista che conosce a Genova nel 1945 e con la quale, fin dall'inizio aveva condiviso le stesse passioni non solo per l'arte ma anche per la letteratura, il cinema, il teatro. Sono di questo periodo piccole tele e carte che raffigurano scorci di Genova colpita dalla guerra, realizzate sia da Eugenio che da Kiky.\nKiky Vices Vinci in seguito continuer\u00e0 il suo percorso artistico creando quadri tridimensionali in cartone rigorosamente bianco, gioielli e sculture, preferendo per\u00f2 rimanere nell'ombra e fare pochissime mostre.\nNel 1956 dal centro di Genova si trasferiscono a Boccadasse, borgo di pescatori nella periferia della citt\u00e0: qui nascono Antonia, Stefano e Valentina, che si aggiungono alla prima figlia Francesca, nata nel 1952. \u00c8 a Boccadasse che Carmi apre il suo primo studio di pittura, mentre contemporaneamente lavora come grafico pubblicitario e diventa membro dell'Alliance Graphique Internationale (1954).\nSono questi per Carmi anni estremamente fertili nei quali alla costante attivit\u00e0 di pittore nel suo studio affianca iniziative artistiche tra le pi\u00f9 importanti degli anni sessanta in Italia.\nDal 1956 al 1965 \u00e8 responsabile dell'immagine per l'impianto siderurgico di Cornigliano (Italsider). Insieme a Gian Lupo Osti, direttore generale dell'Italsider e uomo colto e illuminato, e insieme a Carlo Fedeli, capo ufficio stampa, Carmi persegue l'idea che l'industria deve fare cultura ed \u00e8 in quest'ottica che progetta e realizza operazioni visive e culturali d'avanguardia. Inoltre \u00e8 responsabile di tutta l'immagine coordinata dell'azienda, per la quale realizza progetti rivoluzionari come la serie di cartelli antinfortunistici su cui scrisse anche Umberto Eco come esempio geniale di semiotica industriale. Dal 1957 al 1965 ricoprir\u00e0 il ruolo di direttore artistico della rivista aziendale \"Cornigliano\".\nIn questo periodo il ferro e l'acciaio sono materiali che Carmi incontra tutti i giorni e che diventano per lui un forte stimolo creativo. Nella sua prima mostra personale - presentata da Gillo Dorfles nel 1958 alla Galleria Numero di Firenze - protagonisti sono proprio gli smalti su acciaio e dal 1960 realizza diverse opere in ferro e acciaio saldati e le latte litografate. In ferro e acciaio \u00e8 l'opera che nel 1962 presenta a Spoleto alla mostra Sculture nella citt\u00e0, organizzata da Giovanni Carandente nell'ambito del V Festival dei Due Mondi.\nNotevole anche la collaborazione con l'industria tessile genovese MITA, per la quale Carmi disegn\u00f2 stampe per tessuti, sciarpe, pannelli e arazzi, applicando la sua visione estetica ai processi di standardizzazione industriale.\nIn questo periodo coinvolge nelle sue iniziative amici artisti e intellettuali (Victor Vasarely, Umberto Eco, Max Bill, Konrad Wachsmann, Furio Colombo, Ugo Mulas, Kurt Blum, Emanuele Luzzati, Flavio Costantini) non soltanto all'interno della politica culturale dell'Italsider, ma anche nell'attivit\u00e0 culturale della Galleria del Deposito, che Carmi fonda proprio a Boccadasse nel 1963. La Galleria del Deposito con i multipli intende proporre un'arte seriale accessibile a un pubblico pi\u00f9 vasto e si pone all'interno delle discussioni internazionali sull'Arte Moltiplicata, rappresentandone uno degli esempi pi\u00f9 importanti.\nDal 1956 diventa consulente artistico per la Cornigliano, in seguito Italsider, curando inizialmente la rivista di informazione destinata agli operai, affidando le copertine a vari artisti contemporanei. Nel 1965 progetta per l'Italsider una cartellonistica antinfortunistica da installare negli spazi del lavoro, un'opera poi intitolata \"Mani!, Testa!, Occhi!\". \nL'amicizia e la stima reciproca che lo lega a Umberto Eco ha in questo periodo due frutti molto importanti: le favole per bambini e \"Stripsody\". Nel 1966 per la casa editrice Bompiani escono tre favole di Eco illustrate da Carmi e poi riedite nel 1988 con nuove illustrazioni di Carmi e una favola in pi\u00f9. \"Stripsody\" \u00e8 un progetto musicale sulle sonorit\u00e0 del fumetto, ideato e poi interpretato dalla geniale cantante Cathy Berberian, con testi di Eco e illustrazioni di Carmi.\nEugenio Carmi sempre affascinato dalle nuove possibilit\u00e0 tecnologiche, tra gli anni 60 e 70, \u00e8 autore di opere sperimentali di arte cinetica e audiovisiva e realizza anche quelli che chiamer\u00e0 \"segnali immaginari elettrici\" che saranno anche al centro di un'installazione provocatoria nelle strade della citt\u00e0 di Caorle.\n\u00c8 in questa fase che nel 1966 \u00e8 alla XXXIII edizione della Biennale di Venezia con l'opera elettronica SPCE (struttura policiclica a controllo elettronico), che gli vale anche l'invito da parte di Pierre Restany a partecipare con opere elettroniche alla mostra \"SuperLund\" in Svezia.\nNel 1971 si trasferisce con la famiglia a Milano, dove stabilisce il suo studio.\nA questo punto, pur con incursioni in altri campi paralleli come la realizzazione di specchi e vetrate, la pittura, e sporadicamente la scultura - cui si era avvicinato nel periodo dell'Italsider - \u00e8 al centro della sua attivit\u00e0. \u00c8 proprio all'inizio degli anni settanta che approfondisce il linguaggio geometrico, gi\u00e0 aperto con alcune esperienze precedenti (i cartelli antinfortunistici per l'Italsider, alcuni multipli per il Deposito e i segnali immaginari elettrici), sostituendolo a quello informale.\nNel 1979 realizza una rivista \u2013 che rimarr\u00e0 numero unico\u00a0\u2013 dal nome \"Res Publica\", per la quale ottiene i contributi di intellettuali e artisti, tra i quali Umberto Eco, Antonio Porta, Gillo Dorfles, Richard Paul Lohse, Arnaldo Pomodoro, intorno al tema della civilt\u00e0 dell'immagine.\nDagli anni ottanta tra le sue tele compare la juta che anticipa il successivo ritorno alla dimensione materica. L'evoluzione della sua arte, definitivamente approdata al linguaggio della geometria \u00e8 in continua e graduale evoluzione. Sempre attraverso l'astrattismo geometrico, le sue forme si avvicinano sempre pi\u00f9 al rapporto con la spiritualit\u00e0.\nNel 2001 viene nominato Accademico di San Luca.\nNel 2006 viene commissionato dal Comune di Genova un documentario sulla sua esperienza come consulente artistico dell'industria Italsider nel periodo 1956-1965, in occasione di una serie di eventi culturali legati alla fabbrica.\nNel 2011 \u00e8 presente, per la seconda volta, alla Biennale di Venezia.\nDa sue opere originali sono state realizzate acquetinte e serigrafie, spesso commissionate da istituzioni pubbliche e private.\nMuore il 16 febbraio 2016, in una clinica di Lugano, un giorno prima del suo novantaseiesimo compleanno.\nPercorso artistico.\nEugenio Carmi \u00e8 uno dei maggiori esponenti dell'astrattismo italiano della seconda met\u00e0 del novecento. Ai primissimi inizi figurativi influenzati dal suo maestro Felice Casorati seguono i due decenni cinquanta e sessanta, nei quali Carmi \u00e8 noto internazionalmente per le sue opere informali. Dagli anni settanta passa all'astrattismo geometrico, rigoroso ma - come spesso suggerisce lui stesso nei titoli delle opere - ribelle. Dagli anni settanta ad oggi l'evoluzione \u00e8 coerente e progressiva, partendo da geometrie dai colori decisi e dall'impatto quasi grafico, alle opere contemporanee estremamente materiche e poetiche che sembrano riallacciarsi alle sue opere informali.\nNegli anni cinquanta e sessanta il suo lavoro artistico \u00e8 decisamente influenzato dall'ambiente industriale, cui lui \u00e8 strettamente legato attraverso la direzione artistica dell'industria siderurgica Italsider. In seguito la sua arte \u00e8 maggiormente concentrata in studio, pur con altre incursioni nell'arte applicata. Dalle geometrie piatte degli anni settanta Carmi giunge alla materia delle ultime opere, incentrate sul tema delle leggi matematiche della natura.\nConvinto che compito dell'arte \u00e8 vedere e creare bellezza, in proposito scrive articoli e interviene in convegni e lezioni universitarie."}
{"id": "2660294", "revid": "1543377", "url": "https://it.wikipedia.org/wiki?curid=2660294", "title": "Blacklash", "text": "Blacklash, o Whiplash, \u00e8 il nome di diversi personaggi dei fumetti pubblicati dalla Marvel Comics. Tutte le versioni hanno in comune l'essere un supercriminale avversario, principalmente, di Iron Man.\nStoria editoriale.\nCreato da Stan Lee e Gene Colan Mark Scarlotti esordisce come \"Whiplash\" su \"Tales of Suspense\" (vol. 1) n. 97 (gennaio 1968) e diviene successivamente uno dei pi\u00f9 ricorrenti nemici di Iron Man, prima di ribattezzarsi \"Blacklash\" in \"Iron Man\" (vol. 1) n. 146 (maggio 1981) e venire successivamente ucciso in \"Iron Man\" (vol. 3) n. 28 (maggio 2000).\nLa seconda versione del personaggio, Leeann Foreman, compare per la prima volta ad opera di Erik Larsen sulle pagine di \"Marvel Comics Presents\" n. 49-50 (maggio 1990) dopodich\u00e9 ha alcune sporadiche apparizioni fino a \"Marvel Knights Spider-Man\" n. 6 (novembre 2004).\nIn concomitanza all'uscita del film \"Iron Man 2\", il team creativo composto da Marc Guggenheim, Philipe Briones e Marko Djurdjevic ne realizza una terza versione, Anton Vanko, esordito su \"Iron Man vs. Whiplash\" n. 1 (gennaio 2010).\nBiografia dei personaggi.\nMark Scarlotti.\nNato a Cleveland, Ohio, da una coppia italoamericana, Marco \"Mark\" Scarlotti crescendo diviene un brillante impiegato presso la Stark International di Cincinnati finch\u00e9, un giorno, stanco della solita vita, decide di dedicarsi al crimine e, con un sofisticato costume ed una tecnologica frusta in titanio di sua invenzione, diviene \"Whiplash\": creatore di armi, agente speciale ed assassino prezzolato dei Maggia. Durante il suo periodo in questa organizzazione, si scontra pi\u00f9 volte con Iron Man, ignaro si tratti del suo ex-capo Tony Stark.\nInfiltratosi nuovamente alla Stark International di Cincinnati per conto dei Maggia ne diviene il capo del settore ricerche ma, nel frattempo ha altri scontri con Iron Man e, dopo l'ennesima sconfitta decide di lasciare l'organizzazione e si coalizza con i criminali Melter e Man-Bull sotto la guida di Black Lama. Anche coi nuovi alleati non riesce tuttavia a sconfiggere Iron Man; per tanto fa ritorno dai Maggia, combatte Iron Man e l'Uomo Ragno ma riporta una sonora sconfitta per mano del vigilante Wraith. Entrato dunque in societ\u00e0 con Justin Hammer assieme a Melter e Blizzard compie una rapina al casin\u00f2 di Atlantic City venendo per\u00f2 arrestato da Iron Man. Fatto uscire di prigione da Hammer, ottiene dei miglioramenti al suo costume ma, nonostante ci\u00f2 viene nuovamente sconfitto dall'ormai acerrimo nemico Iron Man.\nMark si fa in seguito assumere da una compagnia sconosciuta, finanziata da Hammer, per uccidere Vic Martinelli, impiegato di Stark; compiute varie modifiche al suo costume ed assunta la nuova identit\u00e0 di \"Blacklash\" intraprende dunque vari scontri con la Cosa, l'Uomo Ragno e di nuovo Iron Man, ma finisce sempre comunque sconfitto ed umiliato, motivo per il quale aderisce in seguito al Sinistro Sindacato iniziando a svolgere varie missioni come mercenario per conto di Justin Hammer assieme a Scarabeo e al secondo Blizzard. Durante una di queste missioni, volta all'omicidio di un ex-agente di Hammer Force, il trio di criminali viene fermato dall'Uomo Ragno, War Machine e lo stesso Force, per cui il nuovo obiettivo di Blacklash, Boomerang e Scarabeo, diventa Ghost, che per\u00f2 lo sconfigge alleandosi con Tony Stark e Rhodey.\nDopo aver riportato l'ennesimo fallimento tentando di assistere Rhino nella cattura dell'ex-agente di Hammer Scorpione, Blacklash decide di lasciare la vita criminale; si sposa con una donna di nome Trudi e ha un figlio, Michael; tuttavia i molti debiti finanziari lo costringono a riassumere la sua identit\u00e0 segreta diventando il bersaglio di un killer che gli uccide la famiglia spingendolo a trovare e uccidere l'assassino per poi giurare di abbandonare l'identit\u00e0 di Blacklash per sempre ma, anni dopo, data ormai la sua fama, viene assunto da un rivale di Stark, tornando a vestire i panni di Whiplash con un nuovo costume migliorato e un nuovo equipaggiamento.\nWhiplash combatte per l'ennesima volta contro Iron Man, ormai diventato la sua ossessione e, per la prima volta dall'inizio della loro rivalit\u00e0, riesce a tenergli testa e a batterlo tuttavia, in seguito e contro la volont\u00e0 di Tony, viene ucciso dalla nuova armatura senziente di Iron Man, che gli schiaccia la gola.\nLeeann Foreman.\nLeeann Foreman \u00e8 una criminale professionista mutante originaria di Wilmington, Delaware, che assume l'identit\u00e0 di seconda Whiplash nel periodo in cui Scarlotti era attivo come Blacklash. Entrata a far parte della gang nota come Band of Baddies, si rende responsabile del rapimento di una bambina mutante ed affronta l'Uomo Ragno e Wolverine ma viene messa in fuga dall'attivazione dei poteri telecinetici della piccola.\nIn seguito si unisce alle Femme Fatales e viene assunta dal Camaleonte per attirare l'Uomo Ragno in una trappola, fallendo per la seconda volta. Unite le forze con lo Scorpione e Tarantula affronta nuovamente l'arrampicamuri ma ottiene una terza sconfitta per mano di quest'ultimo e della Gatta Nera. Aderisce in seguito al gruppo femminile di Superia, le Femizones, ed affronta Capitan America e Paladin venendo sconfitta.\nDopo che il gruppo si scioglie, Whiplash unisce le forze con Orka, Shockwave e Averla assassina al fine di impossessarsi di un aereo, l'USS Intrepid, ma vengono ostacolati dagli Eroi in vendita. Viene successivamente vista a un'asta del mercato nero per il simbionte di Venom.\nSconosciuti.\nDurante la guerra civile dei superumani nel nuovo gruppo dei Thunderbolts vengono reclutati due personaggi: una donna chiamata \"Whiplash\" e un uomo chiamato \"Blacklash\", che sembrano non avere alcun legame con Scarlotti o Foreman. Le loro identit\u00e0 non vengono rivelate e, in seguito non sono pi\u00f9 visti n\u00e9 menzionati.\nAnton Vanko.\nAnton Igorevich Vanko (in russo: \"\u0410\u043d\u0442\u043e\u0301\u043d \u0418\u0433\u043e\u0440\u0435\u0432\u0438\u0447 \u0412\u0430\u0301\u043d\u043a\u043e\") \u00e8 un giovane scienziato del piccolo villaggio di Volstok, Russia. Il suo paese subisce un giorno l'attacco di un uomo con indosso una copia dell'armatura di Iron Man che, al fine di far ricadere la colpa su Tony Stark, uccide diversi villaggeri innocenti, tra cui il padre di Anton, Igor Vanko (in russo: \"\u0418\u0301\u0433\u043e\u0440\u044c \u0412\u0430\u0301\u043d\u043a\u043e\"). Utilizzando un coltello speciale di sua creazione, il ragazzo assale l'impostore e preleva il reattore sul petto della sua armatura prima che questi riesca a scappare. Divenuto ossessionato dal desiderio di vendetta, Vanko inizia a studiare la tecnologia del componente di cui \u00e8 entrato in possesso e, nel giro di sei mesi, riesce a creare a partire da esso una armatura dotata di fruste elettriche giurando di servirsene per assassinare Stark e vendicare suo padre.\nRaggiunto il miliardario nella prigione in cui egli \u00e8 rinchiuso per il massacro di cui \u00e8 stato ingiustamente accusato, Vanko aggredisce lui e Pepper Potts; tuttavia Tony riesce ad assemblare una pseudo-armatura di Iron Man coi pezzi di varie macchine trovare in prigione e riesce a tenergli testa e a danneggiare la sua armatura costringendolo alla ritirata. Dopo essere stato scagionato ed aver trovato i veri responsabili dell'azione, Iron Man si reca al loro quartier generale ma qui viene nuovamente aggredito da Whiplash, intenzionato a finirlo. Durante lo scontro che ne consegue tuttavia, l'uomo comprende che Stark non ha nulla a che vedere con l'attacco al suo villaggio, ordinato infatti da alcuni membri dei servizi segreti russi al fine di sradicare un movimento anti-Putin che vi stava nascendo; Vanko ad ogni modo continua a ritenere l'uomo anche solo parzialmente responsabile poich\u00e9 la sua tecnologia ha reso il massacro possibile. Fuggito dagli Stati Uniti e fatto ritorno a Mosca, Vanko giura vendetta contro il governo.\nRicompare in seguito in qualit\u00e0 di membro dei Signori del male e come uno dei tanti supercriminali reclutati da Spymaster per attaccare la Stark Tower, dopodich\u00e9 affronta Squirrel Girl venendo sconfitto dalla proverbiale fortuna dell'eroina.\nPoteri e abilit\u00e0.\nMark Scarlotti (il primo Whiplash, in seguito Blacklash), a discapito della mancanza di superpoteri, vanta una spiccata intelligenza, dimostrata soprattutto nell'invenzione e nella costruzione di molti tipi di armi, sia alla Stark International che alle dipendenze del Maggia. Il costume indossato da Mark, di colore nero, \u00e8 antiproiettile, cosa che lo rende quasi immune ai colpi di arma da fuoco, e dispone di due fruste cibernetiche di titanio color oro che, oltre alla loro funzione pi\u00f9 comune, possono anche essere tese e utilizzate come nunchaku o lance. Le capacit\u00e0 del costume e dell'armamentario di Scarlotti vengono in seguito migliorate grazie alla collaborazione con Justin Hammer, inoltre porta sempre con s\u00e9 una grande variet\u00e0 di armi quali: bolas antigravitazionali e guanti capaci di emettere energia elettrica a comando.\nLeeann Foreman, pur essendo una mutante non ha mai mostrato il potere derivatole da tale condizione in tutta la sua vita editoriale, preferendo combattere con una tuta di kevlar antiproiettile equipaggiata da due guanti metallici ciascuno con tre fruste dalla punta in adamantio estensibili fino a una lunghezza massima di 8 metri (25 ft).\nAnton Vanko \u00e8 un atleta di livello olimpico, esperto di combattimento corpo a corpo e dotato di un'intelligenza geniale manifestata da straordinarie e innate competenze di robotica e meccanica. L'armatura che indossa, oltre ad aumentare spropositatamente la sua forza fisica gli permette di estrarre, da ognuno dei polsi, una frusta composta di pura energia e potente a sufficienza da abbattere una parete di metallo e respingere i proiettili.\nAltre versioni.\nNell'universo Ultimate, l'uomo d'affari Mark Scott \u00e8 un rivale di Tony Stark nel campo delle armi militari e dirige una compagnia chiamata Whiplash. In seguito tuttavia si rivela essere l'identit\u00e0 di copertura del terrorista russo Anton Vanko, che tenta di uccidere Tony armato di due fruste elettriche. Nella versione Ultimate delle Femme Fatales compare inoltre una donna di nome Whiplash.\nAltri media.\nCinema.\nMarvel Cinematic Universe.\nMickey Rourke interpreta Ivan Antonovich Vanko (in russo: \"\u0418\u0432\u0430\u0301\u043d \u0410\u043d\u0442\u043e\u0301\u043d\u043e\u0432\u0438\u0447 \u0412\u0430\u0301\u043d\u043a\u043e\") nel terzo capitolo cinematografico del Marvel Cinematic Universe \"Iron Man 2\" (2010). Per prepararsi al ruolo l'attore ha visitato una prigione in Russia. Ivan, che mescola in s\u00e9 aspetti di Blacklash, Whiplash e Dinamo Cremisi, riveste il ruolo dell'antagonista principale del film ed \u00e8 il figlio di Anton Vanko (in russo: \"\u0410\u043d\u0442\u043e\u0301\u043d \u0412\u0430\u0301\u043d\u043a\u043e\") ex-collaboratore di Howard Stark al progetto del reattore Arc fatto condannare per la vendita di plutonio e deportato in Siberia; considerando dunque gli Stark il motivo della rovina della sua famiglia, per vendicarsi, aggredisce Tony al Gran Premio di Monaco con una rozza armatura di sua creazione riuscendo a metterlo in difficolt\u00e0 ma venendo poi sconfitto, imprigionato e fatto evadere da Justin Hammer con cui finge di collaborare per usarne le risorse costruendosi un esercito di droni ed un'enorme armatura (simile a quella di Dinamo Cremisi ma dotata di fruste d'energia) con cui affronta Iron Man e War Machine alla Stark Expo venendo nuovamente sconfitto e ricorrendo dunque all'autodistruzione, sebbene entrambi i suoi avversari scampino all'esplosione."}
{"id": "2660297", "revid": "27977437", "url": "https://it.wikipedia.org/wiki?curid=2660297", "title": "Classe St Louis", "text": ""}
{"id": "2660298", "revid": "399", "url": "https://it.wikipedia.org/wiki?curid=2660298", "title": "Allianz Stadium (Torino)", "text": "LAllianz Stadium, noto anche come Juventus Stadium o pi\u00f9 semplicemente Stadium, \u00e8 un impianto calcistico di Torino, situato nei quartieri Vallette e Lucento in prossimit\u00e0 dell'area Continassa, nella circoscrizione 5 nell'area nord-occidentale della citt\u00e0, al confine con Venaria Reale. Di propriet\u00e0 della societ\u00e0 calcistica Juventus Football Club, \u00e8 sede degli incontri interni della sua prima squadra maschile dalla stagione 2011-2012. Sesto stadio italiano per capienza con spettatori, nonch\u00e9 il primo del Piemonte, sorge sulla stessa area del preesistente e demolito stadio delle Alpi, di cui riutilizza parte delle strutture.\nPrima struttura calcistica italiana priva di barriere architettoniche nonch\u00e9 primo impianto ecocompatibile al mondo, \u00e8 uno dei quattro stadi italiani (assieme all'Olimpico di Roma, al Giuseppe Meazza di Milano e all'Olimpico Grande Torino di Torino) a rientrare nella categoria 4 UEFA, ovvero quella con maggior livello tecnico. Inoltre, rappresenta il primo impianto moderno di propriet\u00e0 di un club in Italia.\nRitenuto tra gli impianti pi\u00f9 avanzati a livello mondiale, oltre che uno dei simboli architettonici della Torino contemporanea nonch\u00e9 tra i maggiori poli di attrazione turistica della citt\u00e0, lo Stadium \u00e8 stato premiato con lo \"Stadium Innovation Trophy\" al Global Sports Forum 2012 quale scenario sportivo pi\u00f9 innovativo d'Europa; la sua cerimonia d'inaugurazione, avvenuta l'8 settembre 2011, ha vinto il premio come miglior evento celebrativo in Italia ai \"Best Event Awards Italia\".\nInaugurato con il nome di \"Juventus Stadium\" \u2014 titolazione che tuttora mantiene in occasione delle competizioni confederali \u2014, dal 1\u00ba luglio 2017 ha assunto il nome commerciale di \"Allianz Stadium\" a seguito della cessione dei diritti di denominazione ad Allianz. Nei pressi dell'impianto si trovano strutture correlate al club come il J-Museum, il J-Medical, un megastore e un centro commerciale, oltrech\u00e9 il J-Village.\nStoria.\nAntefatti.\nLe radici dello Stadium affondano nel 1994, quando la inizia a coltivare l'idea di costruire uno stadio di sua propriet\u00e0. In quel periodo la squadra bianconera gioca le sue partite casalinghe, condividendolo coi concittadini del , allo stadio delle Alpi, un impianto di propriet\u00e0 comunale e, sebbene inaugurato in occasione dell'allora recente , gi\u00e0 afflitto da molti problemi come gli alti costi di affitto e manutenzione, l'eccessiva lontananza del pubblico per la presenza di una pista di atletica leggera peraltro scarsamente utilizzata, il pessimo comfort sugli spalti e altre carenze strutturali che l'hanno reso presto superato, anche dinanzi alla sopravvenuta rivoluzione televisiva.\nTutto ci\u00f2 si traduce in uno stadio \u00abtroppo grande, troppo freddo (in ogni senso: ambientale e climatico [...] ) e troppo vuoto\u00bb, coi tifosi che raramente riempiono il sovradimensionato impianto, tanto che la Juventus, sentendosi ormai come \u00abospite in casa d'altri\u00bb, tra il 1991 e il 1994 inizia a minacciare pi\u00f9 volte il Comune di lasciare il Delle Alpi o lo stesso capoluogo piemontese, per alcune partite o persino definitivamente; propositi che si concretizzano a partire dal 1995 quando, con una mossa \u00absenza precedenti nella storia juventina\u00bb, il club decide di giocare lontano da Torino varie sue gare interne, tra cui semifinale e finale di Coppa UEFA 1994-1995 (Milano), la finale di Supercoppa UEFA 1996 (Palermo), la Coppa Intertoto UEFA 1999 (Cesena) e alcuni turni preliminari della Coppa UEFA 1999-2000 (Palermo).\nNel 1994 l'idea iniziale della societ\u00e0 bianconera consiste nel trasformare la zona della Continassa, dove sorge il Delle Alpi, in un territorio a uso esclusivo del club, costruendovi un nuovo impianto di propriet\u00e0 affiancato da altre strutture: in questa fase embrionale sono gi\u00e0 ipotizzati un centro d'allenamento per la squadra e l'insediamento della sede sociale nella settecentesca cascina Continassa. Nel 1996, invece, la Juventus intende acquistare e restaurare il vecchio stadio Comunale, sito nel quartiere Santa Rita, e riservare alla Continassa la funzione di centro sportivo, destinando il Delle Alpi solo ai grandi eventi sportivi; il progetto del nuovo impianto alla Continassa, proposto due anni prima, rimane come alternativa. Nel 1998 la Juventus accantona l'idea del nuovo Comunale per evitare problemi di ordine pubblico derivanti dalla vicinanza all'altro impianto cittadino del Filadelfia, storicamente legato al Torino e a sua volta interessato da un progetto di rifacimento; per il club bianconero, dunque, riprende corpo il progetto Continassa, che prevede la profonda ristrutturazione del Delle Alpi e la costruzione di nuove strutture a uso del club, pi\u00f9 altre attivit\u00e0 commerciali correlate. La Juventus vuole abbattere il Delle Alpi per fare posto a un nuovo stadio da posti, destinato esclusivamente all'uso calcistico; tuttavia la struttura \u00e8 ancora di propriet\u00e0 del Comune, con il quale la societ\u00e0 bianconera fatica a trovare un'intesa.\nPassa quindi ancora qualche anno, in cui la squadra rispolvera a pi\u00f9 riprese l'intento di lasciare la citt\u00e0 nel caso in cui non si sbloccasse la situazione. In questa fase vengono avanzate varie proposte: in particolare nel 2001, per risolvere l\"impasse\", si pensa di vendere il Delle Alpi in compropriet\u00e0 alla Juventus e al Torino; una proposta che era stata gi\u00e0 avanzata nel 1996, ma all'epoca rifiutata da entrambe le squadre per via dei costi giudicati troppo onerosi. Nonostante il Comune e le due societ\u00e0 siano stavolta d'accordo, l'ipotesi viene scartata sul finire dello stesso anno poich\u00e9 i due club si ritrovano in disaccordo sulla gestione congiunta dello stadio. Pertanto, le intenzioni della Juventus riguardo alla questione stadio e all'eventuale abbandono della citt\u00e0 restano invariate.\nIl 18 giugno 2002 un accordo con la municipalit\u00e0 torinese consegna alla societ\u00e0 bianconera il diritto di superficie sull'area del Delle Alpi per i successivi 99 anni, al prezzo di 25 milioni di euro; il patto, oltre alla futura costruzione di un nuovo impianto adatto al calcio, sicuro e redditizio, prefigura la trasformazione della Continassa in una cittadella juventina con l'ulteriore edificazione di museo, centro medico, centro d'allenamento, sede sociale, vari spazi commerciali e altre iniziative rivolte ai tifosi. L'allora amministratore delegato del club, Antonio Giraudo, affida il progetto dello stadio all'architetto Gino Zavanella: il piano prevede gi\u00e0 caratteristiche che saranno proprie della versione finale, quali il dimezzamento della sovradimensionata capienza del Delle Alpi e l'eliminazione della pista di atletica.\nNel 2006, con la chiusura del Delle Alpi alle attivit\u00e0 sportive e in attesa del suo rifacimento, la Juventus fa temporaneamente ritorno nell'ex stadio Comunale, nel frattempo restaurato e ribattezzato in Olimpico in occasione dei XX Giochi olimpici invernali. Inizialmente intenzionata a giocare nell'impianto di Santa Rita per la sola stagione 2006-2007, in modo da attuare un veloce rinnovamento del Delle Alpi, il successivo coinvolgimento juventino in Calciopoli nell'estate 2006 porta la societ\u00e0 a rivedere i suoi piani edilizi, protraendo quindi fino al 2011 la convivenza all'Olimpico con il Torino (club a cui era stata inizialmente destinata la gestione dell'impianto di Santa Rita, accordo poi stralciato per sopraggiunti problemi finanziari in seno alla societ\u00e0 granata).\nProgetto e realizzazione.\nIl 18 marzo 2008 il consiglio di amministrazione della delibera la costruzione di un nuovo stadio al posto dello stadio delle Alpi; l'investimento complessivo (comprensivo dell'acquisto della superficie per 99 anni dal comune), inizialmente stimato tra i 105 e i 120 milioni, \u00e8 stato infine quantificato in 155 milioni di euro. Il progetto \u00e8 stato affidato agli studi GAU e Shesa sotto il coordinamento degli architetti Hernando Su\u00e1rez e Gino Zavanella, e agli ingegneri Francesco Ossola e Massimo Majowiecki. I lavori di demolizione del Delle Alpi, iniziati l'11 novembre 2008 e portati a termine il 25 giugno 2009, hanno consentito il recupero di tutta la parte interrata del vecchio stadio, compresa la zona del terreno di gioco.\nLa costruzione del nuovo impianto ha avuto inizio il 30 giugno 2009 e si \u00e8 conclusa tra i mesi di agosto e settembre 2011.\nLo Stadium, capace di ospitare inizialmente spettatori, \u00e8 stato progettato seguendo i massimi standard di sicurezza. L'accesso, privo di barriere architettoniche, avviene da quattro ingressi posti sugli angoli, con ampie rampe che seguono il profilo delle collinette verdi sulle quali sorge l'impianto e portano a un anello che circoscrive lo stadio. L'anello \u00e8 un luogo sicuro, dove possono essere controllati i titoli d'ingresso e dove possono sostare i mezzi di servizio e di soccorso. Le panchine sono posizionate in prima fila all'interno della tribuna, come \u00e8 solito negli stadi inglesi. Alle gradinate e alle tribune \u2014 che sono poste a 7,5 metri di distanza dal terreno di gioco \u2014 si accede da 16 passerelle distribuite nei diversi settori dell'impianto. In caso di emergenza, l'evacuazione dell'impianto pu\u00f2 essere conclusa in meno di quattro minuti.\nAl di sotto delle gradinate sono state realizzate le aree di servizio allo stadio e alla squadra. Nella parte superiore, con un profilo di grande leggerezza ed essenzialit\u00e0 sorge lo stadio, con le gradinate e i palchi: il tutto \u00e8 inserito in un unico profilo a semicerchio e senza elementi che si distaccano dalla linea di continuit\u00e0.\nInoltre lo stadio ingloba una vasta area, costituita da posti auto, otto ristoranti e 21 bar. All'interno ci sono anche tre spogliatoi, un museo dedicato alla storia della Juventus, palchi \"VIP\" disegnati da Pininfarina Extra e affacciati direttamente sul prato, di aree commerciali e di aree verdi e piazze. La struttura esterna dello stadio \u00e8 composta da pannelli compositi in alluminio colorati in varie sfumature di grigio e bianco, oscillanti e riflettenti, i quali, secondo il designer Fabrizio Giugiaro che ha curato il design degli esterni, danno l'effetto di una \u00abbandiera in movimento\u00bb. Un lungo fregio tricolore cinge l'intera struttura, intervallato in vari punti da tre stelle gialle, che richiamano quelle presenti all'interno dello stadio nelle curve.\nLa copertura sospesa degli spalti, realizzata in PVC, \u00e8 sorretta da un sistema di stralli ancorati a due grandi piloni di 86 metri di altezza che richiamano architettonicamente la vecchia struttura del Delle Alpi. Studiata nella galleria del vento, la copertura \u00e8 stata realizzata ispirandosi al profilo delle ali degli aerei: una struttura di grande leggerezza, realizzata in una membrana in parte trasparente e in parte bianca, per permettere una visione ottimale del campo, sia diurna sia notturna, e in grado di garantire il passaggio della luce tramite i lucernari, in maniera tale che sia sufficiente per la crescita dell'erba del campo.\nIl risultato architettonico finale \u00e8 quello di un cosiddetto \"stadio all'inglese\", ovvero un impianto comodo, moderno ed economico: il pubblico \u00e8 molto vicino al campo e la visuale della partita risulta ottimale da ogni punto delle tribune, creando un'atmosfera di forte impatto tra i tifosi.\nLo Stadium \u00e8 il primo impianto calcistico italiano privo di barriere architettoniche, il primo in cui le panchine sono inserite nelle tribune, il primo per estensione complessiva nel Paese. L'impianto \u00e8 anche il primo stadio eco-compatibile del mondo, dove tutto il materiale frutto della demolizione del Delle Alpi \u00e8 stato separato per tipologia, riciclato totalmente e riutilizzato, in parte, nel nuovo cantiere con un risparmio globale di circa 2,3 milioni di euro.\nInaugurazione.\nLo Stadium \u00e8 stato inaugurato l'8 settembre 2011 in concomitanza con i festeggiamenti per il 150\u00ba anniversario dell'Unit\u00e0 d'Italia, con una cerimonia curata dalla K-events di Marco Balich, che ha visto il culmine in un'amichevole contro il , il club professionistico pi\u00f9 antico al mondo, da cui nel 1903 la trasse ispirazione per i suoi colori bianconeri. L'evento, seguito da Juventus Channel, Sky Sport e Cielo, \u00e8 stato diffuso anche in \"streaming\" sul sito web e sul canale YouTube della Juventus.\nLa cerimonia d'inaugurazione, presentata da Linus e con Cristina Chiabotto quale madrina, ha ripercorso l'intera storia della Juventus, e ha visto protagonisti alcuni dei pi\u00f9 famosi calciatori legati alla squadra. Lo stadio \u00e8 stato poi ufficialmente inaugurato dal presidente della squadra, Andrea Agnelli, e dal sindaco di Torino, Piero Fassino. Giampiero Boniperti e Alessandro Del Piero, uniti al centro del campo, hanno suggellato l'evento, al fianco della storica panchina sulla quale, nel 1897, alcuni studenti liceali fondarono il club bianconero. C'\u00e8 stato anche un ricordo per i due fratelli Agnelli, Gianni e Umberto, per Gaetano Scirea e per le vittime della strage dell'Heysel. \u00c8 seguita poi l'amichevole contro i \"Magpies\", terminata 1-1, con Luca Toni che ha siglato il primo gol nel nuovo impianto.\nIncontri.\nLa prima partita ufficiale nel nuovo stadio si \u00e8 svolta l'11 settembre 2011, contro il , in occasione della seconda giornata del campionato italiano di Serie A 2011-2012. L'incontro si \u00e8 concluso con la vittoria dei padroni di casa per 4-1.\nOltre alle gare della prima squadra maschile, l'impianto ha saltuariamente ospitato alcune gare di rilievo di altre formazioni juventine. Per quanto riguarda le giovanili maschili, la squadra Under-19 ha debuttato allo Stadium in occasione della finale di andata della Coppa Italia Primavera 2011-2012 contro la (1-2); a seguire, furono disputate le finali di andata delle edizioni 2012-2013 e 2015-2016. Per quanto concerne la prima squadra femminile, il 24 marzo 2019 lo Stadium ha ospitato per la prima volta un incontro di calcio femminile, quello contro la (1-0) valevole per il campionato di Serie A 2018-2019.\nIn ambito internazionale, il 10 settembre 2013 lo stadio bianconero ha accolto per la prima volta la nazionale italiana per la sfida contro la (2-1) valevole per le qualificazioni UEFA al .\nA livello confederale la UEFA ha scelto lo Stadium come sede della finale della UEFA Europa League 2013-2014, ospitata il 14 maggio e conclusasi con la vittoria degli spagnoli del sui portoghesi del ; nell'occasione \u00e8 divenuto il primo stadio in Italia in cui ha avuto luogo l'atto conclusivo, in gara unica, della seconda manifestazione continentale per club. Ancora la UEFA ha designato l'impianto come una delle due sedi, insieme allo stadio Giuseppe Meazza di Milano, per la fase finale della UEFA Nations League 2020-2021 (con la disputa a Torino di una semifinale e dell'incontro per il terzo posto), oltrech\u00e9 come sede della finale dell'edizione 2021-2022 della UEFA Women's Champions League.\nPer via della pandemia di COVID-19 in Europa, a causa delle restrizioni di viaggio imposte da vari Paesi, nel 2021 sempre la UEFA ha scelto lo Stadium come sede alternativa dell'incontro di club tra e , valido per l'andata dei sedicesimi di finale della UEFA Europa League 2020-2021, e per la sfida tra le nazionali di e valida per le qualificazioni UEFA al .\nCompatibilit\u00e0 ambientale.\nIl progetto \u00e8 particolarmente rispettoso dell'ambiente grazie all'applicazione di sistemi a ridotto impatto ambientale e all'utilizzo di tecnologie avanzate ed ecosostenibili.\nSi \u00e8 mirato alla riduzione del consumo energetico proveniente da energie non rinnovabili tramite l'adozione di tecnologie d'avanguardia che eliminano gli sprechi ottimizzando lo sfruttamento dell'energia. Tra le finalit\u00e0 previste vi saranno di produrre energia elettrica per tutto lo stadio sfruttando la luce solare attraverso pannelli fotovoltaici, produrre acqua calda e riscaldare ambienti e campo da calcio per mezzo di una rete di teleriscaldamento, scaldare acqua sanitaria per gli spogliatoi e le cucine dei ristoranti avvalendosi di impianti solari termici. Tutto questo, mediante strategie e fonti alternative di energia e pienamente ecologiche, rispetter\u00e0 i criteri di ecocompatibilit\u00e0 dettati dal protocollo di Ky\u014dto generando molteplici risultati:\nInoltre per la costruzione dell'impianto, si \u00e8 recuperato il pi\u00f9 possibile del materiale di risulta proveniente dal vecchio stadio delle Alpi: il calcestruzzo opportunamente triturato, l'alluminio, l'acciaio e il rame fusi di nuovo, sono stati riutilizzati per la nuova costruzione, diminuendo gli sprechi e ottenendo un risparmio di circa 2,3 milioni di euro.\nCaratteristiche tecniche.\n\"Di seguito vengono elencate le caratteristiche tecniche dell'impianto.\"\nIn seguito all'inaugurazione, l'impianto fu omologato con la categoria 4 UEFA, ovvero quella con maggior livello tecnico.\nCronoprogramma dei lavori.\n\"Di seguito viene elencata la cronologia della costruzione dello stadio.\"\nIl 20 ottobre 2011 la procura della Repubblica di Torino aveva aperto un'inchiesta sulla costruzione dello stadio, in particolare sull'ipotesi dell'utilizzo di una presunta fornitura di acciaio non conforme alle normative CE da parte delle ditte appaltatrici; nell'immediato, il prefetto e il sindaco della citt\u00e0 confermavano la solidit\u00e0 strutturale dell'impianto, dichiarandolo agibile e idoneo all'attivit\u00e0. Il 28 gennaio 2014 la procura torinese aveva poi presentato una richiesta di archiviazione per tutti gli indagati nella vicenda, cui la , parte lesa, non si \u00e8 opposta.\nNome.\nPer i suoi primi sei anni di vita, l'impianto non ha avuto un nome commerciale, venendo appellato semplicemente come \"Juventus Stadium\". Fin dall'approvazione del progetto di costruzione, tuttavia, il club torinese non aveva escluso future cessioni dei diritti di denominazione a uno sponsor: in tal senso gi\u00e0 nel marzo 2008, tre anni prima della consegna dello stadio, la societ\u00e0 di sportmarketing Sportfive si era aggiudicata, per 75 milioni di euro e per i dodici anni successivi all'inaugurazione dello Stadium, il diritto esclusivo di trovare aziende interessate ad abbinare il loro marchio alla struttura; per contratto, lo sponsor non sarebbe potuto essere n\u00e9 un concorrente dei fornitori tecnici della , n\u00e9 una casa automobilistica (per via dello storico rapporto tra la squadra bianconera e la FIAT).\nIl 1\u00ba giugno 2017 la Juventus ha ufficializzato l'accordo con la societ\u00e0 di servizi finanziari Allianz, che dagli anni 2000 aveva gi\u00e0 legato il suo marchio a vari impianti sportivi nel resto del mondo, e che nell'occasione ha acquisito i \"naming right\" dello stadio torinese dal successivo 1\u00ba luglio fino al 30 giugno 2023, rinominandolo Allianz Stadium; nel 2020 l'accordo \u00e8 stato ulteriormente esteso fino al 30 giugno 2030.\nAree e strutture correlate.\nJ-Museum.\nAll'interno della zona est dell'impianto ha sede il J-Museum, il primo museo calcistico ufficiale della squadra bianconera. Realizzato dall'architetto Benedetto Camerana, il museo dispone di diverse sale in cui sono esposti, tra gli altri, tutti i trofei vinti dal club e le maglie dei giocatori pi\u00f9 importanti della storia della societ\u00e0 torinese, aree interattive e ricche di foto storiche; tra le tante sale, una \u00e8 dedicata alla memoria delle vittime della strage dell'Heysel, com'era stato promesso il 29 maggio 2010 dal presidente della Andrea Agnelli in occasione del 25\u00ba anniversario della tragedia. Il J-Museum \u00e8 stato inaugurato il 16 maggio 2012, ed \u00e8 presieduto dal giornalista Paolo Garimberti.\nOltre all'ambito prettamente calcistico, il J-Museum si \u00e8 presto aperto anche verso altri aspetti artistici, come l'organizzazione di cicli d'incontri con personalit\u00e0 del mondo della cultura, dello spettacolo e dello sport, o l'allestimento di mostre d'arte temporanee all'interno dei suoi spazi. Nel 2014, il polo museale bianconero si \u00e8 affermato tra i 50 pi\u00f9 visitati d'Italia (47\u00ba posto).\nJ-Medical.\nIl J-Medical \u00e8 un centro medico il cui titolare \u00e8 l'omonima societ\u00e0 a responsabilit\u00e0 limitata risultante di un'associazione congiunta tra la e l'azienda sanitaria torinese Santa Clara Group. Capace di ospitare pazienti, fu concepito originariamente con il nome di Juventus Medical su un'area iniziale di (includendo un soppalco di ) su iniziativa della societ\u00e0 bianconera, pi\u00f9 particolarmente dall'amministratore delegato Giuseppe Marotta, il consigliere di amministrazione Aldo Mazzia e il responsabile medico del club Gianluca Stesina, ed \u00e8 operativamente attivo dal 23 marzo 2016, diventando il primo istituto ospedaliero italiano a essere gestito amministrativamente (seppur indirettamente) da una societ\u00e0 sportiva.\nIl J-Medical gestisce le esigenze di cura e prevenzione della prima squadra maschile e femminile nonch\u00e9 del settore giovanile bianconero, oltrech\u00e9 fornire ai normali cittadini dei servizi su quattro aree specifiche: diagnostico, poliambulatoriale, fisioterapia, medicina legale e sportiva. Il centro medico occupa un'area totale di sita accanto al J-Museum, nel settore Est dello stadio. L'impianto comprende, inoltre, diciannove poliambulatori, due sale operatorie e quattro aree dedicate alla fase di riabilitazione (due palestre, una piscina per l'idroterapia e uno spazio esterno per la riatletizzazione).\nNel giugno 2021 l'istituto viene inserito tra gli \"hub\" a disposizione dell'azienda sanitaria locale di Torino per la campagna vaccinale durante la pandemia di COVID-19.\nJuventus Megastore.\nIl 30 giugno 2017 \u00e8 stato inaugurato lo Juventus Megastore, un negozio di articoli firmati dalla societ\u00e0 bianconera. Il megastore occupa un'area di , di cui 800 dedicati al pubblico, ed \u00e8 sito di fianco al J-Museum. Le vie di accesso sono due: una diretta dal museo e l'altra dall'area pedonale che fiancheggia ad est lo Stadium.\nCammino delle stelle.\nNel perimetro adiacente all'esterno del secondo anello dello stadio, posto a un'altezza di circa 18 metri rispetto al campo da gioco, \u00e8 stato realizzato il cosiddetto \"Cammino delle stelle\", ovvero una \"Walk of Fame\" in cui sono onorati i giocatori pi\u00f9 rappresentativi della storia juventina. In questa zona dell'impianto, la pavimentazione \u00e8 stata suddivisa in 50 settori al cui interno trovano posto altrettante grandi stelle dorate celebrative, dentro un pentagono bianco e nero di , ognuna delle quali reca al suo interno il nome di un calciatore che ha fatto la storia del club e una targa d'argento in cui sono impresse informazioni di rilievo correlate al periodo di militanza nella squadra, inclusi i titoli vinti.\nIl \"Cammino\" include anche 39 stelle d'argento, le quali recano incisi i nomi delle vittime della strage dell'Heysel di Bruxelles del 1985. Esse sono ubicate accanto alla stella d'oro dedicata a Gaetano Scirea \u2014 capitano della squadra bianconera in quell'anno \u2014, in prossimit\u00e0 alla Tribuna Est dell'impianto.\nL'iniziativa \"Accendi una stella\" ha poi permesso a vari tifosi bianconeri di \"acquistare\" delle piccole porzioni di pavimentazione circostanti la stella del proprio beniamino, inscrivendo al loro interno i propri nomi; il progetto \u00e8 stato promosso, tra gli altri, da un particolare spot pubblicitario interpretato dall'attore e tifoso bianconero Pietro Sermonti, nei panni di un insolito Giulio Cesare juventino.\nQuelli elencati di seguito sono i giocatori che hanno militato nella \u2014 o che vi militano tuttora \u2014 eletti nel 2010 dai membri dei fan club riconosciuti dalla societ\u00e0 bianconera e del programma \"Juventus Membership\" sulla base statistica (un minimo di 150 presenze o 100 reti segnate) e del palmar\u00e8s durante il periodo di militanza nella societ\u00e0 torinese (sia a livello di club che delle nazionali).\nArea12.\nSu di un'area di di superficie utile facente parte dell'impianto, \u00e8 stato realizzato un centro commerciale denominato Area12 (in onore del tifoso, dodicesimo uomo in campo). La costruzione del centro commerciale \u00e8 stata aggiudicata al raggruppamento Nordiconad-Cmb-Unieco, mentre la direzione dei lavori \u00e8 stata seguita dallo studio di ingegneria bolognese Tecnicoop. Progettato dallo Studio Rolla di Torino con la partecipazione di Giugiaro Design, ha una superficie di vendita pari a , ed \u00e8 suddiviso in tre corpi: quello centrale \u00e8 costituito da un ipermercato a marchio Conad di accompagnato da una galleria commerciale con 60 negozi. Sono disponibili posti auto, di cui 800 interrati. Il centro commerciale \u00e8 stato inaugurato il 27 ottobre 2011. Tra i suoi servizi, \u00e8 stato istituito uno speciale spazio che \u00e8 dedicato alla divulgazione culturale.\nJ-Village.\nL'11 giugno 2010 la ha ottenuto, in accordo con il Comune di Torino, il diritto di superficie per 99 anni sull'area della Continassa, adiacente allo stadio di propriet\u00e0, al prezzo di un milione di euro. Oltre a dare continuit\u00e0 al progetto \"Stadium\", la societ\u00e0 bianconera intende riqualificare l'intera area di metri quadrati. Nella suddetta area sorge il J-Village, una struttura di comprendente: la cascina Continassa che ospita la sede sociale del club; il centro d'allenamento destinato alla prima e, occasionalmente, alla seconda squadra, che ingloba un \"media centre\" comprendente a sua volta una sala per le riunioni tecniche, gli studi del canale tematico Juventus TV, la sala stampa e aree dedicate agli sponsor del club; il J-Hotel, albergo riservato sia al pubblico sia alle esigenze di giocatori e staff della squadra bianconera; una scuola internazionale che ospita anche il J-College, rivolto ai tesserati del settore giovanile juventino; e infine il \"concept store\", una struttura che ospiter\u00e0 attivit\u00e0 educative, commerciali e d'intrattenimento ludico-sportivo. Il club piemontese riesce cos\u00ec a portare a compimento un altro proposito fissato nel 1994: trasformare la Continassa in un \"quartier generale\" riservato alle attivit\u00e0 societarie.\nLe partite.\n- (1-0) del 7 dicembre 2018, valida per la 15\u00aa giornata del campionato di Serie A 2018-2019, \u00e8 stata la partita in cui lo Stadium ha fatto registrare il primato di pubblico con spettatori; Juventus- (1-2) del 16 aprile 2019, valida per il ritorno dei quarti di finale della UEFA Champions League 2018-2019, \u00e8 stata la sfida in cui si \u00e8 stabilito il record d'incasso con euro.\n- (1-0) del 24 marzo 2019, valida per la 19\u00aa giornata del campionato femminile di Serie A 2018-2019, ha fatto registrare il primato di pubblico in Italia per una sfida di calcio femminile con spettatori.\nStatistiche.\n\"Dati relativi alle sole partite ufficiali, aggiornati al 15 maggio 2021.\"\nAffluenza media in Serie A.\nI dati sugli spettatori massimi, sugli spettatori minimi e sul numero degli abbonati relativi alla stagione 2020-2021 non sono compresi in quanto alcune partite sono state giocate con circa spettatori, mentre altre a porte chiuse a causa della pandemia di COVID-19."}
{"id": "2660301", "revid": "709565", "url": "https://it.wikipedia.org/wiki?curid=2660301", "title": "Episodi di FlashForward", "text": "La prima ed unica stagione della serie televisiva FlashForward, composta da 22 episodi, \u00e8 stata trasmessa dal canale statunitense ABC dal 24 settembre 2009 al 27 maggio 2010.\nIn Italia, la prima stagione \u00e8 stata trasmessa in prima visione assoluta dal 5 ottobre 2009 al 4 giugno 2010 su Fox.\nIn chiaro, la stagione \u00e8 stata trasmessa dal 9 settembre al 9 dicembre 2010 su Italia 1.\n\"Mai pi\u00f9 giorni felici\".\nTrama.\nL'episodio comincia con un salto indietro di circa quattro ore: Mark e sua moglie Olivia si svegliano, in seguito Mark fa colazione con la figlia Charlie e poi esce di casa per andare al lavoro.\nMark va a una riunione per gli alcolisti anonimi, e ascolta l'amico Aaron Stark parlare della figlia Tracy morta in Afghanistan. Intanto Olivia, un chirurgo, \u00e8 ancora a casa con la figlia e la babysitter e cerca di contattare il collega Bryce Varley, che non le risponde.\nMark e il collega Demetri stanno facendo un appostamento e intanto parlano dell'imminente matrimonio di Demetri.\nOlivia inizia un intervento chirurgico.\nBryce \u00e8 solo su un molo, tira fuori dallo zaino una pistola con l'intenzione di suicidarsi.\nMark e Demetri iniziano un inseguimento a tre sospettati.\nAll'improvviso, tutto si ferma e Mark si vede nel suo ufficio, mentre indaga a un caso e sulla pagina di un calendario scrive \"Chi altro sa?\". Ha ricominciato a bere. A un certo punto afferra la pistola e si nasconde da due uomini mascherati uno dei quali ha tre stelle tatuate sul braccio.\nAl risveglio, Mark esce dall'auto distrutta e si ritrova nel caos pi\u00f9 totale. Olivia si risveglia sul pavimento della sala operatoria. Nicole Kirby, la babysitter dei Benford, si sveglia a casa dei Benford. Subito corre da Charlie, che le dice di aver visto, in un incubo, che \"non c'erano pi\u00f9 giorni felici\". Mark intanto trova Demetri, e iniziano ad aiutare i feriti che hanno intorno, ma non riescono a spiegarsi cosa sia successo. Il tentativo di suicidio di Bryce era stato interrotto dal flash: quando si risveglia vivo, vede il mare pieno di bagnanti e surfisti morti affogati e si precipita ad aiutarli. Demetri, nel frattempo, ricorda a Mark che l'ospedale \u00e8 vicino e gli dice di correre da Olivia a piedi: lui inizia a correre. La strada \u00e8 piena di morti e feriti. C'\u00e8 anche un canguro. Grazie a un servizio trasmesso in una vetrina, Mark viene a sapere che l'evento \u00e8 di portata globale, della durata di 2 minuti e 17 secondi. Di ritorno dall'ufficio si scopre che tutti hanno avuto una visione dello stesso momento 29 aprile 2010. L'agente Janis Hawk rivela di aver visto nel suo flash che era incinta di 17 settimane ed era intenta a fare la sua prima ecografia, e che avrebbe avuto una bimba, mentre Stanford Wedeck, capo della divisione FBI, dice di aver visto il giornale e di aver letto anche lui quella data mentre Demetri dice di essere solo svenuto.\nLa visione di Mark sembra indicare che stava indagando su cosa ha causato il flash in avanti. Wedeck decide di assegnare a Mark, Demetri e Janis il caso. Janis vuole creare un sito Web per permettere alle persone di tutto il mondo di inviare le loro visioni e poterle cos\u00ec confrontare. Noh chiede al partner cosa si ricordi in particolare del flash riguardo alle indagini, e lui dice di ricordarsi alcune cose: il nome dell'inchiesta \u00e8 \"Mosaico\", una nota con scritto \"Blue hand\" (mano blu), una foto con la testa di una bambola bruciata con accanto un bossolo, il nome D. Gibbons, il tatuaggio dell'uomo venuto ad ucciderlo e che indossava un braccialetto dell'amicizia. Demetri invece non ricorda nulla: forse in sei mesi morir\u00e0. Prima di tornare a casa, Mark si incontra con Aaron: nel suo flash ha visto la figlia viva, e non capisce come sia possibile mentre Mark gli dice che nel suo flash beveva di nuovo. In ospedale, Olivia e Bryce parlano del bimbo che hanno salvato: si chiama Dylan Simcoe, la madre \u00e8 morta durante il blackout per un incidente d'auto, mentre il padre lo sta raggiungendo. Bryce inoltre confessa ad Olivia quello che stava facendo prima del flash e di essersi visto vivo, mentre Olivia dice di aver visto la fine del suo matrimonio.\nTornata a casa, Olivia parla con Mark, che le parla della sua visione, tralasciando il fatto che torner\u00e0 a bere. Olivia, angosciata, rivela di essersi vista con uno sconosciuto, che sentiva di amare.\nIn ospedale \u00e8 arrivato il padre di Dylan, Lloyd Simcoe: \u00e8 l'uomo apparso nella visione di Olivia.\nMark va in giardino, perch\u00e9 non riesce a dormire, e viene raggiunto dalla figlia, anche lei insonne. La piccola regala al padre un braccialetto, uguale a uno che Mark ha notato nella visione, e inizia a temere che il futuro si avveri.\nLa puntata si chiude con Demetri che parla per telefono con la fidanzata Zoey, del loro imminente matrimonio, ma evita le domande ancora spaventato dal suo mancato flash e la sua probabile morte. Viene interrotto da Janis, che gli chiede di venire a vedere una cosa importante sul suo computer. La giovane agente ha visionato vari filmati registrati durante il blackout e in tutti le persone svengono nello stesso momento, solo in un filmato relativo ad uno stadio di Detroit un uomo \u00e8 sveglio e si aggira sulle gradinate.\n\"Muove il bianco\".\nTrama.\nL'episodio si apre con la figlia di Mark che all'asilo litiga con un compagno poich\u00e9 tutti i bimbi hanno iniziato a \"giocare\" al black-out dove contano sdraiati per terra e poi al via si alzano e iniziano a raccontare il loro sogno. Charlie scappa dalla scuola inseguita dalla maestra, che una volta recuperata la bimba convoca i genitori per spiegargli l'accaduto. I bambini erano invitati dalle maestre a \"esorcizzare\" l'accaduto giocando.\nNel frattempo una donna della sicurezza nazionale, Anastasia Markham, giunge nella sede dell'FBI di Los Angeles per capire perch\u00e9 quel particolare ufficio si sia auto-nominato a capo delle indagini sul fenomeno. Janis mostra l'immagine dell'uomo allo stadio di Detroit (il sospettato zero), che sconvolge la donna, che non pu\u00f2 che avallare le indagini. Intanto proseguono le discussioni tra Mark e sua moglie: davvero lo tradir\u00e0? Ipotizzano insieme che la bambina, di sicuro, dovesse trovarsi in casa con la madre durante il flash e che quindi possa essere sconvolta per la vista di Simcoe e la separazione dei genitori. La tensione tra i due sale quando lei incontra l'uomo che ha visto nella sua visione, Lloyd Simcoe. L'incontro avviene in ospedale: Olivia \u00e8 convinta che Simcoe non l'abbia a sua volta vista nel suo flash. Uscendo dall'ospedale Olivia mostra a Charlie l'uomo, ma questa dice di non conoscerlo, dimostra invece di conoscere molto bene Dylan, il figlio dell'uomo, salvato da Olivia il giorno del black-out. La bambina \u00e8 sconvolta quando lo vede in un letto d'ospedale e ferito. Olivia racconta l'accaduto a Mark andandolo a trovare in ufficio, quest'ultimo per\u00f2 non le presta molta attenzione perch\u00e9 deve partire in elicottero con Demetri per Pigeon, Utah. Insieme con i colleghi Janis e Demetri ha infatti trovato un collegamento tra il Gibbons nel post-it della sua visione e quello reale. Esiste una Didi Gibbons, pittoresca pasticciera, che nella sua visione litigava al telefono presumibilmente con la societ\u00e0 della carta di credito. Si presenta in centrale, perch\u00e9 si ricordava il nome di Mark sentito nella visione. Scoprono che la sua carta \u00e8 stata utilizzata, e quindi clonata, pi\u00f9 o meno nello stesso momento da lei e da un altro Gibbons a Pigeon, che ha acquistato un biglietto per il bus, visto che gli aerei non partono. Si precipitano nello Utah dove ad attenderli c'\u00e8 lo Sceriffo Keegan. Anche lei, come Demetri, non ha avuto nessun flash forward. Gibbons non si presenta alla partenza del bus. Trovano Gibbons, anche se non hanno la certezza che sia lui, in una fabbrica di bambole abbandonata dove in una sparatoria Keegan viene uccisa dall'uomo e Gibbons stesso fugge facendo esplodere l'edificio. Intuiscono che quest'uomo, come loro, stava indagando sul black-out. Tornano a Los Angeles e Dimitri \u00e8 sempre pi\u00f9 sconvolto per il suo non flash e per la morte dello Sceriffo di Pigeon.\nOra \u00e8 quasi certo che toccher\u00e0 anche a lui prima del 29 aprile 2010. Janis lo convince a scrivere nel Mosaico, come ha appena fatto lei per tentare di scoprire chi sia la dottoressa che le faceva l'ecografia e le diceva che avrebbe avuto una bambina. La sua richiesta viene esaudita: una donna si mette in contatto con lui spiegandogli che nel suo flashforward stava esaminando un file riservato in cui si citava la morte dell'agente, avvenuta il 15 marzo 2010. In seguito un ulteriore dettaglio nelle indagini sembra indicare che il sospettato zero non fosse l'unico sveglio al momento del black-out, perch\u00e9 tracciando le ultime telefonate dal cellulare di Gibbons, ritrovato nella fabbrica di bambole, si scopre che erano al telefono insieme anche 30 secondi dopo l'inizio del black-out.\n\"137 Sekunden\".\nTrama.\nLa puntata inizia con la rivelazione della scorsa. Demetri \u00e8 al telefono con la misteriosa signora che gli rivela che il 15 marzo 2010 sar\u00e0 ucciso da 3 colpi di pistola al petto. Lui tenta di chiedere maggiori informazioni ma lei tronca la telefonata. Lui chiede di tracciare la chiamata con \u201cpriorit\u00e0 nucleare\u201d ad un collega che scopre solamente che proveniva dalla costa di New York e che era impossibile capire a quale dei 3 ripetitori in quella zona si fosse attaccata la comunicazione. Evidentemente chi chiamava sapeva come schermarsi. Demetri chiede di avere i milioni di contatti delle celle coinvolte.\nLa scena si sposta a Monaco di Baviera in Germania: un criminale nazista, Rudolph Geyer, anziano prigioniero nel carcere di Monaco, dichiara ad una delle guardie di avere importanti informazioni riguardo al blackout ed in particolare sul significato della sua durata ed \u00e8 disposto a rivelarle direttamente all'agente Benford, nome conosciuto nel suo flash forward. Mark nella bacheca mentale del suo flash ha una foto del vecchio e la scritta \u201c137 Sekunden\u201d. Mark e Janis volano cos\u00ec a Monaco, grazie all'accordo fra il Governo statunitense e quello tedesco. Incontrano l'anziano nazista, accompagnato dal suo avvocato, che promette di dar loro informazioni utili all'indagine solo in cambio della sua liberazione e ritorno negli USA dove aveva vissuto qualche anno prima di essere arrestato ed estradato in Germania. Per convincerli della bont\u00e0 delle sue rivelazioni si accorda per farne una subito, confutabile e il resto dietro firma della scarcerazione. Per loro, una met\u00e0 delle informazioni di Geyer sono deliri basati sulla trascrizione in ebraico della parola \"cabala\" e sulla somma delle lettere che la compongono, convertite in numeri, che d\u00e0 appunto 137. Riescono invece a verificare che in effetti anche la guardia di frontiera dell'aeroporto USA incontrata da Geyer nel suo flash ha \u201csognato\u201d lui durante il black out e che si ricorda bene che il vecchio ha parlato di un'ecatombe. Le riflessioni sull'opportunit\u00e0 di lasciare libero un pericoloso criminale nazista si scontrano con la necessit\u00e0 di pensare al bene dell'intera popolazione del pianeta ed alla fine Mark riesce ad ottenere il permesso di acconsentire allo scambio. La seconda parte della rivelazione sembra agli agenti uno scherzo. Geyer al risveglio dal black out si \u00e8 affacciato alla finestra del carcere di Monaco e ha visto un'ecatombe di corvi. Si giustifica dicendo che: \"se nella mia visione stavo tornando negli Stati Uniti, allora quanto so ha veramente importanza\".\nLa scena passa su Demetri Noh e la sua fidanzata Zoey che riesce finalmente a salire su un aereo e ripartire per Los Angeles. Era via per lavoro durante il black out. Insieme sull'aereo con lei viaggia solamente un dirigente della compagnia aerea, che, come tutti i colleghi sta dando il buon esempio per dimostrare la sicurezza dei voli dopo i disastri. Giunta in aeroporto trova ad attenderla il fidanzato con un mazzo di fiori. Lei vuole raccontargli il suo flash ma lui evita l'argomento e la porta in un hotel. Dopo aver recuperato il tempo perduto e la paura di non rivedersi mai pi\u00f9 lei gli rivela che nel suo flash ha visto il loro matrimonio alle Hawaii sulla spiaggia a piedi nudi nel suo vestito bianco ed assicura di aver visto anche lui. Demetri, spiazzato da questa rivelazione, mente dicendo di aver visto anche lui la stessa cosa e chiedendole se non sia il caso di cambiare data. Lei gli risponde che il destino ha scelto per loro. Non viene spiegato il perch\u00e9 di questa incongruenza ma nella visione di lei non fanno realmente vedere lui, quindi rimane tutto in sospeso. Incongruenza rispetto alla realt\u00e0 che riscontriamo anche nel flash forward di Aaron, in cui l'uomo si \u00e8 visto tenere per mano la figlia che credeva morta in Afghanistan. Roso dal dubbio, l'uomo agisce dietro le spalle della ex moglie e fa riesumare il corpo della figlia per un esame del DNA che conferma l'identit\u00e0. L'ex moglie rivela che nel suo flash si trovava nel bar dove lavora intenta in una solita giornata.\nNel frattempo la moglie di Stanford, Felicia, parlando con Olivia in pausa pranzo, le rivela che nel suo flash, nel letto di suo figlio, che \u00e8 al college quindi plausibile che non fosse con lei in casa, c'era un bambino che la chiamava mamma. Rivedr\u00e0 questo bambino nel finale della puntata, durante la commemorazione degli agenti uccisi durante il black out, \u00e8 in prima fila e si intuisce che potrebbe essere un orfano di qualcuno di questi agenti. Mark durante il funerale chiede a Janis di accompagnarlo in ufficio. Gli viene in mente un possibile collegamento per la storia dei corvi rivelata dal nazista. Forse non era cos\u00ec campata in aria. I grafici della popolazione mondiale dei corvi mostrano in effetti una moria elevata ed estesa il giorno del black out, che proverebbe quanto ha visto Geyer. Analizzando l'andamento demografico di questi animali scoprono che successe anche nel 1991 in Somalia, a livello pi\u00f9 locale ed associata sempre ad un sonno collettivo. Nella foga di scoprire quanto successo il 6 ottobre ed evitare che si ripeta \u00e8 stata tralasciata l'indagine sul passato. La scena si sposta su un flashback. Nel 1991 in Somalia un piccolo pastore vede improvvisamente uno stormo di corvi crollare nello stesso momento di fianco ad un villaggio. All'orizzonte si staglia una strana torre, molto alta, che emana un vapore molto esteso.\n\"Cigno nero\".\nTrama.\nIl Cigno nero \u00e8 una metafora, usata nel XVII secolo per indicare un evento rarissimo ed inaspettato. All'epoca si riteneva che tutti i cigni fossero bianchi. Ce lo svela la terrorista Alda Herzog durante un colloquio con Mark.\nL'episodio si apre in un parco pubblico, durante il black out. Un autobus finisce dentro il laghetto e mentre l'acqua invade l'abitacolo, un ragazzo bianco sorprendentemente tranquillo aiuta gli occupanti a salvarsi.\nNel frattempo, Dimitrie e Zoe hanno deciso di anticipare il matrimonio.\nNicole e Aron, lo sponsor di Mark, si conoscono. Nicole era un'amica della figlia scomparsa. \u00c8 lui che le ha trovato un'occupazione presso la famiglia di Mark.\nOlivia cerca inutilmente di evitare Loyd Simcoe, facendo spostare il figlio in un altro reparto.\nIl ragazzo dell'autobus si fa ricoverare in ospedale, accusando dolori all'addome. Racconta ai dottori di non essere affatto preoccupato perch\u00e9 nella sua visione era vivo, felice e di colore. Olivia lo considera un esaltato ma Bryce cerca di convincerla che la visione del paziente pu\u00f2 avere un senso.\nGli esami mostrano che il giovane ha un ematoma intorno al fegato, va operato subito.\nIntanto Bryce scopre il senso della sua visione: il paziente potrebbe avere la malattia di Addison, una malattia che scurisce la pelle. Olivia per\u00f2 non crede a questa spiegazione e procede con l'operazione. Tuttavia, quando l'intervento comincia ad andare male, la dottoressa segue il consiglio di Bryce e somministra al ragazzo idrocortisone. Il paziente si salva. Bryce aveva ragione.\nMark intende seguire la pista sulla moria dei corvi in Somalia, tuttavia il capo decide di spedirlo insieme a Dimitrie ad Indio, presso il Customer Choice Restaurant Group, nominato dalla Herzog durante un interrogatorio. Ma il viaggio si riveler\u00e0 inutile.\nLoyd Simcoe rivela a Bryce la sua visione, cos\u00ec si capisce che lui non ha visto in faccia la donna e non ha idea che sia Olivia.\nNicole, la babysitter, racconta a Mark la sua visione: un uomo cercava di affogarla e lei sentiva di meritarlo, quindi si sente in colpa.\nAlla fine della puntata Loyd riceve una chiamata da \u201cSimon\u201d che ci rivela di essere lui il responsabile del black out insieme a Loyd.\n\"Quale verit\u00e0?\".\nTrama.\nParte della squadra dell'FBI di Los Angeles guidata da Wedeck, parte per la citt\u00e0 di Washington. Qui, un comitato governativo dovr\u00e0 valutare se finanziare o meno il progetto \"Mosaico\" di Mark. Quest'ultimo dovr\u00e0 promuovere il progetto proprio ricostruendo quello che ha visto nel suo salto in avanti. Tuttavia il racconto di Mark appare lacunoso e non convince i senatori membri del comitato. Di conseguenza il finanziamento \u00e8 a rischio. In seguito, grazie ad un ricatto di Wedeck al presidente degli Stati Uniti, Dave Segovia, \"Mosaico\" avr\u00e0 finalmente i finanziamenti necessari per mandare avanti le indagini sul blackout.\nOlivia riceve un messaggio sul suo cellulare in cui le viene rivelato che suo marito beveva durante il flashforward.\nLa squadra partita per Washington festeggia l'ottenimento dei finanziamenti in un bar. Mark rivela ai suoi compagni di non ricordare i particolari della sua visione, perch\u00e9 stava bevendo.\nIl team, lasciato il bar, si dirige al parcheggio sotterraneo, dove viene assalito da un commando di terroristi.\nNello stesso momento, a Los Angeles, Janis sta rincasando. Giunta in un vicolo pi\u00f9 isolato, due uomini le si avvicinano e le sparano. Prima di cadere a terra ferita, lei riesce a colpire uno dei malviventi.\n\"Questa casa \u00e8 anche mia\".\nTrama.\nDopo esser stata coinvolta in una sparatoria, Janis viene portata d'urgenza in ospedale: sar\u00e0 Olivia e il suo team a prendersene cura. Nel frattempo Mark, Demetri e Wedeck, ritornati da Washington, cominciano a ipotizzare quale sia la connessione tra i due attacchi subiti dagli agenti dell'FBI. Nel frattempo per\u00f2 Demetri, insieme al collega Gough, sono indirizzati su una nuova pista, collegata ad uno degli elementi del Mosaico di Mark, che sembra coinvolgere una serie di omicidi. Durante la notte, proprio quella di Halloween, Dylan, il figlio di Lloyd, scappa dal suo letto ospedaliero. Il bambino ha infatti preso l'autobus da solo per arrivare fino a casa di Mark e Olivia, posto che sembra conoscere perfettamente, ma in cui egli non era mai stato prima. Alla fine della puntata Llyod finalmente capisce lo strano distacco di Olivia da lui e Mark vede per la prima volta in faccia l'uomo con cui sua moglie lo tradir\u00e0 nel salto in avanti. Ma le sorprese sembrano non finire durante la notte delle streghe: a sorpresa infatti ricompare inaspettatamente Simon.\n\"Il dono\".\nTrama.\nFiona Banks, un agente britannico dell'MI6, atterra a Los Angeles per collaborare con Mark, Demetri e Cough all'indagine Mosaico. Anche se Cough e Banks si sono visti insieme nel loro salto in avanti, questa \u00e8 la prima volta che si conoscono e si vedono. Questo incontro far\u00e0 ricostruire a Cough il suo flashforward: nella seconda parte della visione era al telefono con l'avvocato che gli comunicava la morte di una donna, Celia, causata da lui. Intanto l'FBI scopre un sito, creato dal Blue Hand Club, nel quale gli adepti segnalano i prossimi raduni.Mark, Demetri e Cough partecipano ad un incontro: durante la serata impediscono il suicidio di un uomo. Il club della Mano Blu radunava tutti coloro che, non avendo avuto una visione, decidevano di togliersi la vita deliberatamente, per non aspettare l'inevitabile.\nBryce incontra in ospedale Nicole. Lei \u00e8 vissuta in Giappone e pu\u00f2 aiutarlo a decifrare la sua visione. Aaron, lo sponsor di Mark, incontra un ex soldato che ha assistito alla morte della figlia. Questi lo convince a considerare falso il flasforward in cui l'aveva vista viva.\nCough \u00e8 sempre pi\u00f9 turbato dalle ultime vicende: il Club dei suicidi, la preoccupazione di Demetri per la sua imminente morte, i nuovi ricordi sulla sua visione. E cos\u00ec decide di cambiare le cose: si suicida buttandosi dal tetto del Bureau. Donando la sua vita, \u00e8 convinto di stravolgere il corso degli eventi e di provare a Demetri che il futuro si pu\u00f2 cambiare.\nAlla fine dell'episodio, Aaron torna a casa e trova la figlia ad aspettarlo.\n\"Partita a carte col destino\".\nTrama.\nMark compie un passo importante nella ricerca del suo flashforward. L'agente dell'FBI per\u00f2 \u00e8 costretto a rinviare la fuga romantica con sua moglie Olivia poich\u00e9 deve trovare un importante indizio che lo porter\u00e0 a scoprire chi \u00e8 l'assassino tatuato della sua visione. Simon e Lloyd hanno deciso di risolvere le loro incongruenze facendo una partita a poker. Se vincer\u00e0 Lloyd, Simon dovr\u00e0 rivelare all'intera umanit\u00e0 che probabilmente \u00e8 stato lui a causare il blackout mondiale, in caso contrario Lloyd lo lascer\u00e0 in pace una volta per tutte. Il perdente accetter\u00e0 per\u00f2 le conseguenze? Intanto Janis, tornata al lavoro dopo la sparatoria, \u00e8 davvero confusa per quello che riguarda il suo futuro. Dopo il suicidio del suo collega Cough, l'analista dell'FBI \u00e8 davvero dubbiosa se le visioni verranno davvero realizzate in futuro o, al contrario, bisogner\u00e0 lottare per impedire che queste avvengano. Aaron scoprir\u00e0 finalmente la verit\u00e0 sul caso di sua figlia Tracy, data per morta durante un bombardamento.\n\"Credi\".\nTrama.\nNuovi importanti sviluppi nei salti in avanti, soprattutto riguardo a quello di Bryce. Il giovane assistente di Olivia, seguendo il consiglio di Nicole, decide di partire per il Giappone alla ricerca della giovane orientale che gli \u00e8 apparsa nella sua visione. Tuttavia, l'aspirante medico nasconde un segreto che confida a Olivia: Bryce \u00e8 infatti affetto dal cancro, ed \u00e8 proprio per questo motivo che pochi secondi prima del blackout stava tentando il suicidio. Intanto Mark, dopo aver scoperto l'anonimo messaggio sul cellulare di Olivia, comincia a indagare su chi potrebbe essere il responsabile. Continuano anche le indagini sulla misteriosa telefonata a Demetri in cui veniva annunciata la sua futura morte. Questa potrebbe finalmente rivelare chi sia stato a chiamarlo e soprattutto perch\u00e9. Ancora incredulo di aver ritrovato sua figlia Tracy, Aaron comincia a preoccuparsi degli strani atteggiamenti di questi.\n\"A561984\".\nTrama.\nNonostante Wedeck non abbia dato loro il permesso, Mark e Demetri decidono di partire per Hong Kong, al fine di individuare la donna che ha effettuato la chiamata anonima riguardo al drammatico futuro dell'agente Noh. I due giungeranno finalmente al ristorante in cui si trova la misteriosa donna, ma l'incontro non andr\u00e0 a buon fine: la donna ha infatti rivelato che a sparare ripetutamente il grilletto verso l'agente Noh sar\u00e0 proprio Mark con la sua pistola dal seriale A561984. Preso dalla rabbia, Mark decide di prendere in ostaggio la donna, anche se il suo piano fallir\u00e0 poco tempo dopo con gravi conseguenze. Nel frattempo a Los Angeles, Lloyd confessa davanti ai microfoni di tutto il mondo che a causare il blackout sia stato proprio lui insieme al suo collega Simon. Questo causer\u00e0 a Lloyd e Simon il rapimento da parte di loschi individui. Intanto, Zoey, la ragazza di Demetri, scopre il vero significato del suo flashforward durante una cerimonia funebre in chiesa: la giovane infatti non era al suo matrimonio con l'agente Noh nel salto in avanti, bens\u00ec al suo funerale. Cos\u00ec decide di condividere il fatto con la madre di Demetri, protagonista anche lei nella sua visione.\n\"Rivelazione zero (1)\".\nTrama.\nMark \u00e8 costretto a visitare un terapista, dopo esser stato sospeso dall'FBI, mentre Demetri aggiunge un nuovo partner nella sua ricerca di Lloyd. Ad oggi, Lloyd Simcoe \u00e8 ritenuto la causa del fading globale, l'effetto di un esperimento condotto di plasma di protoni in un campo d'onda per trovare la materia oscura Tachyon. Gli uomini che prendono in ostaggio Lloyd e Simon decidono di ricattare i due: se non daranno delle importanti informazioni sul loro esperimento, taglieranno il mignolo al compagno di Lloyd. Nel frattempo Nicole vuole cercare di trovare spiegazioni al suo inquietante flashforward, nel quale si vedeva essere affogata da un misterioso uomo.\n\"Rivelazione zero (2)\".\nTrama.\nDopo essere stati salvati da Mark, Lloyd decide di aiutarlo nell'indagine Mosaico, rivelandogli per intero quello che ha visto nel suo flashforward. Intanto Janis parte con Simon per il Canada, a Toronto, e qui scopre degli inquietanti segreti sulla famiglia del giovane. A quanto pare infatti l'uomo che poche ore prima minacciava Lloyd e Simon non era altro che lo zio di quest'ultimo: lo stesso che tiene in ostaggio sua nipote, ovvero la sorella di Simon.\n\"Rappresaglia\".\nTrama.\nMark decide di interrogare Lloyd affinch\u00e9 questo gli riveli il suo flashforward a pieno, portandolo a casa dell'agente per ricostruire la scena del salto in avanti. Sembra che nel momento in cui egli si alzava dal letto abbia visto una formula di fisica scritta con un rossetto di Olivia sullo specchio della camera da letto. Oltre a ci\u00f2 Lloyd finalmente confessa di conoscere quel misterioso D. Gibbons, da tempo protagonista del mosaico di Mark. L'uomo in realt\u00e0 si chiama Dyson Frost e dice di averlo incontrato una volta durante una conferenza. In seguito ad altre ricerche, Mark scopre che in passato Frost aveva operato su animali e decide di avviare una spedizione per la Somalia. Nel frattempo Zoey, la fidanzata di Demetri, decide di entrare anch'essa nell'indagine mosaico, affinch\u00e9 scopra qualcosa riguardo all'uccisione del suo futuro marito, scontrandosi per\u00f2 proprio con quest'ultimo che \u00e8 infastidito dal comportamento ossessivo della ragazza, anche se comprende che lo sta facendo solo perch\u00e9 lo ama e l'idea di perderlo la spaventa. Neanche il tempo di aver ritrovato finalmente sua figlia che Tracy viene rapita da uomini mascherati e rinchiusa in una scatola; Aaron si mette subito alla ricerca della sua amata figlia anche se questo gli coster\u00e0 probabilmente la vita. Per metter fine alle continue ossessioni di Zoey, Demetri decide di rivelarle che ha intenzione di far distruggere la pistola di Mark (quella che lo uccider\u00e0) sollevando il morale della sua futura moglie. Ma \u00e8 troppo tardi: la pistola \u00e8 misteriosamente scomparsa.\n\"I migliori angeli\".\nTrama.\nL'indagine Mosaico porta i protagonisti in Somalia per indagare sulla misteriosa torre che nel 1991 aveva causato un altro blackout. La squadra per\u00f2 viene bloccata da un militante locale che decide di tenerli in ostaggio e racconta nel frattempo la sua storia. Era proprio lui il giovane pastore della puntata \"137 Sekunden\" che vedeva morire davanti a s\u00e9 centinaia di corvi e l'intera popolazione del suo villaggio. Nel suo flashforward parla di aver visto lui protagonista di un discorso di pace e cooperazione e insieme a Janis decifrano le parole proprio di quel discorso che si ritrover\u00e0 a tenere di fronte migliaia di spettatori. L'indagine li conduce finalmente all'interno della torre, dove vi sono delle interviste registrate agli abitanti del villaggio e un messaggio personale per Demetri da parte del misterioso D. Gibbons. Nel frattempo, Olivia cerca di convincere Mark a trasferirsi a Denver affinch\u00e9 non si avveri il loro salto in avanti, soprattutto dopo che sua figlia Charlie \u00e8 finalmente riuscita a rivelare cosa ha visto nel suo salto in avanti. L'idea di annunciarlo l'angosciava cos\u00ec tanto perch\u00e9 nel flashforward la piccola Charlie vedeva due uomini che dicevano che suo padre era morto.\n\"Sacrificio di donna\".\nTrama.\nMark decide di andarsene da casa per proteggere Olivia e Charlie e affida loro, in un primo momento a loro insaputa, una guardia del corpo che le tenga costantemente sorvegliate. Intanto Vogel e Mark decidono di scoprire chi \u00e8 la misteriosa talpa che da mesi si nasconde negli uffici dell'FBI: come prima mossa scoprono una microspia nella tastiera della lettera M del computer di Mark e successivamente, grazie all'aiuto di Janis, trovano il nome della talpa: l'agente Mercie. Intanto Keiko, la misteriosa ragazza giapponese protagonista della visione di Bryce, trova lavoro a Los Angeles come meccanica, in attesa dell'incontro col giovane dottore. Dopo aver trovato la talpa, arriva una sconvolgente rivelazione: a quanto pare la talpa mandata da Frost non \u00e8 una sola, anche Janis, l'innocente volto dell'FBI, \u00e8 a insaputa degli altri, la seconda talpa pronta a sabotare i piani del Mosaico di Mark.\n\"Finch\u00e9 morte non ci separi\".\nTrama.\nDemetri decide di anticipare le nozze con la sua compagna Zoey poich\u00e9 la data della sua uccisione si avvicina sempre di pi\u00f9. Mentre Mark \u00e8 sempre impegnato con le indagini del blackout, il rapporto tra Olivia e Lloyd aumenta sempre pi\u00f9 dopo che questa si fa influenzare dal suo salto in avanti. La sera prima del matrimonio, Janis rivela a Demetri che aspetta un bambino da lui, dopo il rapporto sessuale che i due avevano avuto nella missione in Somalia. Mentre \u00e8 nel suo appartamento a prepararsi per il grande evento, Demetri viene violentemente colpito da Dyson Frost il quale lo fa svenire e in seguito lo rapisce. In seguito lo nasconde nei sedili posteriori della sua macchina per poi scendere nello stesso parco giochi dove si trova Charlie, la bambina di Olivia e Mark, e dare a questi un messaggio per suo padre.\n\"Il giardino dei sentieri che si biforcano\".\nTrama.\nLa squadra dell'FBI si mette alla ricerca di Demetri, rapito da Dyson Frost (che tenta di evitare il proprio assassinio, pi\u00f9 volte previsto nei suoi flashforward). Nel frattempo Olivia scopre chi \u00e8 stato a mandarle quel misterioso messaggio che svelava in parte il flashforward di Mark, trattasi del barbone ucciso da Frost qualche giorno prima. Per salvare la vita di Demetri, Mark parte per una missione segreta guidata nientedimeno che da Frost, il quale tiene in ostaggio Demetri con una pistola a sensori pronta a sparare a un'ora prestabilita. Mentre Mark e Frost parlano, quest'ultimo viene per\u00f2 ucciso da Alda, la quale pronuncia la frase \u00abNon oggi Mark\u00bb. Grazie a Zoey e alle informazioni date in precedenza da Frost, Mark riesce a trovare Demetri, ma il tempo sta per scadere e la pistola di Mark \u00e8 pronta a sfrecciare il suo proiettile sul cuore di Demetri. Sempre grazie alle informazioni di Frost, Mark riesce ad evitare la morte di Demetri. Mark ricorda ai compagni ci\u00f2 che vi era scritto in alto alla lavagna dove Frost aveva disegnato i possibili futuri che si sarebbero avvicendati: \"12 dicembre 2016 - La fine\".\n\"Goodbye Yellow Brick Road\".\nTrama.\nNell'episodio viene svelato come Janis fosse stata incaricata due anni prima del blackout come talpa nell'ufficio dell'FBI e di come sia difficile il suo misterioso lavoro; essa viene infatti prima contattata anche dalla CIA, affinch\u00e9 faccia il doppio gioco e funga da talpa per conto dei servizi segreti all'interno della misteriosa organizzazione di cui Frost fa parte. Nel frattempo Olivia si ritrova ancora una volta faccia a faccia con Gabriel, lo strano uomo che aveva incontrato precedentemente ad un caf\u00e8, il quale si scopre essere nient'altro che uno dei pazienti che Frost sottoponeva a una terapia insieme ad altre \"cavie\" in un ospedale psichiatrico dal nome Raven River. I pazienti infatti venivano forzati da Frost a scrivere i loro salti in avanti ai quali egli sottoponeva attraverso un'iniezione. Recatosi all'ospedale, Gabriel rivela che nei suoi salti in avanti egli vedeva Olivia sposata con Lloyd e non con Mark, ed \u00e8 per questo motivo che Gabriel la sta continuamente pedinando: se le cose non andranno come le sue visioni, non potranno risolvere il puzzle. Intanto Mark, riflettendo sulle ultime parole di Frost in fin di vita (\"Verrai salvato dalla donna che vedi tutti i giorni\"), riesce a trovare il misterioso anello usato dal Sospettato Zero che permise a questi di non cadere nell'effetto del flashforward. Dopo aver fallito come nell'ultima missione, viene ordinato a Janis di rubare l'anello trovato da Mark e di ucciderlo una volta per tutte.\n\"Correzione di rotta\".\nTrama.\nDemetri e l'agente Banks sono sulle tracce di un assassino che perseguita le persone sopravvissute al tragico destino visto nei loro flashforward. Una volta trovato, Demetri cerca di ucciderlo prima che a sua volta l'assassino tenti di uccidere una donna che sarebbe dovuta morire in pochi giorni, ma Fiona accidentalmente la investe. Tornati in ufficio, Fiona riceve la chiamata dal dottore dell'ospedale dicendole che le condizioni della donna non sono delle migliori e si rende conto ben presto che la conversazione che stava facendo non era altro quella che avrebbe dovuto tenere Gough nel suo salto in avanti. Fiona si autoconvince che quindi il 29 aprile il dottore la ricontatter\u00e0 annunciandole la morta di Celia. Nel frattempo Mark decide di aiutare Simon a ritrovare sua sorella, Annabelle, e riesce anche a scoprire il motivo per il quale l'hanno catturata. Intanto Lloyd si sente in colpa dopo che, partecipando ad un notiziario televisivo, ha assicurato in diretta che il flashforward non aveva causato nessun danno a livello cerebrale, pur non avendone l'assoluta certezza: per questo Olivia decide di aiutarlo con le sue competenze mediche. Nicole scopre che Keiko, la ragazza vista nel flashforward di Bryce, si trova in prigione, e decide di dirlo a quest'ultimo. Ma proprio nel momento in cui sta per rivelargli dove si trova la misteriosa ragazza, Bryce comunica a Nicole che \u00e8 guarito del tutto dal cancro e che egli si \u00e8 innamorato di lei. Recuperata finalmente Annabelle, Mark chiede informazioni alla ragazza riguardo ai suoi rapitori: la ragazza risponde che suo fratello avrebbe dovuto causare un nuovo blackout globale.\n\"Il negoziato\".\nTrama.\nIl giorno prima del blackout, Mark deve mettere in sicuro la vita di Gabriel. A Janis viene ordinato di uccidere Mark, ma non riesce ad affrontare un compito del genere. Intanto la fidanzata di Demetri decide di prenotare un volo per le Hawaii affinch\u00e9 i due passino finalmente del tempo da soli, ma Demetri non sa se andare o no. La vita di Aaron \u00e8 in pericolo pi\u00f9 che mai, ma sembra finalmente aver scoperto il luogo dove si trova nascosta sua figlia. Nonostante Stan intimi ad Aaron di non andare a riprendere sua figlia, questi disobbidisce e riesce nel suo intento. Durante una conversazione Mark chiede a Gabriel se in futuro Olivia e Lloyd staranno bene insieme e staranno al sicuro, e Gabriel afferma di s\u00ec. Grazie ad una delicata operazione, Mark e la squadra dell'FBI riescono a catturare Hellinger, il quale viene arrestato e portato nell'ufficio. \u00c8 proprio nei parcheggi sotterranei di quest'ultimo che Mark rivela a Janis di aver scoperto che anche lei \u00e8 una delle talpe mandate dalla CIA per sabotare il mosaico dell'agente Benford. Tornata a casa, Janis riceve la visita a sorpresa di Simon che chiede di aiutarlo.\n\"Conto alla rovescia\".\nTrama.\n\u00c8 finalmente arrivato il giorno dei flashforward, e il mondo \u00e8 in attesa di scoprire se le loro visioni diverranno o meno realt\u00e0. Mark continua a interrogare Hellinger, nel tentativo di scoprire quando si terr\u00e0 il prossimo blackout. Hellinger non risponde alle domande di Mark e lo provoca dicendogli che sua figlia Charlie non pianger\u00e0 la scomparsa di suo padre. Questo scatena la furia di Mark che inizia a prendersela con Hellinger finch\u00e9 non viene trascinato fuori dall'edificio. Demetri intanto si ritrova coinvolto nel piano di Simon di entrare all'NLAP per tentare di fermare il flashforward che incombe. Lloyd riesce a risolvere la complessa equazione che aveva visto nella sua visione, con l'aiuto di suo figlio. L'uomo decide allora di telefonare ad Olivia per darle la notizia e per chiederle quando torner\u00e0 a casa, in modo tale che il salto in avanti si avveri, ma Olivia dice che non torner\u00e0 a casa con sua figlia Charlie. Tracy combatte per la sua vita sostenuta da suo padre Aaron che nel frattempo scopre il motivo per cui sua figlia era tenuta prigioniera di Jericho. Intanto assistiamo a una serie di eventi che sembrano non far avverare i salti in avanti: dopo aver detto la verit\u00e0 a Bryce, Nicole gli fornisce l'indirizzo del penitenziario in cui si trova Keiko, ma \u00e8 troppo tardi, la madre ha gi\u00e0 pagato la cauzione ed \u00e8 uscita; Mark accetta da uno sconosciuto una bottiglia di alcool, al quale Mark non riesce a resistere, provocando poi una rissa e finendo in prigione.\n\"Ipotesi di futuro\".\nTrama.\nMentre tutto il mondo aspetta l'ora esatta in cui le loro visioni si avvereranno, Mark scopre quando avverr\u00e0 il prossimo blackout: alle 22:14 del 29 aprile 2010, quindi nell'arco di pochissimi minuti. Nel frattempo Demetri, Janis e Simon si trovano di fronte ai cancelli dell'NLAP e decidono di escogitare un piano per distrarre il guardiano appostato proprio l\u00ec di fronte. Cos\u00ec Janis finge di sentirsi male a causa della gravidanza, permettendo a Demetri e Simon di entrare. Nel frattempo la madre di Keiko, vedendo sua figlia triste e abbattuta, decide di creare confusione all'aeroporto affinch\u00e9 sua figlia incontri il misterioso uomo della sua visione; contemporaneamente Bryce scopre all'ufficio immigrazione che il recapito di Keiko \u00e8 presso un sushi bar, e nell'andarci incontra Nicole, che dopo avergli chiesto scusa scappa e in un incidente finisce in un laghetto con l'auto, dove la persona che pensava volesse annegarla riesce a salvarla. Lloyd, dopo aver trovato Olivia e Charlie in spiaggia, chiede alla donna di aiutarlo a far avverare la sua visione rientrando cos\u00ec a casa: qui \u00e8 Dylan a scrivere la formula, assimilata riordinando le carte del padre, sullo specchio.\nMark cerca di salvarsi, buttandosi in un elicottero in volo vicino ad una finestra dell'edificio dell'FBI, ma mentre \u00e8 sul punto di saltare il black out colpisce il mondo: l'edificio esplode, e non \u00e8 chiaro se Mark riesca a fuggire.\nPartono quindi delle sequenze casuali di flashforward, da cui sembra che la visione risalga stavolta al 2015. In una di queste Charlie, ormai adolescente, si gira sorridente e dice: \"L'hanno trovato!\". Mentre il resto del mondo \u00e8 svenuto Lita, la donna che aveva assoldato Janice, con un anello al dito trasporta il suo corpo inerte su una sedia a rotelle fuori dall'ospedale."}
{"id": "2660302", "revid": "125224421", "url": "https://it.wikipedia.org/wiki?curid=2660302", "title": "Galleria delle Vittorie", "text": "La Galleria delle Vittorie era una galleria commerciale di Palermo.\nStoria.\nLa galleria fu progettata dall'architetto Paolo Bonci e venne inaugurata il 2 ottobre del 1935, in pieno periodo fascista tentando di imitare le gallerie presenti in altre citt\u00e0 italiane. \u00c8 formata da un edificio a 5 elevazioni a base quadrangolare, al centro di ogni faccia dell'edificio \u00e8 presente un ingresso alla galleria sormontato dal nome stesso, l'accesso agli appartamenti dei piani superiori avviene attraverso la galleria centrale. Uno degli ingressi si affaccia su via Maqueda. Sulle facce dei quattro ingressi sono presenti affreschi, di chiara ispirazione fascista e stile futurista, disegnati dal pittore Alfonso Amorelli, le scene mostrano uomini dall'aspetto eroico nell'atto di sottomettere uomini di colore. Infatti questa galleria \u00e8 dedicata alle vittorie dell'Italia, in particolare alla prima guerra mondiale e alla Guerra d'Etiopia conclusa da poco.\nL'interno della galleria \u00e8 di forma quadrangolare e aveva un tetto in vetro, ormai totalmente distrutto, e travi di metallo. Il lucernario, progettato da Salvatore Gregorietti, presentava un disegno geometrico. La galleria versa in stato di abbandono dagli anni settanta, con una riapertura nell'estate del 2014.\n\u00c8 uno dei pochi esempi di galleria commerciale in Sicilia insieme alla Galleria Vittorio Emanuele III e alla Galleria INPS entrambe a Messina.\nAttualmente sono attive all'interno due attivit\u00e0 commerciali."}
{"id": "2660304", "revid": "36426", "url": "https://it.wikipedia.org/wiki?curid=2660304", "title": "Orto botanico di Amsterdam", "text": "L'Orto botanico di Amsterdam \u00e8 un giardino botanico situato nella citt\u00e0 di Amsterdam, nei Paesi Bassi. Uno dei pi\u00f9 antichi al mondo, fu fondato nel 1638 dalla cittadinanza per fungere da giardino di erbe medicinali per medici e farmacisti. Contiene pi\u00f9 di seimila alberi e piante tropicali ed indigene. La monumentale \"Palm House\", realizzata nel 1911 dal progettista olandese Jo van der Mey, \u00e8 nota per la sua collezione di cicadofite.\nRecente aggiunta all'Orto, una serra di ingenti dimensioni che riproduce tre differenti climi tropicali.\nStoria.\nNel 1682 il consiglio comunale di Amsterdam decise di costituire un nuovo orto botanico, che fu finanziato dai medici e dai farmacisti associati al \"Collegium Medicum\" ed al \"Collegium Chirurgicum\". Furono nominati commissari Johan Huydecoper van Maarseveen, amministratore della VOC e borgomastro, e Jan Commelin, consigliere comunale, farmacista e mercante. Questi, tramite i loro contatti con proprietari immobiliari e collezionisti di piante sia nei Paesi Bassi che all'estero e col concorso delle navi della VOC e della WIC riuscirono a mettere insieme un gran numero di specie di piante medicinali, ornamentali e da serra, non solo locali, ma anche esotiche provenienti dall'Asia, dal Sudafrica e dal Sud America.\nLa collezione iniziale dell'orto botanico fu cos\u00ec costituita e questo non fu pi\u00f9 semplicemente orto medico, adibito cio\u00e8 alla coltivazione di piante con propriet\u00e0 medicamentose, ma le piante e le sementi ottenute furono anche commerciate. Un'unica pianta di caff\u00e8, \"Coffea arabica\", nella collezione dell'orto serv\u00ec come \"madre\" di un'intera coltura del caff\u00e8 nell'America centrale e meridionale.\nAllo stesso modo, due piccole palme da olio portate in vasi dalla VOC da Mauritius, un'isola dell'oceano Indiano, produssero i semi dopo sei anni, e questi furono diffusi in tutto il Sud-est asiatico, diventando la principale fonte di rendita nelle Indie Orientali Olandesi ed ora nell'Indonesia.\nLe collezione di piante costituitasi nel XVII secolo fu anche documentata da un atlante, l'Atlante Moninckx, contenente 425 acquerelli di piante esotiche, e da un catalogo il \"Horti medici Amstelodamensis rariorum historia plantarum: descriptio et icones\" (\"Storia delle piante rare dell'orto botanico di Amsterdam: descrizione ed immagini\") di Jan e Caspar Commelin.\nTra il 1885 ed il 1918 Hugo de Vries fu il direttore dell'Orto."}
{"id": "2660305", "revid": "118680907", "url": "https://it.wikipedia.org/wiki?curid=2660305", "title": "Stephen King Goes to the Movies", "text": "Stephen King Goes to the Movies \u00e8 la nona antologia di racconti di Stephen King.\nStephen King ha scelto di riunire in un unico volume cinque suoi racconti che hanno ispirato altrettanti film. Nelle nuove introduzioni firmate dall'autore per commentare il rapporto fra scrittura e cinema, King raccoglie riflessioni, curiosit\u00e0, backstage dei film realizzati dalle grandi major di Hollywood e tratti dai suoi racconti pi\u00f9 famosi.\nRacconti.\n\"1408\".\nPubblicato originariamente nella raccolta \"Tutto \u00e8 fatidico\".\nTrama.\nMike Enslin \u00e8 uno scrittore specializzato nella pubblicazione di storie basate su posti infestati dai fantasmi. Il suo prossimo libro sar\u00e0 basato sulle storie di una camera dell'hotel Dolphin sulla sessantaseiesima strada di New York, la camera 1408. Decide quindi di soggiornare in quella stanza. Il direttore Olin, racconta il motivo per cui quella stanza non \u00e8 pi\u00f9 stata assegnata a nessuno negli ultimi 20 anni: in quella stanza ci sono stati 12 suicidi e 30 morti naturali nell'arco di 68 anni. Elsin rimane impressionato, ma il suo scetticismo non lo fa desistere. Appena entra esamina la stanza, dettando tutto al registratore portatile, ma i pensieri cominciano a diventare offuscati. Terrorizzato, Enslin tenta di uscire dalla stanza ma la porta non si apre. Prova a chiamare la reception ma sente una voce forte, gracchiante che inizia a contare: \" \"Questo \u00e8 il nono! Questo \u00e8 il decimo! Dieci! Abbiamo ucciso i tuoi amici! Ogni amico \u00e8 morto! Questo \u00e8 il sesto! Sei!\".\n\"Il Compressore\".\nPubblicato originariamente nella raccolta \"A volte ritornano\".\nTrama.\nIl racconto narra di un poliziotto che indaga su strani decessi avvenuti in una lavanderia industriale. Le indagini lo porteranno alla conclusione che il responsabile di tutte le morti \u00e8 un'entit\u00e0 maligna che vive all'interno di un macchinario dello stabilimento.\n\"Uomini bassi in soprabito giallo\".\nPubblicato originariamente nella raccolta \"Cuori in Atlantide\".\nTrama.\nBobby Garfield, un bambino come tanti, vive nella cittadina di Harwich, nel Connecticut. La sua vita ha una svolta radicale quando nella sua palazzina si trasferisce un uomo anziano, Ted Brautigan. Ted \u00e8 una persona molto riservata e misteriosa, ma prende subito in simpatia Bobby, indirizzandolo verso la buona lettura, dandogli il lavoro di leggere le notizie sul giornale per lui e dandogli un compito molto particolare: avvisarlo se per caso dovesse vedere degli uomini bassi in soprabito giallo. Ma Ted nasconde un segreto: quegli uomini lo stanno cercando perch\u00e9 vogliono sfruttare il suo particolare potere mentale.\n\"Rita Hayworth e La Redenzione Di Shawshank\".\nPubblicato originariamente nella raccolta \"Stagioni diverse\". Da questo racconto \u00e8 stato tratto il film con Tim Robbins e Morgan Freeman \"Le ali della libert\u00e0\"\nTrama.\nAndy Dufresne, un mite banchiere, viene incarcerato nel carcere di Shawshank nel 1947, con l'accusa di aver assassinato la moglie e il suo amante. Come tutti i detenuti, si proclamer\u00e0 sempre innocente.\nNel carcere Andy verr\u00e0 preso di mira da un gruppo di detenuti, \"Le Sorelle\", il cui hobby principale consiste nello stuprare gli altri detenuti.\nFar\u00e0 anche la conoscenza di Red (il narratore della storia), con il quale stringer\u00e0 poi una bellissima amicizia. Red \u00e8 la tipica persona che riesce a trovare di tutto, dalle sigarette ad ogni altro oggetto. A lui Andy chieder\u00e0 di reperirgli Rita Hayworth.\nLe capacit\u00e0 contabili dell'uomo, lo faranno entrare nelle grazie del temuto e spietato direttore Norton, la cui cattiveria \u00e8 pari solo alla sua religiosit\u00e0. Sfruttando le conoscenze di Andy, riuscir\u00e0 a riciclare il denaro sporco proveniente dal programma \"Dentro-Fuori\": i detenuti lavorano fuori del carcere per una paga molto bassa.\nUn giorno, Andy sente da un altro prigioniero una storia su qualcuno che si vantava di aver ucciso un ricco golfista e la moglie di un qualche banchiere, ed aver fatto rinchiudere lui per i delitti. Venuto a conoscenza di questo, Andy inizia a sperare che la sua innocenza venga finalmente riconosciuta, e progetta di chiedere la riapertura del suo processo. Per farlo, per\u00f2, ha bisogno del permesso di Norton, che, ovviamente, si guarda bene dal concedere.\n\"I Figli Del Grano\".\nPubblicato originariamente nella raccolta \"A volte ritornano\".\nTrama.\nUna coppia, mentre guida nelle campagne del Nebraska, investe un ragazzo che attraversava di corsa la strada. Giungono quindi a Gatlin, una piccola cittadina dall'aria abbandonata, alla ricerca della polizia. I due scopriranno che anni prima i bambini della citt\u00e0 uccisero gli adulti abbracciando il culto pseudo-cristiano di un demone in agguato nei campi di grano (conosciuto come \"Colui che Cammina tra i Filari\") che pretende che chiunque sia oltre i diciannove anni venga sacrificato.\nTrasposizioni Cinematografiche.\nDi seguito i film che sono stati tratti dai racconti:"}
{"id": "2660308", "revid": "287204", "url": "https://it.wikipedia.org/wiki?curid=2660308", "title": "Jasmin Perkovic", "text": ""}
{"id": "2660309", "revid": "106456", "url": "https://it.wikipedia.org/wiki?curid=2660309", "title": "John Pilger", "text": "Biografia.\nNasce a Bondi, nelle vicinanze di Sydney, Australia e frequenta la Sydney Boys High School, dove fonda il giornale studentesco \"The Messenger\".\nInizia la carriera di giornalista al \"Sydney Sun\" nel 1958 con lavori di secondo piano dopo di che viene assunto al \"The Daily Telegraph\" australiano.\nNei primi anni sessanta si trasferisce a Londra, dove viene assunto dal \"Daily Mirror\". Da allora vive in Inghilterra.\nDurante il periodo al \"Daily Mirror\", Pilger \u00e8 corrispondente in Vietnam durante la guerra, in Cambogia, Egitto, India, Bangladesh e Biafra. Successivamente escono documentari e libri che accrescono la sua reputazione. Il suo film \"Year Zero\" del 1979 ha portato alla ribalta le atrocit\u00e0 dei Khmer rossi in Cambogia. Pilger stesso ha sostenuto con documenti che i Khmer Rossi erano finanziati non solo dalla Cina ma anche, segretamente, dagli stessi Stati Uniti (che difatti appoggeranno, all'ONU, il deposto governo della \"Kampuchea\" fino al 1992), in funzione anti-sovietica e anti-vietnamita. Altri suoi documentari raccontano dell'abuso dei diritti umani in Australia, Palestina, Timor Est, Iraq in conseguenza delle sanzioni delle Nazioni Unite.\nIl suo ultimo film \"War on Democracy\" \u00e8 stato presentato al Festival di Cannes nel 2007.\nPilger ha ricevuto numerosi premi e dottorati per le sue battaglie per i diritti umani ed \u00e8 stato nominato per ben due volte \"Giornalista dell'anno\" (\"Journalist of the Year\") in Inghilterra.\nNel dicembre 2010, insieme ad altre quattro personalit\u00e0 del cinema e del giornalismo tra cui Ken Loach, si offre come garante nella richiesta di libert\u00e0 su cauzione per il giornalista e attivista Julian Assange, fondatore di WikiLeaks, accusato di aver avuto rapporti sessuali non protetti in Svezia e arrestato per questo in Gran Bretagna, nonch\u00e9 a rischio di estradizione negli USA dove verrebbe incriminato per spionaggio (Assange ha successivamente ottenuto asilo politico nell'ambasciata dell'Ecuador). \u00c8 inoltre tra i firmatari di una lettera aperta in supporto al giornalista."}
{"id": "2660310", "revid": "124808", "url": "https://it.wikipedia.org/wiki?curid=2660310", "title": "Orto Botanico di Amsterdam", "text": ""}
{"id": "2660312", "revid": "287204", "url": "https://it.wikipedia.org/wiki?curid=2660312", "title": "Marco Buljevic", "text": ""}
{"id": "2660314", "revid": "599013", "url": "https://it.wikipedia.org/wiki?curid=2660314", "title": "Robbie Dixon", "text": "Biografia.\nNato a North Vancouver, in Nor-Am Cup ha esordito nella discesa libera di Lake Louise del 6 gennaio 2001 (62\u00ba) e ha colto la prima vittoria, nonch\u00e9 primo podio, il 12 dicembre 2005 a Panorama in supergigante. In Coppa del Mondo ha debuttato il 26 novembre 2006 nel supergigante tenutosi a Lake Louise, finendo 46\u00ba. Il 2 marzo 2008 ha ottenuto a Lillehammer Kvitfjell nella medesima specialit\u00e0 il suo miglior piazzamento nel circuito, classificandosi al 4\u00ba posto.\nHa partecipato ai Mondiali del 2009 a Val-d'Is\u00e8re (20\u00b0 in supergigante, 21\u00b0 in slalom gigante, non ha concluso la combinata); nella stessa stagione ha ottenuto, il 14 marzo a Lake Placid, la sua ultima vittoria, nonch\u00e9 ultimo podio, in Nor-Am Cup, in slalom gigante. Ai XXI Giochi olimpici invernali di \u00e8 stato 24\u00b0 nello slalom gigante e non ha concluso la discesa libera e il supergigante.\nIl 3 dicembre 2011 a Beaver Creek ha bissato il suo miglior piazzamento in Coppa del Mondo, ancora in supergigante (4\u00ba), e il 18 gennaio 2014 ha disputato la sua ultima gara nel circuito, la discesa libera della Lauberhorn di Wengen (44\u00ba); la sua ultima gara in carriera \u00e8 stato il supergigante di Nor-Am Cup del 14 marzo 2016 ad Aspen, che non ha completato.\nPalmar\u00e8s.\nNor-Am Cup.\nNor-Am Cup - vittorie.\nLegenda:\nSG = supergigante\nGS = slalom gigante"}
{"id": "2660319", "revid": "287204", "url": "https://it.wikipedia.org/wiki?curid=2660319", "title": "Kestutis Marciulionis", "text": ""}
{"id": "2660320", "revid": "339392", "url": "https://it.wikipedia.org/wiki?curid=2660320", "title": "Pala eolica", "text": ""}
{"id": "2660323", "revid": "51323", "url": "https://it.wikipedia.org/wiki?curid=2660323", "title": "Psycho thriller", "text": ""}
{"id": "2660340", "revid": "830939", "url": "https://it.wikipedia.org/wiki?curid=2660340", "title": "Monica B\u00eerl\u0103deanu", "text": "Ha studiato legge all'Universit\u00e0 di Ia\u0219i. \u00c8 stata un volto televisivo molto noto in Romania, prima di accettare il suo primo ruolo cinematografico nel 2004. Un anno dopo imperson\u00f2 un'infermiera nel pluripremiato film \"La morte del signor Lazarescu\" e fu fra i protagonisti del film horror \"Incubus\". Nel 2006 interpret\u00f2 una piccola parte nella serie televisiva \"Lost\" nell'episodio \"The Hunting Party\", come Gabriela, una ricca italiana.\nBiografia.\nDopo la scuola secondaria si iscrisse ad una scuola per maestre d'asilo, ma cambi\u00f2 istituto all'ultimo anno di corso, recuperando le materie necessarie per iscriversi a legge all'universit\u00e0 l'anno successivo. Suo padre mor\u00ec poco prima che lei superasse il test universitario di ammissione e dovette cos\u00ec mantenersi gli studi da sola, lavorando part-time come cameriera e come promoter per diverse compagnie. Quando le fu proposto di posare per un catalogo di lingerie accett\u00f2, diventando una piccola celebrit\u00e0 locale. Durante il suo primo anno di universit\u00e0 partecip\u00f2 ad un concorso di bellezza, \"Miss Transylvania\" e le venne offerto un contratto con un'agenzia di modelle di Bucarest, la M.R.A. Per due anni apparve in diversi spot televisivi, continuando nel frattempo gli studi.\nAl suo terzo anno di universit\u00e0 fu chiamata per un'audizione da un nuovo canale televisivo che doveva partire in quei giorni, B1 TV. La sua carriera televisiva inizi\u00f2 con uno show quotidiano intitolato \"La strada\" come co-conduttrice: era un programma per teenager che le port\u00f2 ancora pi\u00f9 notoriet\u00e0, stavolta a livello nazionale. Poco dopo apparve sulle copertine di diverse riviste, rilasci\u00f2 alcune interviste e cominci\u00f2 ad ottenere sempre pi\u00f9 successo: in pochi mesi ottenne il suo personale programma televisivo, uno show quotidiano di mezz'ora.\nNel novembre 2002 il quotidiano \"Beau Monde\" la nomina \"pi\u00f9 bella celebrit\u00e0 rumena\" e in dicembre \"TV Mania\", la pi\u00f9 conosciuta guida TV rumena, la sceglie come \"Star TV pi\u00f9 sexy\". Il suo programma in televisione continuava, come anche la serie di premi e riconoscimenti. A febbraio 2003 la rivista \"VIVA\" la nomin\u00f2 \"la pi\u00f9 bella donna rumena\" e in luglio \"FHM\" la incorona \"donna pi\u00f9 sexy\". A dicembre fu di nuovo premiata da \"TV Mania\" come \"Star TV pi\u00f9 sexy\". Nel frattempo lei conduceva la serie \"Extravacanzza\" in televisione. Il 2004 inizia con una nuova sfida: lo show \"Viata in Direct\" (\"Vita in diretta\").\nA febbraio 2004 la rivista \"Viva\" la nomina ancora \"Celebrit\u00e0 pi\u00f9 sexy\" e in dicembre 2004 fu ancora premiata da TV Mania \"Star TV pi\u00f9 sexy\". In quell'anno, la B\u00eerl\u0103deanu frequent\u00f2 a Los Angeles una scuola di recitazione per migliorare le sue capacit\u00e0 di conduttrice. Negli USA la sua carriera ebbe una svolta improvvisa: inizi\u00f2 a recitare come attrice cinematografica. Recit\u00f2 la parte di una teenager in una commedia, \"Buds for Life\", e per la fine dell'anno ricevette un ruolo nel suo primo film rumeno, \"La morte del signor Lazarescu\". Questo film ha ottenuto pi\u00f9 di 30 premi, compreso il premio \"Un Certain Regard\" al Festival di Cannes 2005 e un \"Silver Hugo\" al Chicago International Film Festival.\nHa ricevuto inoltre una nomination a miglior film straniero agli Independent Spirit Awards 2006: da allora ha interpretato parti via via pi\u00f9 importanti nei film \"Incubus\", \"Living &amp; Dying\", \"Fall Down Dead\", \"Il mistero della miniera di smeraldi\", \"Lombarzilor 8\" e \"Second in Command\". Il film \"Francesca\", dove interpreta la parte principale, \u00e8 stato citato in giudizio nel 2009 dalla deputata Alessandra Mussolini, che ha cercato senza successo di bloccarne la diffusione per una frase ingiuriosa nei suoi confronti contenuta nei dialoghi.\nVita privata.\nMonica B\u00eerl\u0103deanu ha una relazione con Bobby P\u0103unescu, produttore e regista, uno degli uomini pi\u00f9 ricchi in Romania."}
{"id": "2660344", "revid": "287204", "url": "https://it.wikipedia.org/wiki?curid=2660344", "title": "Davorin Dalipagic", "text": ""}
{"id": "2660348", "revid": "339392", "url": "https://it.wikipedia.org/wiki?curid=2660348", "title": "Monica Dean", "text": ""}
{"id": "2660349", "revid": "695155", "url": "https://it.wikipedia.org/wiki?curid=2660349", "title": "Leif Kristian Haugen", "text": "Dalla stagione 2017-2018 ha aggiunto al proprio il cognome della coniuge \u00e8 si \u00e8 iscritto alle liste FIS come Leif Kristian Nestvold-Haugen.\nBiografia.\nStagioni 2003-2010.\nHaugen, specialista delle prove tecniche, ha iniziato a disputare gare FIS nel novembre del 2002 e ha esordito in Coppa Europa il 1\u00ba marzo 2005 a Madesimo (senza concludere lo slalom speciale in programma) e in Nor-Am Cup l'8 marzo 2008 a Georgian Peaks (4\u00ba in slalom speciale).\nNel 2009 ha colto la prima vittoria, nonch\u00e9 primo podio, in Nor-Am Cup il 5 gennaio a Sunday River in slalom gigante e ha esordito in Coppa del Mondo il 25 ottobre nello slalom gigante tenutosi a S\u00f6lden, terminando la gara al 26\u00ba posto. Nella stessa stagione ha anche debuttato ai Giochi olimpici invernali: a si \u00e8 classificato 28\u00b0 nello slalom gigante e non ha concluso lo slalom speciale.\nStagioni 2011-2021.\nIl 16 gennaio 2011 ha ottenuto a Kirchberg in Tirol il suo primo podio in Coppa Europa (3\u00ba in slalom gigante) e un mese pi\u00f9 tardi ha esordito ai Campionati mondiali: a Garmisch-Partenkirchen 2011 \u00e8 stato 16\u00b0 nello slalom gigante e non ha completato lo slalom speciale.\nNella successiva rassegna iridata di Schladming 2013 si \u00e8 piazzato 24\u00ba nello slalom gigante e 25\u00b0 nello slalom gigante, mentre l'anno dopo ai XXII Giochi olimpici invernali di nelle stesse specialit\u00e0 \u00e8 stato rispettivamente 16\u00b0 e 12\u00b0. Ai Mondiali di Vail/Beaver Creek 2015 non ha completato la prova di slalom gigante; due anni dopo, ai Mondiali di Sankt Moritz 2017, ha vinto la medaglia di bronzo nella medesima specialit\u00e0 e si \u00e8 classificato 15\u00ba nello slalom speciale. Il 4 marzo dello stesso anno ha colto sulla pista Podkoren di Kranjska Gora il suo primo podio in Coppa del Mondo (2\u00ba). Ai XXIII Giochi olimpici invernali di ha vinto la medaglia di bronzo nella gara a squadre e si \u00e8 classificato 8\u00b0 nello slalom gigante e 13\u00ba nello slalom speciale; l'anno dopo ai Mondiali di \u00c5re 2019 \u00e8 stato 7\u00ba nello slalom gigante, 40\u00ba nello slalom speciale e 5\u00ba nella gara a squadre, mentre a quelli di Cortina d'Ampezzo 2021 si \u00e8 classificato 16\u00ba nello slalom gigante e non si \u00e8 qualificato per la finale nello slalom parallelo.\nPalmar\u00e8s.\nCoppa Europa.\nCoppa Europa - vittorie.\nLegenda:\nSL = slalom speciale\nNor-Am Cup.\nNor-Am Cup - vittorie.\nLegenda:\nGS = slalom gigante\nSL = slalom speciale"}
{"id": "2660353", "revid": "1605525", "url": "https://it.wikipedia.org/wiki?curid=2660353", "title": "Pioggia nera su Tokyo", "text": "Pioggia nera su Tokyo (\"Rain Fall\") \u00e8 il primo romanzo di Barry Eisler, nasce con questo libro il personaggio letterario di John Rain.\nPersonaggi.\nJohn Rain.\nJohn Rain \u00e8 nato nel 1952 a Tokyo da padre giapponese che gli impone il nome di Fujiwara Junichi e madre americana.\nSi \u00e8 arruolato nell'esercito statunitense partecipando alla Guerra del Vietnam, un'esperienza che lo segner\u00e0 moltissimo in quanto \u00e8 stato costretto ad uccidere molte persone, anche innocenti.\nTornato in Giappone John diventa mercenario privato; la sua specialit\u00e0 \u00e8 eliminare le sue vittime facendo credere che siano decedute per cause naturali.\nHa lavorato per il \"Partito Liberale democratico giapponese\" (LPD) e per la CIA.\nTrama.\nJohn Rain \u00e8 incaricato di eliminare Yashuito Kawamura, un funzionario governativo corrotto, facendo passare il suo decesso come morte naturale; per fare ci\u00f2 utilizza un sistema elettronico molto sofisticato che provoca a Kawamura un arresto cardiaco. A una settimana dal fatto Rain conosce Midori, una giovane pianista jazz emergente, e inizia a frequentarla scoprendo quasi subito che \u00e8 la figlia di Kawamura. Tra i due nasce una storia d'amore, ma Rain deve proteggerla perch\u00e9 qualcuno li sta cercando: infatti Kawamura possedeva un dischetto criptato che, se diffuso, potrebbe addirittura provocare la caduta del governo."}
{"id": "2660354", "revid": "62004", "url": "https://it.wikipedia.org/wiki?curid=2660354", "title": "Gennadij Georgievi\u010d Vol'nov", "text": ""}
{"id": "2660355", "revid": "1005847", "url": "https://it.wikipedia.org/wiki?curid=2660355", "title": "Monte Grondilice", "text": "Il Monte Grondilice (pron. \"Grond\u00eclice\") \u00e8 un rilievo montuoso italiano delle Alpi Apuane alto 1.809 . Si trova sullo spartiacque che segna il confine tra le province di Lucca (comune di Minucciano) e Massa - Carrara (comune di Fivizzano) nella parte settentrionale del Parco naturale regionale delle Alpi Apuane.\nDescrizione.\nDalla vetta si dipartono tre crinali: verso Nord, la Cresta Garnerone lo congiunge al Pizzo d'Uccello, alto 1781 metri s.l.m.; verso Sud-Ovest un'ampia sella lo collega, attraverso il Monte Rasori, al Monte Sagro, alto 1749 metri s.l.m.; a Est, il Passo delle Pecore lo collega al massiccio dei monti Contrario, alto 1789 metri s.l.m. ed al Monte Cavallo, alto 1895 metri s.l.m.\nA Ovest si apre la Valle di Vinca, a cui si accede dal Passo di Foce di Giovo, a Sud si apre una profonda valle che porta attraverso Biforco, Forno ed Antona, a Massa ed al Tirreno; a Nord della vetta si apre infine la Valle Serenaia, con il vecchio Rifugio Donegani e, in localit\u00e0 Orto di Donna, con il Centro del Parco delle Alpi Apuane. Nei pressi di questi rifugi e del Monte Grondilice, si trova il sentiero che porta al Passo di Foce di Cardeto, che conduce alla salita del Monte Pisanino, il pi\u00f9 alto della Catena Apuana, con i suoi 1946 metri s.l.m. \nDalla vetta la vista spazia sulle cime delle Alpi Apuane, e su tutta la stupenda Valserenaia, con i suoi antichi circhi glaciali; aperta solo verso Nord, la valle \u00e8 racchiusa tra il Pizzo d'Uccello, la Cresta Garnerone, lo stesso Grondilice, il Contrario, ed il Pisanino. Nelle giornate serene, dalla cima del Monte Grondilice si ammirano inoltre l'alto Mar Tirreno, il Mar Ligure di levante, l'Arcipelago Toscano e le montagne della Corsica settentrionale.\nLa vetta del Monte Grondilice pu\u00f2 essere raggiunta con percorsi che comportano il superamento di difficolt\u00e0 di tipo alpinistico; un itinerario \u00e8 il seguente: dalla Val d'Alberghi si giunge attraverso il Canale dei Pradacetti alla Forbice, a Sella Pradacetti ed alla cima.\nPresso il Passo delle Pecore si trova un'interessante via ferrata di notevole interesse alpinistico.\nInteresse speleologico.\nIl Monte Grondilice riveste una importanza fondamentale per la speleologia italiana in quanto ospita due tra le pi\u00f9 profonde grotte individuate in Italia: si tratta dell'abisso Olivifer, profondo 1215 metri, proprio sotto la vetta, e dell'Abisso Satanachia individuato nel 1990 ed esteso ad una profondit\u00e0 di 1040 metri nel 2010."}
{"id": "2660356", "revid": "300067", "url": "https://it.wikipedia.org/wiki?curid=2660356", "title": "Vladimir Tkachenko", "text": ""}
{"id": "2660361", "revid": "1605", "url": "https://it.wikipedia.org/wiki?curid=2660361", "title": "Pavel Lednyov", "text": ""}
{"id": "2660363", "revid": "121100684", "url": "https://it.wikipedia.org/wiki?curid=2660363", "title": "Un disco per l'estate 1981", "text": "L'edizione 1981 di Saint Vincent estate, la manifestazione canora che sostituisce per alcuni anni \"Un disco per l'estate\" e quest'anno denominata pi\u00f9 precisamente \"Saint Vincent - Una canzone per la vostra estate\", \u00e8 suddivisa in due fasi.\nLa passerella dedicata alle canzoni interpretate da artisti affermati, denominata \"Saint-Vincent Estate\", in onda in televisione sulla Rete 1 il 27 giugno, presentata da Gianni Morandi e Barbara d'Urso, con la regia di Antonio Moretti.\nNell'ambito della manifestazione, dalla seconda met\u00e0 di aprile ai primi giorni di giugno, per tre volte alla settimana, vanno in onda su Radiodue delle vetrine sottotitolate \"Voci e motivi in cerca di successo\", presentate dal DJ Pier Maria Bologna. La gara vede di fronte 38 canzoni proposte da altrettanti interpreti poco conosciuti, che gli ascoltatori possono votare tramite una scheda pubblicata settimanalmente sul Radiocorriere TV.\nAlla fase finale da Saint-Vincent vengono ammessi 16 interpreti, le cui esibizioni vengono trasmesse in differita l'8 ed il 15 agosto.\nFinalisti.\nArtisti Affermati e Ospiti"}
{"id": "2660364", "revid": "62004", "url": "https://it.wikipedia.org/wiki?curid=2660364", "title": "Lev F\u00ebdorovi\u010d Kuznecov", "text": ""}
{"id": "2660365", "revid": "104265", "url": "https://it.wikipedia.org/wiki?curid=2660365", "title": "Armoriale dei comuni della provincia di Modena", "text": "Questa pagina contiene le armi (stemmi e blasonature) dei comuni della provincia di Modena."}
{"id": "2660368", "revid": "62004", "url": "https://it.wikipedia.org/wiki?curid=2660368", "title": "Albert Mokeyev", "text": ""}
{"id": "2660370", "revid": "765341", "url": "https://it.wikipedia.org/wiki?curid=2660370", "title": "La presenza di Orfeo", "text": "La presenza di Orfeo \u00e8 la prima raccolta edita di poesie della scrittrice Alda Merini.\nLa raccolta, pubblicata nel 1953 dall'editore Schwarz nella collana di poesia \"Campionario\" diretta da Giacinto Spagnoletti, contiene diverse poesie che la giovane poetessa dedica a quegli amici che in quegli anni hanno avuto fede in lei e le sono stati vicino.\nContenuto.\nTra le liriche pi\u00f9 significative e intense si ricordano \"Lettere\", \"Luce\", \"La presenza di Orfeo\" e \"La notte\".\n\"Lettere\", datata gennaio 1949, \u00e8 dedicata all'amica Silvana Rovelli, cugina di Ada Negri, alla quale aveva fatto leggere alcune sue poesie che erano state sottoposte ad Angelo Roman\u00f2 che, a sua volta, le fece leggere a Giacinto Spagnoletti. In esse, scrive Maria Corti, \"... gi\u00e0 \u00e8 tipico il linguaggio amoroso a connotare una fedele amicizia spirituale\".\n\"Luce\" scritta per Giacinto Spagnoletti che, insieme a \"Il gobbo\", era stata pubblicata da Guanda nell'\"Antologia Poesia italiana contemporanea 1909-1949\" e in seguito in \"Poetesse del Novecento\" edite da Scheiwiller nel 1951 dopo il consiglio del poeta Eugenio Montale e di Maria Luisa Spaziani.\n\"La presenza di Orfeo\" e \"La notte\" per Giorgio Manganelli il suo primo amore che destarono l'ammirazione e lo stupore del poeta Carlo Betocchi per il \"rapito orfismo\" presente soprattutto nella poesia \"La presenza di Orfeo\" che \"incanta per il finale \"benessere assoluto\" dell'amore immanente\".\n\"Ma ci si pu\u00f2 avanzare nella vita/mano che regge e fiaccola portata/e ci si pu\u00f2 liberamente dare/alle dimenticanze pi\u00f9 serene/quando gli anelli multipli di noi/si sciolgono e riprendono in accordo,/quando la garanzia dell'immanenza/ci fasci di un benessere assoluto\".\nIn questi primi volumetti dell'autrice si riconoscono gi\u00e0 quei motivi presenti nella sua futura poesia come l'intrecciarsi dei temi erotici e mistici.\nSe la poesia della giovane Merini non \u00e8 da considerarsi poesia colta, i suoi versi, pervasi da oscuri interrogativi prorompenti e sinceri, appaiono immediatamente alla sua uscita assai originali tanto da far affermare a Spagnoletti, nel risvolto della copertina, che \"Tutto questo forma una poetica che si distacca dal quadro della lirica attuale e le d\u00e0 forse pi\u00f9 vita, pi\u00f9 coraggio; certo le concede quell'aria di giovinezza, anni di adolescenza: la stessa et\u00e0 dell'autrice di queste liriche\".\n\"Ci reggevamo entrambi negli abbracci/ pregando che durassero gli intenti,/ ci promettemmo il \u00absempre\u00bb degli amanti,/ certi nei nostri spiriti d'Iddii.\" (da \"Lettere\")\n\"Cos\u00ec, nelle tue braccia ordinatrici/ io mi riverso, minima ed immensa;\" (da \"La presenza di Orfeo\")\n\"Ardo di mille musiche diverse,/ ma dove \u00e8 tempo di un incontro nuovo,/ resiste il \u201cpoter essere\u201d di te.\" (da \"Lirica\")\n\"Quando si ha in noi il ricordo del passato/ e l'ansia del futuro,/ Cristo, la morte beve/ da noi l'eterno suo sostentamento\u2026/ Ma se il piede dell'anima si ferma/ ad assumere intento/ la voce nuova dei suoi mali nuovi/ e l'energia vitale del dolore,/ ecco che noi si cresce e ci si afferma/ nella pi\u00f9 eccelsa delle conclusioni.\" (da \"La sosta\")\n\"Non \u00e8 ancora per me giunto il momento/ di riposare queste membra stanche/ sull'iniziale della fissit\u00e0!\" (da \"Il pericolo\")\n\"Amo i colori, tempi di un anelito/ inquieto, irrisolvibile, vitale,/ spiegazione umilissima e sovrana/ dei cosmici \"perch\u00e9\" del mio respiro.\" (da \"Colori\")\n\"Avorio concretato fra le mani/ d'estremi crocifissi,/ ronzio di spine ad ogni polpastrello/ delle morbide dita,/ e, dopo, rose, rose di stupore,/ placide nevicate d'innocenza,/ variare d'onde al largo dei tuoi occhi,/ fissit\u00e0 di pupilla,/ vedovi cigni solitari al corso/ dei tuoi fiumi d'amore.\" (da \"S. Teresa del Bambino Ges\u00f9\")\n\"Lasciando adesso che le vene crescano/ in intrichi di rami melodiosi/ inneggianti al destino che trascelse/ te fra gli eletti a cingermi di luce.\" (da \"Lasciando adesso\")\n\"Non tarderanno a sorprendermi/ braccia d'incensi mistici ondeggianti/ al sommo delle mie chiaroveggenze./ N\u00e9 mancheranno i grappoli nevosi/ delle Tue leggiadrissime abbondanze/ al mio secco palato./ Ti vedo, Estasi ripida dell'oro,/ flusso di gemma alzata all'agonia:/ Il Tuo Unico Senso/ occhieggia misterioso e ineluttabile/ dietro cieca persiana./ E Ti canto in segreto/ spiccando gigli e spade dalla gola/ ch'esita a rivelarsi/ in tutta la sua ampiezza prodigiosa.\" (da \"Estasi di S. Luigi Gonzaga\")\nCritica.\nL'accoglienza della critica alla raccolta fu positiva e Mario Luzi scriver\u00e0 nel 1953 a Giacinto Spagnoletti: \"L'ho letto il libro della Merini e, certo, mi ha fatto ancora una forte e ansiosa impressione. \u00c8 un libro molto suggestivo e in alcuni punti veramente convincente: per es. a pag. 9 e a p. 11, non ti sei sbagliato\"\nNel 1954 appare su \u00abParagone\u00bb un saggio di Pier Paolo Pasolini dedicato ai poeti orfici nel quale viene data notevole rilevanza alla poesia della Merini:\"\"E quanto la nostra orripilante istanza positivistica non sia inopportuna, lo sta a dimostrare l'et\u00e0 addirittura prepuberale in cui la Merini ha cominciato a scrivere i suoi versi orfici cos\u00ec settentrionali (nei caratteri stilistici, anche se non si pu\u00f2 dire \"da Rebora in poi\" o \"in su\") nei confronti degli altri versi orfici test\u00e9 esaminati. Rebora no: ma certo il romagnolo Campana, per non parlare dei tedeschi Rilke o George o Trakl, si pu\u00f2 nominare...\"\".\nNon dello stesso parere sar\u00e0 Giancarlo Vigorelli che nel 1955, in un articolo apparso sulla rivista \u00abLa Fiera Letteraria\u00bb , scrive in tono polemico:\"\"e mi pare un errore quello compiuto da Pasolini che ha dato posto alla Merini lungo una ideale \"linea orfica\" della nostra poesia recente. L'orfismo, dove traspare, non \u00e8 che apparente, esterno, \u00e8 di mano di Rilke, o di qualche lettura alla quale la Merini fu sospinta dopo che fu scoperta..., n\u00e9 misticismo n\u00e9 orfismo, ma un elementare metafisicismo\"\"."}
{"id": "2660375", "revid": "2210568", "url": "https://it.wikipedia.org/wiki?curid=2660375", "title": "Prodanelli", "text": "La famiglia Prodanelli (nelle fonti anche \"Prodanello\" o \"Prodaneli\", in croato \"Prodaneli\u0107\", o \"Prodan\u010di\u0107\") fu una famiglia nobile della Repubblica di Ragusa.\nStoria.\nI Prodanelli provennero a Ragusa da Zara, venendo ammessi fra le famiglie nobili nel 1112. Come tutte le casate, si dividero in vari rami, che a loro volta assunsero dei soprannomi: un ramo dei Prodanelli che ebbe una certa importanza fra la fine del Duecento e la prima met\u00e0 del Quattrocento fu quello dei \"Bausella\" (nelle fonti anche \"Bauxella\", \"Baugella\" o \"Bauchella\", in croato \"Bav\u017eeli\u0107\" o \"Bav\u010dili\u0107\").\nFra il 1440 e il 1640 i Prodanelli contarono 24 membri del Maggior Consiglio, pari al 1,09% sul totale. In questi duecento anni, ottennero anche 20 cariche senatoriali (0,61%), 20 volte la qualifica di Rettore della Repubblica (0,84%), 20 membri del Minor Consiglio (0,92%) e 10 Guardiani della Giustizia (1,22%).\nLa famiglia risulta estinta alla fine del XVIII secolo."}
{"id": "2660376", "revid": "697352", "url": "https://it.wikipedia.org/wiki?curid=2660376", "title": "ISUFI", "text": ""}
{"id": "2660380", "revid": "27978749", "url": "https://it.wikipedia.org/wiki?curid=2660380", "title": "Parco Regionale delle Alpi Apuane", "text": ""}
{"id": "2660382", "revid": "79968", "url": "https://it.wikipedia.org/wiki?curid=2660382", "title": "Scuola Galileiana", "text": ""}
{"id": "2660384", "revid": "228587", "url": "https://it.wikipedia.org/wiki?curid=2660384", "title": "Un disco per l'estate 1982", "text": "L'edizione 1982 di Saint Vincent estate, la passerella di canzoni senza gara che sostituisce per alcuni anni \"Un disco per l'estate\", e quest'anno denominata pi\u00f9 precisamente \"Una canzone per la vostra estate\", \u00e8 suddivisa in due fasi.\nLa serata dedicata alle canzoni interpretate da artisti affermati va in onda in televisione sulla Rete Uno luned\u00ec 7 giugno (la trasmissione era prevista per sabato 5, ma viene rinviata a causa di uno sciopero della sede RAI di Torino), presentata da Memo Remigi e Carole Andr\u00e9, con la regia di Luigi Bonori.\nNell'ambito della manifestazione vengono inoltre registrate le esibizioni di alcune voci nuove, che vanno in onda in due serate, denominate \"Saint Vincent giovani\", condotte da Vanna Brosio e trasmesse il 6 ed il 16 luglio."}
{"id": "2660388", "revid": "125367410", "url": "https://it.wikipedia.org/wiki?curid=2660388", "title": "Rule of Rose", "text": "Rule of Rose \u00e8 un videogioco appartenente alla categoria survival horror in terza persona, uscito nel 2006 per PlayStation 2.\nLe sue vicende ruotano attorno a una ragazza, Jennifer, che viene fatta prigioniera da un gruppo di bambini sadici e crudeli che credono di far parte di un clan di soli bambini, conosciuta come gli Aristocratici del Pastello Rosso (\"Aristocrats of the red crayon\"). Sotto minaccia di morte, Jennifer \u00e8 costretta a fare un'offerta richiesta dal leader del clan, la \"Principessa della Rosa Rossa\", e sottostare alle loro regole.\nTrama.\nLa trama narrata dal gioco \u00e8 una probabile proiezione del subconscio della protagonista, che mescola elementi onirici ai suoi ricordi del passato, e alle sensazioni da lei percepite nel corso della sua vita. L'introduzione del gioco mostra Jennifer, assopitasi sopra una panchina in un parco accanto al suo cane, che viene svegliata dall'arrivo imminente di una pioggia, e piangendo sommessamente, abbraccia il cane. Tale filmato lascia intendere che Jennifer abbia solo sognato quanto accade durante il gioco, tuttavia, questo punto non viene chiarito del tutto, lasciando il giocatore nell'ombra del dubbio.\nCapitolo primo: La piccola principessa.\nInghilterra. \u00c8 una sera del 30 marzo 1930. Jennifer dorme sul sedile di un autobus in attesa di arrivare a una meta non dichiarata, mentre un bambino legge un quadernetto logoro nel quale \u00e8 scritta una sorta di fiaba, che recita:\n\"C'era una volta una bambina preziosa. La sua amica, la Principessa della Rosa Rossa, era sempre al suo fianco. Un giorno, per\u00f2, la sua mamma ed il suo pap\u00e0 morirono improvvisamente. Anche la principessa scompar\u00ec, lasciando la bambina completamente sola, e la povera bambina fu mandata in una strana casa.\"\nA quel punto, il bambino le si avvicina offrendole il libro, e le chiede di finire di leggere la storia. La ragazza prende il quadernetto e inizia a leggerglielo, ma in quel momento il bambino sgattaiola fuori dal autobus, e Jennifer si precipita sulle sue tracce, lungo una collina buia, fino ad arrivare presso una villa, un orfanotrofio chiamato \"Il Giardino delle Rose\" (Rose Garden Orphanage), dove si addentra.\nSuperato il cortile, dove due bambine incappucciate bastonano a morte un animale non specificato intrappolato in un sacco, Jennifer entra nell'edificio, apparentemente disabitato, e scorge nuovamente il bambino, che si reca sulla soffitta. Quando Jennifer lo raggiunge, lui, ridendo sarcasticamente, le chiede di finire di leggere la storia, e lei, pur riluttante, finisce il racconto iniziato dal bambino:\n\"E la povera bambina fu mandata in una strana casa. Nella sua nuova casa, il Club degli Aristocratici viveva secondo le \"Regole della Rosa\", ma la bambina si ritrov\u00f2 molto sola...\"\nA quel punto, il bambino dice che \u00e8 l'ora del funerale, specificando che si tratta di un suo \"caro amico\" e la esorta a raggiungerlo, poi scappa ancora. Jennifer giunge in un cortile, dove in precedenza alcuni bambini stavano celebrando una sorta di funzione funebre a qualcosa. Quando i bambini si dileguano, Jennifer si precipita immediatamente a scavare, fino a trovare una cassa lunga quanto una bara, vuota. A quel punto si avvicinano tre bambine, Diana, Eleanor e Meg, che aiutate degli altri bambini rinchiudono Jennifer nella cassa.\nCapitolo secondo: Lo sfortunato campo di trifogli.\n\u00c8 il primo giorno di aprile. Jennifer riprende i sensi, e si accorge di essere legata ad un palo in un ripostiglio. In quell'istante, si accende un altoparlante, dal quale proviene la voce del bambino incontrato prima che le spiega la sua nuova situazione: essendo ora sotto la Regola della Rosa, lei \u00e8 incaricata di trovare il dono richiesto mensilmente dalla Principessa della Rosa Rossa, e sottostare agli ordini dei relativi membri e non trasgredire o mancare ai suoi doveri, pena la morte. Non potendo fare altro, la ragazza decide di assecondare la voce, e questa la libera tramite un meccanismo.\nLibera, Jennifer viene avvicinata dal Cavaliere Secchio, un pupazzo fatto di manici di scopa e stracci, che la supplica di ritrovare la sua \"testa\", ovvero un secchio. Jennifer ritrova il secchio e glielo restituisce, e grato, il Cavaliere si offre di aiutarla, spiegandole che qualora lei non sappia cosa fare, lui glielo rammenter\u00e0 ogni volta. Quindi Jennifer prosegue oltre, e si rende conto di trovarsi a bordo di un dirigibile. Ispezionando l'area circostante, giunge presso l'area riservata agli \"aristocratici\", nella quale si trova una porta particolare, con una sorta di contenitore offertorio attaccato ad essa. Sopra questo contenitore, \u00e8 affisso un manifesto recante l'offerta richiesta del mese: \"Una bellissima farfalla\".\nCamminando tra i vari macchinari dell'impianto, Jennifer scorge un cane legato e sospeso ad una corda. Non potendo fare momentaneamente nulla per liberarlo, Jennifer cerca qualcosa con cui aiutarlo e allora continua la sua ricerca. S'imbatte nella piccola Olivia, che subito si ritrae alla sua presenza, lasciando alle sue spalle una farfalla morta, e Jennifer coglie l'occasione per prenderla e portarla all'offertorio. La sua offerta, per\u00f2, viene prontamente rifiutata per il pessimo aspetto. Jennifer ricomincia quindi a cercare l'offerta, quando improvvisamente incrocia un uomo, il tuttofare Gregory, che gli porge un quadernetto nel quale \u00e8 scritto un altro racconto, \"Lo sfortunato campo di quadrifogli\", e Jennifer inizia a leggerlo:\n\"C'era una volta, una ragazza sfortunata. Tutto quello che voleva era essere felice, quindi and\u00f2 in un campo di trifogli. Trov\u00f2 un trifoglio con una sola foglia, ma lo gett\u00f2 via per la strada. Trov\u00f2 un trifoglio a due foglie, ma esso scivol\u00f2 nell'ombra. Trov\u00f2 un trifoglio a tre foglie, ma una strega lo nascose. Lei voleva trovare un quadrifoglio, ma era troppo sfortunata.\"\nFinito di leggere la storia, l'uomo scompare, e la ragazza, lungo il cammino, incontra nuovamente il bambino dell'autobus, mentre fugge da un ripostiglio. All'interno di esso, Jennifer scorge un bottone che attivava il meccanismo che l'aveva liberata, al quale erano attaccate delle forbici, e una volta recuperate, torna dal cane e lo libera. Osservando il collare recuperato in precedenza, Jennifer nota il nome \"Brown\" inciso sopra, e quando prova a chiamarlo, Brown risponde di rimando, e la segue. Con Brown al suo fianco, adesso la ragazza pu\u00f2 finalmente individuare ci\u00f2 che le serve con il suo olfatto, e s'incamminano sulle tracce dell'offerta.\nLungo la strada Martha, la vecchia domestica dell'orfanotrofio, viene percossa e trascinata via da delle creature chiamate Imps, che la chiudono in una stanza. Jennifer perquisisce l'area passeggeri, rovistando di stanza in stanza, finch\u00e9 non s'imbatte in Amanda, che in possesso una farfalla, la nasconde subito come Jennifer si avvicina, per poi scappare via. Jennifer riesce a trovarne un'altra, e fa per recarsi all'offertorio, ma degli Imps fanno irruzione, e l'attaccano. Raggiunto l'offertorio, il suo dono viene accettato e ammettono la sua presenza oltre la porta. Ad attenderla ci sono le tre \"aristocratiche\" Diana, Eleanor e Meg. Diana non perde l'occasione per strapazzare la nuova arrivata, e chiede ad Amanda di infliggerle l'umiliazione che spetta alla persona pi\u00f9 in basso nella scala sociale, e mette sul viso di Jennifer un topo vivo.\nAl suo risveglio, il bambino dell'autobus le dice di rammentare \"quanto lei fosse stata cattiva in passato\", e le raccomanda di ricordarsene al pi\u00f9 presto.\nCapitolo terzo: Sir Peter.\n\u00c8 il mese di maggio. Jennifer e Brown si risvegliano, e accanto a loro c'\u00e8 una lettera di scuse da parte di Amanda, che invita Jennifer a raggiungerla sulla cima del dirigibile. Jennifer si reca sul luogo prestabilito dove incontra Amanda, che in lacrime la supplica di perdonarla in quanto era costretta. Jennifer fa un muto cenno di assenso, e la bambina, sollevata, corre via felice, aggiungendo, in un secondo momento, che ha un dono per lei. Successivamente, viene affidato a Jennifer e Amanda il compito di trovare \"Sir Peter\", un coniglio scappato dal area di stoccaggio degli animali.\nLa ragazza inizia le sue ricerche, e s'imbatte nuovamente in Gregory, che le dice di aver scritto una nuova storia per lei, ma questa volta, Gregory si rivolge a Jennifer chiamandola \"Joshua\", e se ne va. Jennifer prende il nuovo racconto e lo legge:\n\"Sir Peter, Sir Peter, usc\u00ec per una passeggiata. Sir Peter, Sir Peter, messo in gabbia, deve trattenersi. Sir Peter, Sir Peter, ha bisogno di andarsene subito, non vuole peccare. Sir Peter, Sir Peter, infagottato e portato via, prima che trovasse un bagno. Addio, Peter, Addio.\"\nPoco dopo, Jennifer intravede il coniglio, e lo insegue. Quando \u00e8 vicina a catturarlo per\u00f2, viene preceduta dagli ominidi, che colpiscono ripetutamente un sacco dal quale scorre sangue. Dopo che gli ominidi si sono dileguati Jennifer, inorridita, si avvicina al sacco, ma in quell'istante fa irruzione il signor Hoffman, il direttore dell'orfanotrofio, parzialmente legato e armato di una riga, che contrariato per un motivo impreciso nei confronti di Jennifer, l'attacca. Jennifer sconfigge il vecchio e prende sacco, che lo porta all'offertorio. Amanda, melliflua, chiede a Jennifer di dargli il sacco, per portarlo personalmente alle aristocratiche, ma quando lo apre per prenderne il contenuto, il coniglio fa un balzo fuori, perfettamente illeso, e scappa via, nella stanza oltre l'offertorio.\nLo scenario si sposta in una foresta, dove le aristocratiche stanno compiendo una sorta di rituale sacrificale. Jennifer assiste nascosta tra le fronde, e viene raggiunta da Amanda, che le suggerisce di non avvicinarsi troppo. Successivamente, Meg accoglie le due \"reiette\", comunicando da parte della Principessa della Rosa Rossa, che Jennifer si \u00e8 distinta nel suo compito, e pertanto, surclassa Amanda, che diventa nuovamente la persona pi\u00f9 basso nella scala sociale, e che pertanto dev'essere sottoposta all'umiliazione, quindi Diana ordina a Jennifer di mettere il topo (ormai in via di decomposizione) sul viso Amanda, che sviene per la paura, seguita poco dopo da Jennifer.\nJennifer si sveglia nuovamente nella soffitta dove ad attenderla c'\u00e8 sempre il bambino, che le chiede nuovamente se riesce a ricordare di quanto fosse stata cattiva in passato, ma osservando che la ragazza sembra confusa e ignara dei fatti che lui sostiene di conoscere, le lascia tre quadernetti, narranti ognuno una storia, in modo che lei possa rammentare il suo passato.\nCapitolo quarto: L'uccello della felicit\u00e0.\nJennifer inizia da un quadernetto apparentemente intriso di sangue, intitolato \"L'Uccello della Felicit\u00e0\", e lo legge:\n\"Una volta, una ragazza trov\u00f2 una grande scatola. Dentro c'era l'\"Uccello della Felicit\u00e0\". L'uccellino l'avrebbe portata nella \"Terra Eterna\", o almeno cos\u00ec sperava. Ogni scatola era pi\u00f9 piccola della precedente. In un angusto, spazio buio, trov\u00f2 finalmente il suo uccello. Ma era troppo piccolo, ed era troppo tardi. L'uccellino era morto da molto. Aveva incontrato il suo destino sanguinoso. Fine.\"\nSulla penultima pagina del quadernetto \u00e8 scritto qualcosa, ma gran parte di essa era stata strappata, quindi era illeggibile.\n\u00c8 il mese di luglio. Finito il racconto, Jennifer si rende conto che nelle sue vicinanze c'\u00e8 Eleanor, insieme alla sua gabbia vuota, che seppure impassibile come sempre, mostra un evidente stato di inquietudine. La bambina esprime formalmente le sue perplessit\u00e0 riguardo allo smarrimento del suo canarino rosso, poi, cos\u00ec com'era apparsa, lascia la stanza. Esce anche Jennifer, che sente le voci di Diana e Meg, impegnate in una discussione, e le ascolta di nascosto. Le due bambine, chiaramente agitate, decidono di darsi appuntamento nel loro \"posto segreto\" e corrono via, lasciando cadere ai loro piedi una piuma rossa. Jennifer la raccoglie, e chiede a Brown di fiutarne le tracce, che subito corre verso una direzione.\nJennifer giunge nell'area passeggeri, tutta ricoperta di piume rosse al suolo, che proseguivano verso una meta precisa. La scia di piume la conduce verso un bagno. Prima che Jennifer esamini meglio il luogo per\u00f2, sente dei passi avvicinarsi nella sua direzione, e rapidamente, si nasconde insieme a Brown in una cabina wc. Entrano nel bagno Diana e Meg, che divertite, prendono a sparlare probabilmente di Eleanor. Il discorso lascia intendere che sono state Diana e Meg a prendere il canarino di Eleanor, poi si dileguano. Jennifer esce a sua volta, ma incrocia proprio Diana e Meg, probabilmente accortesi di essere stare spiate, e danno a Jennifer l'ordine di trovare l'uccellino \"smarrito\" di Eleanor. Jennifer esamina le varie stanze del settore, e in una di esse trova una grossa scatola, con una serratura a combinazione. Jennifer inserisce il codice trovato su di un foglio accanto ad esso, e l'apre, ma dentro trova una scatola pi\u00f9 piccola, con un'altra combinazione.\nPoco a poco, Jennifer cerca gli altri indizi e decodifica gli enigmi su di essi, la cui soluzione corrisponde al codice numerico delle scatole, tutte una pi\u00f9 piccola dell'altra, fino a quando non trova l'uccellino in questione, avvolto negli indumenti di Eleanor, che come preannunciato dal tragico epilogo della favola letta in precedenza, \u00e8 ormai morto. In quell'istante fa irruzione Eleanor, e Jennifer, prontamente, assicura Eleanor che lei non ha fatto nulla. Spiata da Diana e Meg, nascoste dietro la soglia, Eleanor si limita a prendere la carcassa dell'uccellino e scaraventarlo in gabbia, poi si reca all'offertorio, dove su di esso \u00e8 affisso un manifesto in cui l'offerta del mese era un uccellino rosso, e senza tanti complimenti, getta l'uccellino all'interno di esso, poi si ritira insieme a Diana e Meg nell'area riservata agli aristocratici.\nJennifer e Brown si risvegliano nella stanza dove avevano incontrato Eleanor all'inizio, e sopra un divano, accanto ai vestiti della bambina, trovano il pezzo mancante del quadernetto nel quale era scritta la favola sul quale \u00e8 scritto \"Morale: La felicit\u00e0 eterna\". Ricongiunge il pezzo al resto del racconto e lo rilegge fino ad arrivare al finale, dove l'ultimo foglio recita:\n\"Morale: La felicit\u00e0 eterna \u00e8 una beffa.\"\nMossa da qualcosa, Jennifer scrive su di una lavagna ai piedi del Cavaliere Secchio la frase \"eterno\", in modo da potersene ricordare.\nCapitolo quinto: La principessa sirena.\n\u00c8 il mese di agosto. Jennifer si ritrova nuovamente nella stanza buia dove si trovava il bambino, prende il secondo quadernetto, intitolato \"La principessa sirena\", e lo legge:\n\"Molto, molto tempo fa, la principessa sirena s'innamor\u00f2 di un principe umano. Ma per anni, il suo amore non fu corrisposto. Presto, lei divenne vecchia e decrepita, tutta sola persino nel giorno della sua morte. La povera, povera principessa del Regno del Mare. Chi avrebbe mai voluto diventare una donna cos\u00ec brutta come lei?\"\nE anche in questo caso, l'ultima pagina \u00e8 strappata. Quando Jennifer finisce di leggere la favola, si accorge di essere in una delle stanze riservate agli ospiti, e nelle vicinanze si trova Diana, che in stato di evidente nervosismo colpisce ripetutamente una parete con un manico di scopa. A turbare la ragazzina \u00e8 la scomparsa della carpa koi del signor Hoffman, che avrebbe suscitato l'ira dell'uomo. Come sempre, Diana si rivolge aspramente nei confronti di Jennifer, dicendole che dovrebbe mettersi a cercare \"la sua cosa preziosa\", poi se ne va. Jennifer esce dalla stanza e si reca all'offertorio, dove di fronte ad esso c'\u00e8 Oliva in lacrime, perch\u00e9 non sa come procurarsi una \"sirena nubile\", che \u00e8 l'offerta richiesta del mese.\nJennifer si reca al piano inferiore, dove scorge Eleanor e Meg, mentre discutono in disparte. Meg osserva che Diana sembrava molto pi\u00f9 turbata del dovuto per la scomparsa del pesce. Eleanor dal suo canto, dice che \"dovevano farlo\", visto che non esisteva nulla di pi\u00f9 simile ad una sirena, quindi Meg concorda con Eleanor, che quando Jennifer si avvicina, le suggerisce di mettersi al pi\u00f9 presto sulle ricerche della sirena, prima che la trovi Diana, e lascia l'area insieme a Meg. Jennifer recupera una scaglia di pesce dal pavimento in cui sostavano le bambine, e la fa annusare a Brown, che ne fiuta le tracce. Seguendo la pista, Jennifer scorge Clara, l'addetta infermiera dell'orfanotrofio, che evidentemente turbata segue il signor Hoffman. Jennifer scende nella parte pi\u00f9 bassa del dirigibile e tra delle casse trova una mannaia e una testa di pesce, la carpa koi del signor Hoffman. Jennifer utilizza la testa del pesce come traccia per Brown, che conduce la ragazza oltre una sala macchine, nella quale trova la parte inferiore di una bambola di pezza.\nLe tracce della bambola conducono in una stanza appartata, denominata la \"Stanza della Sirena\" dove Hoffman sta facendo qualcosa d'imprecisato a Clara, che giace in un letto. Jennifer entra nella stanza e si avvicina al letto, mentre Brown inizia a ringhiare, e dalle lenzuola emerge Clara, con il corpo sfigurato e le gambe completamente avvolte in una corda che la tiene sospesa al soffitto, e attacca Jennifer. Neutralizzata la \"sirena\", questa lancia grida di dolore e precipita, e una bambola di pezza con una coda di pesce cade sul letto, e Jennifer la raccoglie. Intanto, il signor Hoffman si arrabbia con Diana, ritenendola responsabile della scomparsa della carpa, poi accarezzandola in modo ambiguo, cerca di farsi spiegare cosa \u00e8 accaduto, ma Diana non parla, quindi il vecchio se ne va. La ragazzina si scrolla le spalle disgustata dal tocco di Hoffman, poi guarda furiosamente Jennifer, in possesso della bambola, e la crede responsabile per il suo immeritato rimprovero, quindi prende la bambola e la getta nel acquario della carpa, poi intinge uno strofinaccio e si precipita su Jennifer.\nJennifer si risveglia, e nella bambola dell'acquario trova il pezzo mancante della favola, lo ricongiunge al quadernetto e lo rilegge. L'ultima pagina reca una frase che recita:\n\"Sono tua, anche nella morte.\"\nJennifer scrive la parola \"Sono tua\" sulla lavagnetta ai piedi del Cavaliere Secchio. Jennifer si risveglia nella stanza buia, ma a parte lei non c'\u00e8 nessuno, quindi cerca di uscirne e apre la porta, ma quando si volta indietro, qualcuno alle sue spalle l'afferra e la tira a s\u00e9.\nCapitolo sesto: Le sorelle Capra.\n\u00c8 il mese di settembre. Jennifer prende l'ultimo quadernetto dalla stanza dove la osserva il bambino, intitolato \"Le sorelle Capra\" e lo legge:\n\"La sorellina scrisse una lettera, beeh, beeh. La sorella pi\u00f9 grande la mastic\u00f2, beeh, beeh. La sorellina studi\u00f2 i suoi appunti, beeh, beeh. La sorella pi\u00f9 grande li fece a brandelli, beeh, beeh. La sorellina voleva che la sorella pi\u00f9 grande leggesse la lettere, quindi la prese dal suo stomaco. Ma la sorella pi\u00f9 grande mor\u00ec in una pozza di sangue ambrato, a chi poteva leggere la lettera? Beeh, beeh.\"\nMa l'ultima pagina risulta mancante. Appena Jennifer finisce di leggere la storia, nota che Meg \u00e8 nello stesso luogo, seduta in un angolo con l'aria pensierosa, che cerca di ricordare dove abbia messo un oggetto per lei importante, e s'incammina nella sua ricerca. Sulla sedia dove prima era seduta Meg, Jennifer nota la sua matita e la raccoglie, poi, nota al fianco della sedia un grosso sacco sorretto da alcune funi, nel quale si sta divincolando qualcosa. Jennifer si mobilita per capire cosa accade quindi, fa fiutare la matita a Brown, che segue la traccia. Giunge in una stiva, dove Brown ad un certo punto perde la traccia, ma Jennifer trova per terra un foglio del quadernetto di Meg. Jennifer si avvale dunque di questo foglio, e mette Brown sulle tracce del nuovo odore.\nRaggiungono un altro livello della stiva, dove Meg continua a cercare ci\u00f2 che ha smarrito. Jennifer ripercorre il suo cammino, e sul pavimento trova un altro foglio del quadernetto di Meg. Le tracce di quest'altro foglio conducono fino ad una cella frigorifera nel quale Jennifer trova un pupazzo di neve, sotto il quale trova un pezzo di una lettera d'amore da parte di Meg nei confronti di Diana, che recita \"Oh, Diana, Diana, ti amo con tutto il mio cuore. - Meg\" Jennifer fa per andarsene, ma all'improvviso uno dei bambini la rinchiude nella cella, e da un canale di scolo esce un Imp con la testa a forma di capra, che attacca Jennifer. Sconfitta la creatura la porta si riapre, e Jennifer pu\u00f2 proseguire oltre.\nRaggiunge un altro deposito, dove Diana ed Eleanor parlano tra di loro, e Jennifer, nascosta, ascolta la loro conversazione. Diana spiega che non sopporta il modo in cui Meg la segua sempre dappertutto. Eleanor confida dal suo canto che sa che Meg le stava scrivendo una lettera d'amore, e Diana le spiega prontamente di avercela gi\u00e0, e di averla strappata a met\u00e0, cercando invano, di farla mangiare ad una capra, chiede ad Eleanor cosa fare con la met\u00e0 che le \u00e8 rimasta. A quel punto Jennifer si avvicina, e Diana le assegna un compito, raccomandandole proprio di trovare la parte mancante della lettera, e gli porge un pezzo in suo possesso.\nJennifer si mette alla ricerca di quest'altro pezzo, e giunge in un ripostiglio, dove per\u00f2 viene rinchiusa insieme ad altri due Imp con la testa a forma di capra, e li affronta. Sconfitte le due creature, Jennifer rivolge la sua attenzione verso un grosso orologio a pendolo, nel quale giace una capra morta, con il resto della lettera accanto alla sua carcassa. In quel momento fanno irruzione Diana ed Eleanor, che squadrano Jennifer malignamente, ed esortano Meg a raggiungerla, lasciandole intendere che la lettera sia stata rubata e distrutta da Jennifer. Naturalmente, Meg crede alle sue due amiche senza riserve e scoppia in lacrime, poi le tre perfide aristocratiche la puniscono ingiustamente, rinchiudendola in un sacco di cipolle a chiusura ermetica, dove a turno gli altri bambini gettano insetti e sudiciume vario.\nJennifer e Brown si risvegliano nella stiva dove si trovava il grosso sacco penzolante all'inizio. Vicino a lei trova un pupazzo logoro a forma di capra, ed un pezzo di carta sotto di essa, dove \u00e8 scritta la parte mancante della favola, nel quale \u00e8 scritto \"Persino il vero amore...\", e lo ricongiunge al resto della favola. La pagina finale, ricostituita, reca la morale della favola:\n\"Persino il \"vero amore\" viene rapidamente disintegrato dal conflitto.\"\nQuindi Jennifer ha un nuovo sentore, ed annota la frase \"vero amore\" sulla lavagnetta ai piedi del Cavaliere Secchio.\nCapitolo settimo: La casa di pan di zenzero.\n\u00c8 il mese di giugno, ma il seguente episodio riguarda un flashback. Jennifer viene portata via da Gregory, che l'adagia in un giardino circondato di rose, situato nei pressi dell'orfanotrofio, per poi andarsene. Jennifer si rialza, e si accorge che Brown non \u00e8 con lei, quindi inizia a cercarlo. Nota che Gregory si sta incamminando verso una direzione, quindi lo segue, fino a raggiungere l'abitazione di Gregory, la cosiddetta \"Casa di pan di zenzero\".\nJennifer entra nella casa, dove attraverso uno spiraglio, scorge Gregory seduto con le mani tra i capelli, probabilmente ubriaco, quindi prosegue oltre senza farsi notare per il corridoio, dove la porta di una stanza \u00e8 sbarrata da alcune assi di legno. Jennifer entra nella stanza accanto, scavalca la finestra e attraversa un ballatoio che reca un'altra finestra, attraverso la quale Jennifer giunge nella camera sbarrata dall'esterno. Tale camera, evidentemente chiusa da molto tempo, sembrava essere stata occupata da un bambino. Tra i giocattoli, Jennifer nota un articolo di giornale risalente al anno precedente, il 21 giugno del 1929, dove si parla della sparizione di diversi bambini avvenuta nei pressi di una provincia inglese.\nJennifer prosegue verso le altre stanze, e giunge in un seminterrato, in un ripostiglio allestito come una camera, dove ad attenderla c'\u00e8 Gregory, che sempre riferendosi a lei con il nome \"Joshua\", le dice di andare a dormire, ed esce, rinchiudendola nella stanza. Jennifer si guarda intorno, e accatastate tra la biancheria sporca nota una serie di lettere indirizzate a questo Joshua dalla bambina di nome Wendy, nelle quali spiega di amarlo e di essere disposta a fare tutto per lui, e che giura infine \"eterno, amore vero, sono tua\". Jennifer continua a cercare nella stanza, e nel tentativo di aprire un armadio fa cadere a terra un orsacchiotto di pezza, in qualche modo familiare a lei.\nIn quell'istante, dal insula del seminterrato appare Wendy, intenta a liberarla, che le dice di aspettare un attimo. Jennifer fa per issarsi sul letto ma ad un certo punto, nota che sotto le lenzuola sono stati disposti gli indumenti di un bambino, probabilmente, il cosiddetto Joshua. Infine, Jennifer nota appeso al muro un vecchio articolo di giornale che parla dell'incidente di un dirigibile avvenuto il 23 giugno del 1929, in circostanze misteriose. Alla fine, Wendy riesce a sbloccare la porta e liberare Jennifer, ma prima di lasciare il luogo, esse devono prima prendere ci\u00f2 che la bambina chiama la \"cosa pericolosa\" per tutelarsi, ed insieme scappano dalla casa. Giunte al roseto nella quale Jennifer si era svegliata poc'anzi, Wendy le chiede se le va di scambiare il suo orsetto con la sua spilla, e Jennifer accetta, poi Wendy le chiede di rinnovare il loro patto: \"ti giuro amore eterno, sar\u00f2 sempre tua\" (\"everlasting true love, I'm yours\" nella versione in lingua originale).\nJennifer si sveglia nuovamente nella stanza strana del dirigibile, ed il bambino, Joshua, le suggerisce di andare da Amanda.\nCapitolo ottavo: La principessa di pezza.\n\u00c8 il mese di ottobre. Jennifer si ritrova fuori all'offertorio, e nota su di esso un manifesto che comunica la scomparsa di Joshua, un orsetto peluche, e che va ritrovato al pi\u00f9 presto. Inoltre colui che ritrover\u00e0 l'orsetto ricever\u00e0 un pastello rosso, e sar\u00e0 ammesso al club degli aristocratici. Poco dopo riappare Brown, che si ricongiunge affettuosamente a Jennifer, quindi i due si mettono alla ricerca del suddetto pupazzo. Lungo il cammino, incrociano Gregory, che lascia a Jennifer un'altra storia, intitolata \"La principessa stracciona\", e la legge:\n\"C'era una volta, una ragazza che cuciva stracci, giorno dopo giorno. Il fetore degli stracci penetr\u00f2 nei suoi vestiti. Le sorellastre andarono al ballo. La ragazza rest\u00f2 a casa, e la sua gelosia suppur\u00f2. Un giorno, venne una fata madrina, lanci\u00f2 un incantesimo sulla ragazza e disse \"Cuciti un abito grigio cenere, allora potrai andare al ballo come le tue sorellastre!\". La ragazza cuc\u00ec insieme degli stracci fuligginosi, e fu cos\u00ec che divenne la \"Principessa Stracciona\", una principessa per l'appunto puzzolente, che appest\u00f2 infatti l'intera citt\u00e0. Nessuna ragazza che puzzava sarebbe stata ammessa al ballo. \"Le far\u00f2 indossare quell'abito orrendo io stessa!\" E cos\u00ec, la Principessa Stracciona e la ragazza vestita di stracci divennero compagne di giochi.\"\nJennifer chiude il quadernetto, e prosegue la sua ricerca. Nel suo cammino incrocia Amanda, che furente, sta lavorando alla macchina da cucire. Jennifer prova ad interagire con lei, ma la bambina si ritrae, e la respinge, quindi Jennifer se ne va, ma Amanda si avvicina prontamente a lei, chiedendole se per caso sospettasse che sia stata proprio lei a prendere l'orsetto, e addossa poi la colpa a Wendy, quindi ritorna vicino alla sua macchina. Jennifer si reca dunque in infermeria, dove trova Wendy accasciata al suolo. In lacrime, dice di essere stata accusata dal trio delle Aristocratiche di aver rubato l'orso, quindi Jennifer la raccoglie, e la risistema a letto, tra i pianti della bambina, in pena per aver perso un aggetto che avrebbe dovuto sorvegliare strettamente. Jennifer ritorna al deposito dove stava lavorando Amanda, e al suo posto trova Diana, che le suggerisce di trovare l'orsacchiotto al pi\u00f9 presto. Intanto, Jennifer rovista tra gli attrezzi da cucito di Amanda, e dal astuccio che li raccoglie trova la coda dell'orsetto.\nJennifer fa fiutare l'oggetto a Brown, che fiuta una traccia che la conduce dietro i passi di Amanda, che trascina con s\u00e9 quello che sembra il corpo di Jennifer. La ragazza giunge presso gli ascensori, ma in quel momento subentra un black out, e ci\u00f2 le rende impossibile utilizzarli, quindi \u00e8 costretta a scendere al lato della stiva, dove sono presenti i generatori con l'avvio manuale. Nel suo tragitto, Jennifer trova per terra una piccola chiave che serve ad aprire una piccola credenza deposito dove \u00e8 solita intrattenersi Amanda. In questa credenza c'\u00e8 il diario della bambina, nel quale legge che fin dal inizio di come Amanda abbia sempre cercato di mettere in difficolt\u00e0 Jennifer in tutti i modi, in quanto ella rappresenta un ostacolo per diventare aristocratica.\nJennifer si reca nel settore dove si trova il generatore, ma in quell'istante appare un Imp con la testa a forma di maiale, e si ritrova a doverlo combattere. La ragazza raggiunge il primo generatore, ma Xavier, uno dei bambini, ruba la leva, e i due lo inseguono. Recuperata la manovella e riattivata la corrente, torna all'ascensore e Jennifer sale una scalinata ritrovando all'improvviso nel giardino adiacente all'orfanotrofio, e scorge Amanda vicino ad un grosso albero, intenta a colpire violentemente qualcosa. Accorta della presenza di Jennifer, Amanda fa una riverenza, poi, prende l'orsetto di peluche rassicurandole \"sarebbe ritornata ad essere \"Miss Popolare\"\", e riprende a bastonare qualcosa, che si rivela essere una grottesca bambola vagamente somigliante a Jennifer. Alla vista della bambola, la ragazza perde i sensi.\nPoco tempo dopo, il bambino dell'autobus approfitta dell'occasione per prendere l'orsetto a Jennifer, e scappa via. Al suo risveglio la ragazza cerca di ritornare all'offertorio, ma pi\u00f9 volte viene barricata e attaccata da un gruppo di Imps. Una volta arrivata all'offertorio, Jennifer trova l'orsetto per terra e si reca oltre la porta, verso la quale viene trascinata a forza. Le aristocratiche, insieme agli altri bambini l'attendono al suo interno. Amanda sussurra a Diana che Jennifer \u00e8 la responsabile del furto, quindi Meg pronuncia una sentenza, che riconosce Jennifer come nuova aristocratica, e nella stanza si leva un applauso, poi, i bambini corrono a nascondersi. Di l\u00ec a poco, un'orda di Imps emerge dagli angoli bui, e legano Jennifer.\nCapitolo nono: Il funerale.\n\u00c8 un pomeriggio del mese di novembre. Nell'orfanotrofio il signor Hoffman annuncia dall'altoparlante che i bambini devono effettuare le pulizie generali. Intanto Jennifer si risveglia, scoprendosi legata ad un palo di legno in un ripostiglio, i vestiti imbrattati di rosso e una pila di matite infilate in bocca. La ragazza sputa la pila, e cerca di richiamare a s\u00e9 Brown, assopito in un angolo. Al suo risveglio il cane si avvicina e Jennifer e rosicchia la corda, liberandola, quindi escono e si guardano intorno. In ogni parte dell'istituto, i bambini stanno svolgendo le loro mansioni. Jennifer prova ad interagire con essi, ma ciascun bambino la ignora, o finge di essere occupato in altro. Di tanto in tanto, le vengono lanciate palline con sopra scritti insulti, o minacce, finch\u00e9 non ne riceve una che la esorta a recarsi nella sala principale dell'edificio.\nGiunta sul luogo, Jennifer trova un'altra pallina di carta e intanto, dall'altoparlante il signor Hoffman avvisa gli altri bambini che \u00e8 quasi l'ora di andare a dormire, e i bambini si dileguano. Il cielo rabbuia presto e Jennifer apre il foglietto appallottolato e trasale. Il dono mensile richiesto dalla Principessa della Rosa Rossa \u00e8 la \"'Lurida Jennifer\". Ogni luogo dell'orfanotrofio \u00e8 ricoperto dai manifesti dell'Aristocrazia, e da ogni angolo appaiono gli Imps.\nJennifer si reca nel corridoio che da verso il cortile interno, dal quale scorge Wendy che l'attende, ma la porta \u00e8 avvolta da corde, con sopra affissi tre fogli sui quali \u00e8 scritto \"I topi stanno dalla tua parte\", \"I maiali stanno dalla tua parte\", \"Le capre stanno dalla tua parte\". I fogli fungono da sigillo, che per essere sbloccati richiedono l'eliminazione degli animali in questione, quindi Jennifer cerca per la villa gli imps corrispondenti ad essi, e li elimina. Una volta liberato l'ingresso del cortile, Jennifer incontra Wendy, che l'avvisa che ci sar\u00e0 un incontro presso il club degli Aristocratici, poi Jennifer si reca vicino ad una cassa sul quale e appoggiato un quadernetto intitolato \"Il funerale\" e la ragazza lo legge:\n\"Un giorno una ragazza trov\u00f2 un buco in un'aia. Le Piccole Persone vennero fuori per darle delle notizie. \u00ab Oggi \u00e8 il giorno del tuo funerale. se la cosa non ti aggrada, devi sacrificare il tuo migliore amico. \u00bb Chi vorrebbe essere sepolto vivo? Quindi la ragazza fece quello che doveva, e seppell\u00ec il suo migliore amico. Dunque, non avrei voluto essere il tuo migliore amico!\"\nQuando Jennifer finisce di leggere la storia sente dei forti latrati, e si accorge che Wendy e Brown non ci sono pi\u00f9. La ragazza prende a cercarli per la villa, e si reca sulla soffitta, presso il club degli Aristocratici. All'interno del club, Jennifer scorge degli imps che cercano di pulire qualcosa, e quando sporge la sua testa, si aggorge che sul suolo giace un pupazzo. Una risata riecheggia dal alto di una pila di casse, sulla quale \u00e8 seduta la Principessa della Rosa Rossa, Wendy, che si avvicina alla ragazza. Si avvicina anche Amanda, dicendo a Jennifer sottovoce \"Il tuo amico \u00e8 nel sacco. \u00c8 troppo tardi adesso\". Ella rivolge lo sguardo verso il sacco, e vi trova il cadavere di Brown. Jennifer scoppia in un pianto isterico, e poi si alza, ma nelle sembianze di se stessa da bambina.\nLa ragazza, ora bambina, si avvicina a Wendy e le chiede di ridarle il suo amico, poi, mossa da una furia a lungo repressa, Jennifer si avventa su Wendy e la picchia ripetutamente, dicendole che non la perdoner\u00e0 mai. Poi si rialza e si rivolge al resto delle aristocratiche, rivelando loro tutto il disprezzo che prova nei loro confronti, nella loro falsit\u00e0 e ipocrisia, del loro assurdo \"governo\" fittizio, e infine, rimprovera se stessa per averle assecondate per tutto il tempo senza aver avuto mai la forza di affrontarle. Finito il discorso, Jennifer si toglie la spilla ricevuta in dono tempo addietro, scagliandola via con disgusto nella direzione di Wendy, che si rialza e scappa via, piangendo disperatamente.\nCapitolo decimo: Il cane randagio e la principessa bugiarda.\n\u00c8 una sera piovosa del mese di dicembre. Nel orfanotrofio non \u00e8 presente nessun adulto, e Gregory \u00e8 in prossimit\u00e0 della tenuta. Jennifer si sveglia in una stanza, dove su di un letto giace un quadernetto, recante sopra la didascalia \"Il cane randagio e la principessa bugiarda\", e lo legge:\n\"C'era una volta una ragazza che diceva bugie. Adorava spaventare le altre ragazzine gridando \u00ab Arriva il cane randagio, arriva il cane randagio !!! \u00bb. Ma presto, tutte smisero di aver paura. Odiarono il modo in cui lei mentiva. Un giorno, lei giunse gridando \u00ab Arriva il cane randagio, davvero !!! \u00bb. Tutti pensarono che fosse un'altra bugia. Tranne questa volta, che invece non lo era, e finirono tutte divorate. Fine.\"\nJennifer esce dalla stanza e trova Susan, Amanda e Olivia insieme, che ridacchiano, e alla vista di Jennifer fanno un inchino di riverenza, per poi andarsene. La ragazza viene esortata a raggiungerle in classe, dove l'attendono Diana, Eleanor e Meg, accogliendola anch'esse con una reverenza. Le ragazze chiedono perdono per il loro comportamento scorretto nei riguardi di Jennifer, e inaugurano un nuovo Club degli Aristocratici nel quale Jennifer viene riconosciuta come principessa e nuova leader di esso. Intanto Susan, affacciata alla finestra, scorge Wendy nel cortile, correre disperatamente verso la loro direzione, e avvisa le altre ragazzine dell'arrivo del \"Cane Randagio\", che sarcasticamente divertite si precipitano da lei, convinte che sia la sua ennesima frottola.\nJennifer rimane sola nella classe e raggiunge le bambine, e quando si avvicina all'ingresso principale, sente le loro urla terrorizzate. Il portone principale si apre, e appaiono il bambino dell'autobus, il presunto Joshua, affiancato da Gregory, che ora ha assunto un atteggiamento pi\u00f9 ferale (si muove a carponi, e ha lo stesso comportamento di un canide). Il bambino punta il suo dito su Jennifer, e Gregory si lancia al suo attacco. Jennifer cerca di tenerlo a distanza, quando improvvisamente spunta fuori Brown, che accorre in difesa della ragazza, e lo neutralizzano temporaneamente, quindi Jennifer esce dalla villa.\nNel cortile principale la ragazza trova gli indumenti delle ragazzine sparsi nell'area circostante, ma dei corpi nessuna traccia. Oltre la soglia del portone riappare Joshua, che in realt\u00e0 \u00e8 Wendy, che confessa la sua amarezza per non aver visto i propri sentimenti corrisposti, e avere per questo condotto \"il cane randagio\" li. Successivamente la bambina estrae una rivoltella (la \"cosa pericolosa\" che Wendy aveva sottratto a Gregory alcuni mesi prima) e la consegna a Jennifer, supplicandola di fermarlo, e dopo queste sue ultime parole viene presa da Gregory, e portata via. A quel punto Gregory si precipita nuovamente su Jennifer. Lo scontro pu\u00f2 avere due esiti differenti:\nNel caso la ragazza, in qualche modo vista dall'uomo come il suo defunto figlio Joshua, riesca a interagire con lui nel momento giusto, ella porge la rivoltella tra le mani di Gregory, che diventa in qualche modo cosciente delle sue azioni, e si spara alla testa.\nNel caso invece la ragazza dovesse sparare all'uomo, egli si accascia ferito a terra, ma le sorti dell'una e dell'altro restano incerte.\nCapitolo undicesimo: C'era una volta....\nIl capitolo in questione \u00e8 un flashback, ed \u00e8 ambientato in un mattino di gennaio. Jennifer, nelle sue sembianze di bambina, si aggira per l'orfanotrofio, vuoto, e analizza elementi analoghi a ciascun orfano, esprimendo il suo parere personale su ognuno di essi. Fino a quando non raggiunge il cortile principale dell'orfanotrofio, dove Wendy gioca con il terriccio. Le due si scambiano effusioni, poi Jennifer supera il cancello, che si sbarra oltre il suo passaggio. Lungo la strada incontra Gregory, che la saluta e le spiega che sta scrivendo una nuova favola per il figlio Joshua, quindi Jennifer prosegue oltre, verso una stalla situata nei pressi dell'orfanotrofio. Dentro vi trova Brown, ancora un cucciolo, al quale mette il collare e gli promette di amarlo per sempre.\nModalit\u00e0 di gioco.\nTra le armi a disposizione di Jennifer ci sono vari utensili domestici di diversa natura, e in rari casi, anche armi vere e proprie.\nCome nel caso di \"Haunting Ground\", la protagonista \u00e8 affiancata da un cane che svolge per lei diverse funzioni, come la ricerca di oggetti, la difesa o mosse diversive, per aiutare Jennifer quando \u00e8 in difficolt\u00e0 con gli ominidi.\nPersonaggi.\nLa protagonista del gioco. \u00c8 un'orfana di circa diciannove anni, che finisce intrappolata dai bambini di un orfanotrofio. Sin dall'inizio viene presa di mira dagli Aristocratici della Matita Rossa e per sopravvivere dovr\u00e0 obbedire alle loro ridicole regole. Scoprir\u00e0 in seguito che per uscire da questo incubo dovr\u00e0 ricordare il suo passato.\nUn cane di razza labrador, sempre al fianco di Jennifer. Brown funge da guardia del corpo, e con il suo olfatto riesce a percepire tracce e obiettivi.\nIl misterioso bambino che esorta Jennifer a seguirlo fino all'orfanotrofio. Sembra essere a capo della Aristocrazia del Pastello Rosso, nominato talvolta nella storia come il \"principe orsetto\".\nIn realt\u00e0, si tratta soltanto di un secchio appoggiato su due manici di scopa, che i bambini trattano come un cavaliere medievale, e nella storia esso suggerisce a Jennifer cosa deve fare, ed \u00e8 un punto di controllo dove salvare la partita.\nDiana \u00e8 una bambina di circa undici anni, molto bella, longilinea e dai capelli rossi, che viene nominata nella storia come la \"principessa ostinata\". Leader degli Aristocratici della Matita Rossa, detiene il titolo di \"Duchessa\", il ruolo pi\u00f9 importante dopo la Principessa della Rosa. \u00c8 una ragazzina testarda, egoista e molto orgogliosa. Ha il rispetto di tutti i bambini, della quale hanno paura, adora le sirene e ci\u00f2 che odia di pi\u00f9 \u00e8 crescere.\nEleanor ha pi\u00f9 o meno la stessa et\u00e0 di Diana, \u00e8 molto esile e con i capelli corti e scuri, e viene nominata nella storia come la \"principessa gelida\". Il suo atteggiamento \u00e8 introverso e asociale, e mostra riluttanza persino nei confronti delle amiche Diana e Meg, forse conscia della loro natura subdola, sempre invischiate in beghe e complotti ai danni degli altri bambini. Ha il titolo di \"Contessa\", il pi\u00f9 importante dopo quello di Diana. Porta sempre con s\u00e9 una gabbia vuota, nella speranza di trovare l'uccellino narrato in una favola, che abbia il potere di portarle la felicit\u00e0.\nMeg \u00e8 una bambina bionda e occhialuta, che viene nominata nella storia come la \"principessa dall'aria saggia\". Il suo rango nell'aristocrazia \u00e8 quello di \"Baronessa\". Intelligente, ma inflessibile, si considera priva di difetti, presiede le regole e i protocolli dell'Aristocrazia. Meg porta sempre con s\u00e9 un quadernetto, e si cimenta nell'invenzione di diversi strumenti, spesso volti a \"torturare\" coloro che trasgrediscono le regole o semplicemente, quelli presi di mira dalle tre perfide aristocratiche. Ammira moltissimo la sua amica Diana (della quale sembra palesemente innamorata), nonostante quest'ultima sia spesso crudele nei suoi confronti, e la segue dappertutto.\nAmanda \u00e8 una bambina corpulenta e dall'aria sciatta, che viene menzionata nella storia come la \"principessa dal cuore piccolo\". Il suo ruolo sociale nell'Aristocrazia \u00e8 quello di \"povera\", e prima dell'arrivo di Jennifer, era Amanda ad occupare il posto pi\u00f9 basso tra gli Aristocratici. Sicura della sua superiorit\u00e0 nei confronti di Jennifer, inizialmente sembra essere dalla sua parte, fino a quando non viene retrocessa. Sebbene Amanda possa apparire timida, ossequiosa e indifesa, ella \u00e8 in realt\u00e0 falsa, vigliacca e bugiarda, e nutre un odio profondo verso tutte le persone dell'orfanotrofio, che hanno fatto di lei una reietta. \u00c8 ossessionata dai vestiti e dal bell'aspetto, e passa molto tempo cucendo stracci con una macchina da cucire.\nWendy \u00e8 una bambina dai capelli biondi, graziosa, sebbene alquanto gracile, e viene menzionata nella storia come la \"principessa solitaria\". Apparentemente dolce e gentile, Wendy si occupa degli animali della piccola fattoria dell'orfanotrofio, e adora in particolare i conigli, ma la sua salute cagionevole la costringe spesso a letto. \u00c8 l'unica persona che si comporta amichevolmente con Jennifer.\nSusan \u00e8 una bambina di un paio di anni pi\u00f9 piccola rispetto alle altre, con dei lunghi capelli castani raccolti da due trecce, e viene menzionata nella storia come la \"principessa impetuosa\". Susan \u00e8 la spia personale di Meg, con la quale ha un buon rapporto, e sebbene non sia ostile nei confronti di Jennifer, la evita per sua lealt\u00e0 nei confronti di Meg.\nOlivia \u00e8 la pi\u00f9 piccola dei bambini dell'orfanotrofio, e viene menzionata nella storia come la \"principessa piagnucolona\". Ha circa quattro o cinque anni di et\u00e0 e ha i capelli corti, di un biondo chiarissimo. Olivia \u00e8 molto impacciata e suscettibile, e piange continuamente quasi tutto il tempo. La cosa che innervosisce particolarmente Olivia \u00e8 la presenza di Jennifer, che alla sua vista scoppia in lacrime, o scappa via.\n\u00c8 un bambino piuttosto alto dai capelli biondi, e viene menzionato nella storia come il \"principe disordinato\". Nicholas \u00e8 appunto molto provocatorio, e adora cimentarsi nei duelli con la spada legno.\n\u00c8 un bambino alquanto grasso e dal viso tozzo, e viene menzionato nella storia come il \"principe goloso\". Come preannunciato dal suo appellativo, Xavier \u00e8 ingordo, non fa altro che ingozzarsi di dolciumi tutto il tempo, e passa spesso il tempo con Nicholas.\nThomas \u00e8 un bambino schivo e asociale, con dei latenti segni di autismo, che nutre un fascino ossessivo verso i treni, in qualche modo collegati al suo passato. Passa tutto il tempo spesso seduto per terra, a giocare con un trenino di legno.\n\u00c8 una ragazza di sedici anni nonch\u00e9 la pi\u00f9 grande tra gli orfani, e viene citata nella storia come la \"principessa tremante\". Invece di andare a vivere per conto proprio, Clara ha deciso di restare nell'istituto per fare da aiutante al preside, ed \u00e8 addetta all'infermeria dell'orfanotrofio. Clara \u00e8 spesso schiva nei confronti dei bambini, e sembra particolarmente nervosa in presenza del signor Hoffman.\n\u00c8 l'anziano preside dell'orfanotrofio. Scontroso, egoista e forse mentalmente instabile, dirige l'orfanotrofio con estrema austerit\u00e0. Egli disprezza Jennifer fin dal suo arrivo, che rimprovera e punisce di continuo, e sembra avere delle particolari propensioni pedofile. Clara \u00e8 spesso turbata dalla sua presenza e Diana prova un forte ribrezzo per l'uomo.\n\u00c8 la cuoca e domestica dell'orfanotrofio, e non prova la minima simpatia nei confronti degli orfani. Viene menzionata nella storia come la \"regina del pulito\".\nUn uomo che vive da solo in prossimit\u00e0 dell'orfanotrofio. \u00c8 un uomo di statura imponente, taciturno e dall'aria assente, che scrive favole per suo figlio, che \u00e8 malato.\nCritiche e controversie.\nI contenuti a tratti crudi e brutali per un gioco in cui sono presenti bambini fecero scalpore in molti paesi. Nel novembre 2006 il gioco fu criticato da alcune testate nazionali italiane (tra le quali \"Panorama\" e il \"Quotidiano Nazionale\"), che sostennero la presenza (notizia rivelatasi infondata) di scene di sadismo, violenza sessuale e pedofilia.\nColonna sonora.\nLa colonna sonora di \"Rule of Rose\" \u00e8 un CD promozionale di 6 tracce prodotto dalla Atlus, esso \u00e8 anche un CD-ROM contenente sfondi per desktop e video promozionali.\nLa partitura musicale \u00e8 stata composta da Yutaka Minobe, che ha anche composto la musica di \"Skies of Arcadia\" e alcuni brani dalla colonna sonora di \"Panzer Dragoon Orta\". L'intera partitura \u00e8 stata creata senza strumenti elettronici - la maggior parte dei brani \u00e8 stata prodotta da musicisti che hanno utilizzano strumenti a corda. Secondo gli sviluppatori del gioco, la musica era destinata a portare un elemento umano per l'atmosfera del gioco. La colonna sonora non \u00e8 completa in quanto ci sono delle tracce del gioco che non sono mai state inserite nell'album."}
{"id": "2660391", "revid": "120822319", "url": "https://it.wikipedia.org/wiki?curid=2660391", "title": "Un disco per l'estate 1983", "text": "Nel 1983 si ritorna alle tre serate televisive, come gi\u00e0 era successo per Sanremo dal 1980.\nLa prima rete televisiva della RAI trasmette \"Saint Vincent Estate 1983 - Una canzone per le vostre vacanze\", in data 23, 24 e 25 giugno. I presentatori sono Eleonora Giorgi e Jocelyn. Patrocinio della regione autonoma Valle d'Aosta e Casino de la Vall\u00e8e dal Palazzetto dello Sport di Saint-Vincent. Organizzazione \u2013 Gianni Ravera. Spettacolo musicale \u2013 Velia Magno, Antonio A. Moretti. Scenografia - Gianni Villa. Direttore della fotografia\u00a0\u2013 Rodolfo Isoardi. Programma a cura di Anna Ferretti. Regia - Antonio A. Moretti\nLa gara, prevista soltanto per la categoria \"Giovani\", 16 partecipanti nelle prime due serate, e 8 per la serata finale (con i Big fuori concorso), viene vinta da Giampiero Artegiani con \"Il sogno di un buffone\"."}
{"id": "2660402", "revid": "394", "url": "https://it.wikipedia.org/wiki?curid=2660402", "title": "Volvaria volvacea", "text": ""}
{"id": "2660403", "revid": "118740886", "url": "https://it.wikipedia.org/wiki?curid=2660403", "title": "Because of You (Skunk Anansie)", "text": "Because of You \u00e8 un singolo del gruppo musicale britannico Skunk Anansie, pubblicato 14 settembre 2009 come primo estratto dalla prima raccolta \"Smashes &amp; Trashes\".\nDescrizione.\nScritta dal gruppo stesso, \"Because of You\" \u00e8 il primo singolo pubblicato dagli Skunk Anansie a distanza di dieci anni da \"You'll Follow Me Down\".\nIl brano \u00e8 stato pubblicato su CD singolo il 14 settembre 2009, mentre \u00e8 entrato nella rotazione radiofonica a partire dal 24 agosto.\nVideo musicale.\nIl videoclip, diretto da Casper Franken (curatore anche della grafica del disco \"Smashes &amp; Trashes\"), \u00e8 stato pubblicato il 10 agosto 2009 in anteprima sul sito della rivista \"Kerrang!\". In esso vengono alternate scene del gruppo intento ad eseguire il brano in un'ambientazione oscura con altre in cui viene narrata la storia di un piccolo volatile.\nTracce.\nTesti e musiche di Skin, Cass, Ace e Mark, eccetto dove indicato."}
{"id": "2660405", "revid": "767487", "url": "https://it.wikipedia.org/wiki?curid=2660405", "title": "Monsone messicano", "text": "Il monsone messicano \u00e8 un fenomeno meteorologico caratteristico degli Stati Uniti sudoccidentali, in particolare dell'Arizona, simile a quello che avviene sul continente asiatico.\nDurante i mesi estivi la fascia di bassa pressione atmosferica equatoriale si sposta pi\u00f9 a nord, in corrispondenza del Messico, promuovendo sulla zona centro-americana la formazione di piogge e temporali che vengono spinti dagli alisei in direzione sudovest. Contemporaneamente sulla zona centrale degli Stati Uniti si forma una vasta zona di bassa pressione a carattere statico, cio\u00e8 dovuta al forte riscaldamento (termo-convettiva). Questa seconda zona di bassa pressione, a causa dell'effetto di Coriolis, fa s\u00ec che gli alisei di sudest ruotino fino a provenire da sudovest: ci\u00f2 promuove un movimento di masse d'aria calde ed umide dal Golfo di California. Incontrando i rilievi montuosi dell'Arizona quest'aria calda \u00e8 costretta a salire di altitudine, a condensare e creare fenomeni temporaleschi molto violenti, seppur di breve durata.\nQuesto fenomeno, gi\u00e0 tipico delle terre arizoniane pianeggianti come quella dove sorge la capitale Phoenix, \u00e8 particolarmente accentuato sulle zone montuose: a Flagstaff, tra luglio e agosto, si hanno quasi ogni giorno precipitazioni a carattere temporalesco, talvolta anche di violenta entit\u00e0, della durata di un'ora circa."}
{"id": "2660406", "revid": "767487", "url": "https://it.wikipedia.org/wiki?curid=2660406", "title": "Antichristian Phenomenon", "text": "Antichristian Phenomenon \u00e8 il secondo EP della band blackened death metal polacca Behemoth. Le prime 5 tracce sono state registrate nei mesi di luglio e agosto del 2000 agli \"Hendrix Studios\", in Polonia, durante le sessioni di registrazione di Thelema.6. \"Day Of Suffering\" \u00e8 stata registrata nel novembre 2000, sempre agli \"Hendrix Studios\", mentre \"Carnage\" \u00e8 stata registrata nell'Aprile del 1999 agli \"Starcraft Stimulation Studios\".\n\u00c8 stata pubblicata anche un'edizione limitata (1000 copie) in occasione del tour europeo \"Act of Rebellion\".\nL'EP contiene anche una traccia multimediale, un video live di \"Christians To The Lions\", brano tratto dall'album Thelema.6. Il video \u00e8 stato realizzato al Proxima Club di Varsavia, Polonia il 15 giugno 2001."}
{"id": "2660409", "revid": "149727", "url": "https://it.wikipedia.org/wiki?curid=2660409", "title": "Cava Curta", "text": ""}
{"id": "2660411", "revid": "149727", "url": "https://it.wikipedia.org/wiki?curid=2660411", "title": "Fomigara", "text": ""}
{"id": "2660412", "revid": "149727", "url": "https://it.wikipedia.org/wiki?curid=2660412", "title": "Grumello con Farfengo", "text": ""}
{"id": "2660413", "revid": "6340", "url": "https://it.wikipedia.org/wiki?curid=2660413", "title": "Urd (mitologia)", "text": ""}
{"id": "2660414", "revid": "149727", "url": "https://it.wikipedia.org/wiki?curid=2660414", "title": "Sesto con Bredalunga", "text": ""}
{"id": "2660416", "revid": "2230643", "url": "https://it.wikipedia.org/wiki?curid=2660416", "title": "Biancamaria Frabotta", "text": "Biografia.\nBiancamaria Frabotta \u00e8 nata nel 1946 a Roma, citt\u00e0 dove \u00e8 cresciuta e ha studiato, laureandosi in lettere con una tesi su Carlo Cattaneo.\nHa militato nel Movimento degli Studenti, durante e dopo il Sessantotto, e soprattutto nel Movimento delle Donne, a partire dal 1972, impegnandosi anche nella politica attiva con il Partito di Unit\u00e0 Proletaria. Nel 1976 ha pubblicato \"Donne in poesia\", che d\u00e0 grande rilievo alla poesia di Amelia Rosselli e antologizza per la prima volta anche le giovanissime Patrizia Cavalli e Vivian Lamarque. Il volume, che tratta il tema della specificit\u00e0 del linguaggio poetico femminile, ripreso e ampliato in \"Letteratura al femminile\" (1980), che indaga le tracce del femminile anche nella letteratura maschile.\nGli interessi accademici della Frabotta si sono poi spostati dall\u2019Ottocento al Novecento: la prima monografia \u00e8 dedicata nel 1971 a Carlo Cattaneo, la seconda nel 1993 a Giorgio Caproni. Successivamente Frabotta ha dedicato saggi e recensioni ad Amelia Rosselli, Franco Fortini, Toti Scialoja, Elsa Morante.\nNel 1989 pubblica il romanzo, \"Velocit\u00e0 di fuga\", vincitore del Premio Tropea.\nHa fatto parte degli Amici della Domenica per l\u2019attribuzione del Premio Strega, e ha scritto per il teatro una serie di atti unici raccolti in \"Trittico dell'obbedienza\" (1996). Come traduttrice, ha pubblicato con Bruno Mazzoni un'antologia della poetessa romena Ana Blandiana.\nHa collaborato, tra gli altri, con \"Il manifesto\" e con \"L'Orsaminore\", rivista fondata insieme a Maria Luisa Boccia, Giuseppina Ciuffreda, Licia Conte, Anna Forcella, Manuela Fraire e Rossana Rossanda.\nNel 2013 \u00e8 stata nominata socia onoraria della Societ\u00e0 Italiana delle Letterate.\nHa avuto incarichi di docenza alla Sapienza \u2013 Universit\u00e0 di Roma, dove si \u00e8 formata alla scuola di Walter Binni, fin dal 1969. Nel 2001 \u00e8 diventata professore ordinario di Letteratura italiana moderna e contemporanea. \nIn molti suoi testi vi sono riferimenti al paesaggio rurale di Cupi, nella Maremma grossetana, luogo abituale di soggiorno.\nIn occasione dell'uscita di \"Tutte le poesie 1971-2017\", avvenuta il 20 marzo 2018, ha partecipato a eventi e trasmissioni come TGR Petrarca, il Salone Internazionale del Libro di Torino, Quante storie, la Repubblica delle idee, il Festivaletteratura di Mantova, Poesia Festival, Pordenonelegge, InQuiete, il Caff\u00e8 di Rai Uno, il Festival del giornalismo culturale, Pi\u00f9 libri pi\u00f9 liberi.\nControversie.\nNel 1994 Biancamaria Frabotta condusse un ciclo di trasmissioni Rai dedicato al \"Canzoniere\" di Petrarca: fu oggetto di un attacco polemico da parte di Vittorio Sgarbi durante una conferenza stampa a Montecitorio sui lavori della commissione Cultura, Scienza e Istruzione. Nel 2011 il suo nome \u00e8 finito sui giornali in riferimento a un'indagine della Procura di Roma su presunte irregolarit\u00e0 concorsuali."}
{"id": "2660419", "revid": "74688", "url": "https://it.wikipedia.org/wiki?curid=2660419", "title": "Santa Maria di Lodivecchio", "text": "Santa Maria di Lodivecchio \u00e8 un rione della citt\u00e0 di Lodi Vecchio. Fu un antico comune del territorio lodigiano, soppresso nel 1837, data dell'annessione a Lodi Vecchio.\nStoria.\nDopo la distruzione dell'antica Lodi ad opera dei milanesi nel 1158 e la sua ricostruzione a 6 km di distanza, sull'area dell'antica citt\u00e0 si insediarono due importanti monasteri: quello di San Pietro (lungo l'antica strada per Milano), e quello di Santa Maria (nato intorno all'antica cattedrale, poi abbattuta nel 1879).\nIntorno ai due monasteri si formarono due piccoli centri rurali, detti rispettivamente \"Lodivecchio\" e \"Santa Maria di Lodivecchio\", fra loro indipendenti.\nIn et\u00e0 spagnola, quando il Contado di Lodi fu suddiviso nei Vescovati Superiore, di Mezzo, Inferiore di strada Cremonese e Inferiore di strada Piacentina, il comune apparteneva al Vescovato di mezzo, e comprendeva San Giovanni (San Zan). Il 9 maggio 1648 il conte Baldassarre Masserati acquist\u00f2 il feudo di Lodivecchio, compreso il comune di Santa Maria.\nDopo la Pace di Rastatt, durante la dominazione austriaca, Santa Maria di Lodivecchio rimase aggregata alla stessa circoscrizione. La comunit\u00e0, alla met\u00e0 del XVIII secolo, contava circa 350 anime e, dal 1753 comprendeva San Marco, San Bassano, San Michele, Lavagna e Ca' de Racchi. Con la riorganizzazione teresiana della Lombardia austriaca, a Santa Maria vennero aggregati anche Malgorata (Malgarotta), Dorada, Dossena, Comasna e Taietta.\nCon l'editto giuseppino del 26 settembre 1786, il contado di Lodi divenne provincia, e il comune di Santa Maria entr\u00f2 a far parte della delegazione VIII. Con la legge del 7 maggio 1798, con cui venne riorganizzato il dipartimento dell'Adda, il comune venne assegnato al Distretto di Lodivecchio.\nIn et\u00e0 napoleonica (1809-16) Santa Maria fu frazione di Lodivecchio, recuperando un'effimera autonomia con la costituzione del Regno Lombardo-Veneto.\nFu aggregato definitivamente a Lodivecchio nel 1837.\nAttualmente, a causa dell'espansione edilizia che ha interessato Lodi Vecchio (insignita del titolo di citt\u00e0 nel 2006), i due antichi centri sono quasi indistinguibili all'interno del tessuto urbano."}
{"id": "2660421", "revid": "106908", "url": "https://it.wikipedia.org/wiki?curid=2660421", "title": "Scherma ai Giochi della I Olimpiade - Fioretto", "text": ""}
{"id": "2660423", "revid": "287204", "url": "https://it.wikipedia.org/wiki?curid=2660423", "title": "Maxence Caron", "text": "Biografia.\nMaxence Caron \u00e8 uno scrittore e filosofo francese, chi ha superato il concorso di agr\u00e9gation in Filosofia nel 1999. Dottore in Lettere nel 2003 (relatore R\u00e9mi Brague) laureato dell'Accademia francese. Direttore di collezione alle \u00c9ditions du Cerf, dirige e ha fondato Les Cahiers d'Histoire de la Philosophie. \u00c8 l'autore di testi letterari e di parecchi lavori sul pensiero tedesco (Heidegger, Hegel, Kant, Nietzsche) e su sant'Agostino, infine, di un sistema filosofico che fa un largo posto alla letteratura.\nQuesti lavori su Hegel e su Heidegger sono stati notati, introduci per altro, da Bernard Mabille e Jean-Fran\u00e7ois Marquet.\nCollaboratore regolare a \"La Nef\", partecipa a diverse riviste. Ha redatto una grande parte del numero \"Le Point\" dedicato al cristianesimo.\nMusicista, pianista, musicologo, Maxence Caron \u00e8 laureato del Conservatorio Nazionale di Musica (Paris).\nUna prima traduzione in Italia di estratti del suo poema sinfonico \"Le Chant du Veilleur\" \u00e8 stata fatta da Friederike Migneco"}
{"id": "2660424", "revid": "27979712", "url": "https://it.wikipedia.org/wiki?curid=2660424", "title": "Santa Maria di Lodi Vecchio", "text": ""}
{"id": "2660428", "revid": "287204", "url": "https://it.wikipedia.org/wiki?curid=2660428", "title": "Abadie", "text": ""}
{"id": "2660430", "revid": "3115", "url": "https://it.wikipedia.org/wiki?curid=2660430", "title": "Bzov\u00edk", "text": "Bzov\u00edk (in ungherese \"Boz\u00f3k\") \u00e8 un comune della Slovacchia facente parte del distretto di Krupina, nella regione di Bansk\u00e1 Bystrica."}
{"id": "2660431", "revid": "1543377", "url": "https://it.wikipedia.org/wiki?curid=2660431", "title": "Scherma ai Giochi della I Olimpiade - Fioretto maestri maschile", "text": "La gara del fioretto maestri dei Giochi della I Olimpiade fu uno dei tre eventi sportivi, riguardanti la scherma dei primi Giochi olimpici moderni, tenutosi ad Atene, il 7 aprile 1896.\nHanno partecipato alla competizione solo due atleti, il greco Le\u014dnidas Pyrgos e il francese Jean Maurice Perronet. La gara, che si tenne nello Zappeion di Atene, era riservata ai soli atleti maschi, come tutte le competizioni dell'Olimpiade di Atene 1896. Questa era la sola gara di questa manifestazione olimpica riservata agli sportivi professionisti; le altre erano riservate, per volere del CIO e di Pierre De Coubertin, ai soli atleti dilettanti.\nRisultati.\nSi tenne solo una singola gara tra il greco Le\u014dnidas Pyrgos e il francese Jean Maurice Perronet. Pyrgos vinse l'incontro, 3-1, divenendo il primo campione greco delle Olimpiadi moderne."}
{"id": "2660434", "revid": "7", "url": "https://it.wikipedia.org/wiki?curid=2660434", "title": "Gerardo Placido", "text": ""}
{"id": "2660436", "revid": "106908", "url": "https://it.wikipedia.org/wiki?curid=2660436", "title": "Scherma ai Giochi della I Olimpiade - Fioretto maestri", "text": ""}
{"id": "2660437", "revid": "339392", "url": "https://it.wikipedia.org/wiki?curid=2660437", "title": "Scuola Superiore IUSS", "text": ""}
{"id": "2660438", "revid": "149485", "url": "https://it.wikipedia.org/wiki?curid=2660438", "title": "Shamika Brown", "text": ""}
{"id": "2660442", "revid": "115233", "url": "https://it.wikipedia.org/wiki?curid=2660442", "title": "Cleromante", "text": ""}
{"id": "2660451", "revid": "767487", "url": "https://it.wikipedia.org/wiki?curid=2660451", "title": "Shelby Lynne", "text": "Biografia.\nGli esordi.\nFa le sue prime esperienze nel mondo della musica appena diciottenne, cantando nei pianobar per sostenere economicamente se stessa e la sorella dopo l'uccisione, da parte del padre, di sua madre, e dopo il suicidio dello stesso. Successivamente, nel 1988, firm\u00f2 un contratto con la casa discografica Epic Records, che le permise di iniziare una carriera musicale da professionista.\nIl suo primo lavoro fu un duetto con il cantante George Jones per la canzone \"If I Could Bottle This Up\", che riscosse un certo successo negli Stati Uniti. Subito dopo questa esperienza si mise al lavoro per il primo album, intitolato \"Sunrise\" e pubblicato nel 1989 grazie alla collaborazione di Billy Sherrill per la sua produzione; successivamente pubblic\u00f2 altri due album, \"Tough All Over\" del 1990 e \"Soft Talk\" del 1991, che non ebbero un buon riscontro di vendite e che furono accompagnati da diversi singoli di genere country, genere che caratterizzava tutta la produzione di quel periodo della cantante, che ugualmente non ebbero particolari riscontri nelle classifiche. Tuttavia, nel 1990 vinse l'ACM come miglior cantante femminile.\nAnche a causa dei risultati non gratificanti, nel 1993 la cantante lasci\u00f2 l'etichetta per approdare alla pi\u00f9 piccola Morgan Creek, che produsse per lei l'album \"Temptation\", di genere pi\u00f9 orientato verso il \"western swing\" e il \"big band jazz\" a discapito del country. Tuttavia, rimase l'unico album della Lynne ad essere prodotto da questa etichetta, poich\u00e9 rescisse il contratto in favore di un altro con la Magnatone Records, che pubblic\u00f2 per lei l'album \"Restless\", nuovamente orientato verso il country. Dopo l'ennesimo insuccesso in classifica, la Lynne spar\u00ec per qualche anno dalle scene musicali.\nIl successo.\nTorn\u00f2 a incidere solamente nel 1999 per le etichette Mercury e Island l'album \"I Am Shelby Lynne\", sempre di genere country ma pi\u00f9 orientato verso le contemporanee sonorit\u00e0 R&amp;B, che riscosse un particolare successi sia in Regno Unito che negli Stati Uniti e che le valse la vittoria del Grammy Award al miglior artista esordiente nel 2001, a dispetto del fatto che la Lynne, seppure con scarsi risultati, aveva gi\u00e0 alle spalle dieci anni di carriera e ben cinque album.\nSuccessivamente alla vittoria del Grammy, la cantante ha continuato a incidere dischi, passando dalla Island alla Capitol fino alla Lost Highway Records; \"Love, Shelby\" (2001, Island Records), \"Identity Crisis\" (2003, Capitol Records), \"Suit Yourself\" (2005, Capitol Records) e \"Just a Little Lovin\"' (2008, Lost Highway Records), quest'ultimo un album-tributo a Dusty Springfield.\nDopo la vittoria del Grammy ha inoltre realizzato alcuni duetti, come per esempio quello con l'esordiente Raul Malo in \"Takes Two To Tango\", brano contenuto nel suo album d'esordio \"Today\", e ha recitato nel 2005 nel film biografico di Johnny Cash \"Quando l'amore brucia l'anima\" nel ruolo di Carrie Cash.\nHa inoltre realizzato i cori per l'album \"Join the Parade\" di Marc Cohn del 2007 e nello stesso anno ha partecipato all'album raccolta \"Forever Cool\", in cui gli artisti delle etichette Capitol e EMI duettavano, duettano per l'appunto con Dean Martin."}
{"id": "2660454", "revid": "767487", "url": "https://it.wikipedia.org/wiki?curid=2660454", "title": "Nefertite, regina del Nilo", "text": "Nefertite, regina del Nilo \u00e8 un film del 1961 diretto da Fernando Cerchio.\nIl film, di genere storico, \u00e8 ambientato nell'antico Egitto e narra le vicende romanzate della regina Nefertiti, il cui nome \u00e8 modificato in Nefertite.\nTrama.\nLa giovane Tanith \u00e8 innamorata dello scultore Tumos, ma il loro \u00e8 un amore proibito, dato che lei dovrebbe diventare sacerdotessa. Tumos \u00e8 costretto a fuggire nel deserto dove raggiunge Amenophis, il figlio del faraone e suo grande amico, che ha appena sconfitto i Caldei. Amenophis rimane sorpreso dalla calma di Seper, sacerdote dei Caldei, che gli parla di Aton, unico dio, e gli rivela che presto diverr\u00e0 Faraone.\nGrazie ad un salvacondotto del Faraone, Tumos pu\u00f2 tornare a Tebe e riabbracciare la donna che ama, ma il gran sacerdote fa rapire Tanith e fa arrestare Tumos. Con una cerimonia dedicata al dio Amon, il grande sacerdote consacra Tanith con il nome di Nefertite; successivamente, le rivela di essere suo padre e di aver stabilito con il vecchio Faraone, ormai defunto, che sarebbe andata in sposa al figlio di questi, ovvero Amenophis. Pur di garantire la salvezza di Tumos, la ragazza accetta, e durante i festeggiamenti il gran sacerdote annuncia la morte del Faraone. Tumos viene intanto liberato dal suo maestro con l'aiuto di Merit, una ballerina che si \u00e8 innamorata di lui, ma viene aggredito da un leone, e cade in uno stato di incoscienza dopo aver rischiato la morte.\nNel frattempo, il gran sacerdote rivela alla figlia il suo scopo: il Faraone \u00e8 debole dovr\u00e0 essere quindi lei a garantire la stabilit\u00e0 del regno. La ragazza anche questa volta non ha altra scelta, ma annuncia che nella malaugurata ipotesi che il Faraone morisse governer\u00e0 il regno da sola, senza la guida dei sacerdoti. Durante una parata, Nefertite riconosce Tumos e gli affida l'incarico di realizzare un suo ritratto mentre il faraone sembra sempre pi\u00f9 sofferente. Finita l'opera Tumos decide di lasciare Tebe per sempre, e chiede a Nefertiti di unirsi a lui, ma scoppia la rivolta contro il nuovo culto di Aton durante la quale Seper viene ucciso. Amenophis, sapendo che la rivolta era stata istigata dai sacerdoti, stabilisce una nuova religione di Stato, il culto del dio unico Aton.\nIl gran sacerdote tenta di sollevare il popolo, ma Nefertiti scopre subito i suoi piani e decide di sostenere il marito, rimasto ormai senza nessun sostenitore, rivendicando il suo ruolo di regina, e chiede a Tumos di chiamare la guardia reale che si trova nel deserto. Scoppia la rivolta, Amenophis si rinchiude a pregare il suo dio, lascia l'onere a Nefertite l'onere di salvare l'Egitto, e si toglie la vita. I rivoltosi riescono a penetrare nel palazzo, ma finalmente arriva Tumos con i rinforzi, Merit uccide Bekanon e gli altri sacerdoti vengono arrestati."}
{"id": "2660455", "revid": "281901", "url": "https://it.wikipedia.org/wiki?curid=2660455", "title": "Acerto", "text": ""}
{"id": "2660457", "revid": "1543377", "url": "https://it.wikipedia.org/wiki?curid=2660457", "title": "Scherma ai Giochi della I Olimpiade - Sciabola maschile", "text": "La gara della sciabola dei Giochi della I Olimpiade fu uno dei tre eventi sportivi, riguardanti la scherma dei primi Giochi olimpici moderni, tenutosi ad Atene, il 9 aprile 1896.\nHanno partecipato alla competizione 5 atleti provenienti da tre nazioni. La gara, che si tenne nello Zappeion di Atene, era riservata ai soli atleti maschi, come tutte le competizioni dell'Olimpiade di Atene 1896.\nRisultati.\nI cinque partecipanti si affrontarono l'uno contro l'altro, per un totale di dieci incontri; i partecipanti erano i greci T\u012blemachos Karakalos, I\u014dann\u012bs Ge\u014drgiad\u012bs e Georgios Iatridis, il danese Holger Nielsen e l'austriaco Adolf Schmal. Georgiadis risult\u00f2 imbattuto, risultando quindi il vincitore della medaglia d'oro. Karakalos perse solo contro Georgiadis."}
{"id": "2660458", "revid": "1226", "url": "https://it.wikipedia.org/wiki?curid=2660458", "title": "Episodi di Tom Story", "text": "La serie animata Tom Story, giunta in Italia anche con il titolo di Le avventure di Tom Sawyer \u00e8 stata prodotta nel 1980 dalla Nippon Animation in 49 episodi e fa parte del progetto World Masterpiece Theater (Sekai Meisaku Gekijo)."}
{"id": "2660460", "revid": "830939", "url": "https://it.wikipedia.org/wiki?curid=2660460", "title": "Jessica White", "text": "Carriera.\nScoperta all'et\u00e0 di sedici anni da una talent scout nella sua citt\u00e0 natale di Buffalo, New York, Jessica White ottiene un contratto con l'agenzia di moda IMG Models di Parigi, ottenendo nei sei mesi successivi svariati contratti con CoverGirl, Chlo\u00e9, e Gap. In seguito la modella sfiler\u00e0 anche per case di moda come Ralph Lauren, Oscar de la Renta, Marc Jacobs e Tommy Hilfiger. La popolare supermodel Tyra Banks, ha citato al White come \"la modella della sua generazione\" (\"the model of her generation\"). Pi\u00f9 recentemente \u00e8 stata testimonial internazionale per Maybelline e Yamamay.\nJessica White \u00e8 comparsa in diversi servizi per \"Harper's Bazaar\", \"Teen Vogue\", \"King\" e sulla copertina di \"Surface\" e \"Trace\". Nel 2003, White \u00e8 stata scelta anche per apparire sulla copertina di \"Sports Illustrated Swimsuit Issue\", rivista sulla quale \u00e8 comparsa anche nel 2004, 2005, 2007, 2008 e 2009. In alcuni dei servizi di \"Sport Illustrated\", la modella \u00e8 stata anche oggetto di opere di body painting.\nLa modella ha inoltre recitato in piccoli ruoli nel film \"\", e nella soap opera \"Febbre d'amore\", oltre ad essere comparsa nel reality show \"America's Next Top Model\" ed in videoclip di John Legend, Jay-Z e Robin Thicke."}
{"id": "2660463", "revid": "767487", "url": "https://it.wikipedia.org/wiki?curid=2660463", "title": "Steve Hunter", "text": "Ha suonato con numerosi artisti, tra i quali Alice Cooper e Lou Reed. Ha collaborato anche con gli Aerosmith, Julian Lennon e Jason Becker."}
{"id": "2660469", "revid": "7", "url": "https://it.wikipedia.org/wiki?curid=2660469", "title": "Cuoca", "text": ""}
{"id": "2660471", "revid": "1776051", "url": "https://it.wikipedia.org/wiki?curid=2660471", "title": "Sortilegio", "text": "Con sortil\u00e8gio () in origine si indicava una qualunque pratica divinatoria consistente nell'estrazione a sorte rituale di oggetti, simboli o frasi che poi l'indovino, detto sort\u00eclego (), interpretava; oggi questo significato \u00e8 quasi completamente perduto e per indicare queste pratiche divinatorie si usa la parola \"cleromanzia\".\nIl significato odierno di sortilegio \u00e8 invece quello di magia, incantesimo, stregoneria; in senso figurato si pu\u00f2 usare anche per indicare un fatto inspiegabile.\nEtimologia ed evoluzione del significato.\nLa parola deriva dal latino medievale \"sortilegium\", coniata dal classico \"sortilegus\" che era l'indovino praticante la divinazione per mezzo dell'estrazione a sorte; quest'ultima parola era composta da \"sortem\" \"sorte\" e \"lego\" \"l\u00e8ggere, raccogliere\".\nPresso i Romani, la \"raccolta (o lettura) delle sorti\" consisteva nel gettare pietre, ossicini o bastoncelli (\"sortes\") su cui erano scritte generalmente sentenze o formule, per trarne presagi per l'avvenire. La parola \"sors\" divenne poi sinonimo di sorte o destino, e gi\u00e0 nella tarda latinit\u00e0 per sortilegio si intese una pratica magica che mirava a influire in bene o in male, sul destino altrui.\nLe prime concezioni animistiche consideravano tutta la natura animata, cio\u00e8 pervasa da forze consapevoli e invisibili con le quali l'uomo poteva stabilire un colloquio fino a costringerle a piegarsi alla sua volont\u00e0 e aiutarlo nei suoi fini.\nEcco allora le antiche pitture rupestri, che si trovano dovunque. Dall'animale all'uomo il passo \u00e8 breve.\nLa parola \u00e8 stata usata per indicare rituali completamente estranei alla divinazione ed appartenenti invece all'ambito della magia, in particolare: i sortilegi sono riti magici, talvolta eseguiti in ambito religioso da preti o sciamani, il cui scopo \u00e8 quello di imporre su persone o cose un effetto che pu\u00f2 essere benefico e protettivo oppure malefico e costrittivo, tramite il trasferimento di un presunto potere occulto da un oggetto considerato magico al destinatario del sortilegio.\nTroviamo formule antiche per il dominio sui propri simili in Babilonia e in Egitto, su tavolette d'argilla e su papiri.\nGli oggetti usati possono essere simbolici (es. una statuetta d'argilla); oggetti che hanno fatto parte della persona (es. capelli, gocce di sangue); oggetti che sono stati a contatto della persona (es. indumenti, ornamenti); oggetti che devono agire direttamente come mezzi attivi del sortilegio (es. unguenti, filtri). Gli scopi del sortilegio possono essere la difesa degli interessi collettivi per la fertilit\u00e0 dei campi e la fecondit\u00e0 del bestiame; la guarigione di malattie di un individuo, o altro.\nMa poich\u00e9 il bene personale spesso coincide con il male altrui, \u00e8 facile il passaggio del sortilegio benefico a quello malefico. Cos\u00ec abbiamo fatture di malattie, d'amore e di morte.\nAnche la maledizione e la benedizione fanno parte di un gruppo di sortilegi, senza oggetto, in cui l'azione magica \u00e8 puramente mentale.\nIl sortilegio si pu\u00f2, addirittura, avvicinare all'ipnotismo a distanza o a fenomeni magnetici."}
{"id": "2660474", "revid": "481666", "url": "https://it.wikipedia.org/wiki?curid=2660474", "title": "Sortilegio (disambigua)", "text": "Con sortilegio si pu\u00f2 indicare:"}
{"id": "2660476", "revid": "438678", "url": "https://it.wikipedia.org/wiki?curid=2660476", "title": "Marchi\u00f2 Molziner", "text": "Biografia.\nMarchi\u00f2 Molziner o Marcion Malsiner, originario dalla Val Gardena, entr\u00f2 nel 1671 nella bottega dello scultore Pietro Morando di Venezia; in seguito, nel 1704, fu padrone di bottega e come tale viene ancora ricordato nel 1714 .\nOpere.\nFu scultore di cornici - nella Val Gardena del Seicento e Settecento erano attivi gli intagliatori di cornici discendenti di Christian Trebinger - e di intagli decorativi destinati alla sagrestia del convento delle monache di Sant'Andrea della Zirada a Venezia: rimangono documentazioni di alcune opere del 1702-1704 .\nUn'unica statua lignea conosciuta del Molziner rappresenta San Pasquale Bayl\u00f3n, \u00e8 del 1691 e si trova nella Chiesa di San Francesco della Vigna di Venezia nella sesta cappella sul lato sinistro (Cappella Priuli), qui collocata dopo essere stata rimossa nel 1898 dalla cappella Giustinian \u201cdella Salute\u201d. Secondo Paola Rossi l'opera \u00e8 \"di mediocre qualit\u00e0 stilistica, lascia intuire un artista che dal contatto con il Morando non aveva evidentemente appreso la capacit\u00e0 di conferire una forte carica espressiva alla individuazione del personaggio\".\nLa statua faceva parte di un apparato ideato da Giuseppe Rota in occasione dei festeggiamenti (iniziati il 22 luglio 1691 e durati otto giorni) per la canonizzazione di Giovanni da Capestrano e di Pasquale Bayl\u00f3n. Le statue dei due santi (il San Giovanni di Francesco Pianta) erano collocate sotto un baldacchino ai lati dell'altare maggiore della Chiesa di San Francesco."}
{"id": "2660478", "revid": "115233", "url": "https://it.wikipedia.org/wiki?curid=2660478", "title": "Sortilego", "text": "Il sortilego pu\u00f2 essere:"}
{"id": "2660484", "revid": "198277", "url": "https://it.wikipedia.org/wiki?curid=2660484", "title": "Coppa Montenero", "text": "La Coppa Montenero, in alcune edizioni Circuito Montenero\u00a0\u2013 Coppa Ciano, in altre edizioni ancora Coppa Ciano, \u00e8 una storica corsa automobilistica in circuito disputata in Italia per venti edizioni tra il 1921 e il 1947. L'apice del prestigio lo raggiunse nel 1937 quando fu valevole anche come XV Gran Premio d'Italia.\nNel 1927 e nel 1928 la Coppa Ciano fu anche una corsa automobilistica distinta dalla Coppa Montenero, ma ad essa legata in quanto disputata sul medesimo circuito nei giorni seguenti.\nStoria.\nFin dalla prima competizione, lo sport automobilistico in Italia era molto popolare. Durante gli anni seguenti la prima guerra mondiale furono creati parecchi circuiti stradali. Tra questi ci fu il Circuito di Montenero a Livorno, che divenne sede dell'annuale \u201cCoppa Montenero\u201d fin dall'inaugurazione del 1921. All'inizio fu una competizione di carattere locale, e gli organizzatori finirono ben presto in difficolt\u00e0 finanziarie. Ma nel 1923 ci fu l'intervento dell'Automobile Club d'Italia, ed il futuro fu assicurato.\nDal 1927, il politico ed eroe della Regia Marina nativo di Livorno, Costanzo Ciano don\u00f2 il trofeo della vittoria, la Coppa Ciano. All'inizio, essa fu assegnata al vincitore di una gara automobilistica che si correva durante la settimana della \u201cCoppa Montenero\u201d. Ma dal 1929 la Coppa Ciano fu destinata all'evento principale, cos\u00ec che il nome fu attribuito all'intera competizione.\nIl pilota Emilio Materassi vinse quattro edizioni tra il 1925 ed il 1928, e si guadagn\u00f2 quindi il soprannome di \u201cRe di Montenero\u201d.\nNegli anni trenta Tazio Nuvolari, pilota inserito nella Hall of Fame, vinse la competizione cinque volte, e fu un record. Notevole fu la vittoria del 1936, che fu conquistata a discapito delle superiori vetture tedesche. Questa vittoria fu uno dei motivi della scelta del Circuito di Montenero come sede del Gran Premio d'Italia del 1937, invece che all'Autodromo di Monza.\nL'edizione del 1939 fu corsa con le regole della classe voiturette e fu l'ultima prima della seconda guerra mondiale, che sospese le competizioni automobilistiche per qualche anno.\nNel 1947 la ventesima edizione ed ultima della Coppa Montenero fu corsa da vetture con un motore da 1500 cc di cilindrata non sovralimentato. A causa dei legami di Costanzo Ciano con il Regime Fascista, la competizione non fu chiamata Coppa Ciano.\nEdizioni e albo d'oro.\nDi seguito sono riportate le 20 edizioni della Coppa Montenero.\nDi seguito sono riportate le due edizioni della Coppa Ciano come corsa distinta dalla Coppa Montenero."}
{"id": "2660488", "revid": "1226", "url": "https://it.wikipedia.org/wiki?curid=2660488", "title": "Disturbi dell'apprendimento", "text": ""}
{"id": "2660494", "revid": "339392", "url": "https://it.wikipedia.org/wiki?curid=2660494", "title": "Trattamento chirurgico", "text": ""}
{"id": "2660495", "revid": "775372", "url": "https://it.wikipedia.org/wiki?curid=2660495", "title": "Omni Consumer Product", "text": "La OCP (Omni Consumer Product) \u00e8 una compagnia immaginaria presente nei film di \"RoboCop\". Opera ad ogni livello della societ\u00e0 e del governo. In un vicino futuro distopico, mira a rilevare l'amministrazione della citt\u00e0 di Detroit a seguito di una grave crisi finanziaria, con lo scopo di costruire al suo posto una nuova megalopoli utopistica chiamata Delta City. Per raggiungere lo scopo, oltre a stipulare un accordo per la direzione della polizia, attraverso la divisione sicurezza, investe su progetti per la realizzazione di un poliziotto robot: essendo una macchina, permetterebbe infatti una protezione efficiente e non necessiterebbe dei diritti che invece spettano ai poliziotti umani.\nIl primo tentativo, sviluppato sotto la direzione di Richard \"Dick\" Jones, \u00e8 una rozza macchina denominata ED209, ovvero \"Enforcement Droid 209\", ma il progetto fallisce a causa di un grave incidente durante una dimostrazione, dovuto a un malfunzionamento: il prototipo uccide un dirigente della compagnia. Si decide quindi di costruire robot pilotati non pi\u00f9 da un computer, ma da un cervello umano opportunamente riprogrammato, cio\u00e8 dei cyborg.\nViene cos\u00ec sviluppato un altro progetto, diretto da Robert \"Bob\" Morton, che porter\u00e0 alla costruzione di RoboCop, un prototipo di cyborg costruito con parti di titanio e kevlar al quale vengono per\u00f2 integrati il cervello,una parte di viso di Alex J. Murphy, un agente di polizia brutalmente assassinato, spina dorsale con tessuti nervosi, ed un semplice apparato digestivo con il quale nutre i tessuti organici.\nRoboCop, oltre alle tre direttive primarie, ne ha nascosta in memoria una quarta, della quale non \u00e8 a conoscenza e che gli proibisce di arrestare gli alti dirigenti della OCP. Qualsiasi tentativo di contravvenire a questa direttiva gli attiva un sistema di blocco, che interferisce con il suo cervello, impedendogli di muoversi.\nIl terzo progetto, RoboCop II, viene affidato alla Dottoressa Juliette Faxx, una psicologa squilibrata che riprende il concetto del primo RoboCop, ma utilizza stavolta il cervello di un pericoloso criminale tossicodipendente, conosciuto come Cain. Il risultato sar\u00e0 un mostro di titanio indistruttibile e in crisi d'astinenza che causer\u00e0, la stessa sera della sua presentazione, la morte di decine di persone. Per evitare i conseguenti attacchi dell'opinione pubblica, il presidente della OCP decide di acquistare, con grosse somme di denaro, tutti i media della citt\u00e0, compresa la stampa.\nIn RoboCop 3, la OCP viene acquisita dalla Kanemitsu Corporation, una societ\u00e0 giapponese i cui atteggiamenti nei confronti di progetti della OCP e delle persone ad essi legate in ogni modo, saranno sempre ambigui."}
{"id": "2660497", "revid": "404338", "url": "https://it.wikipedia.org/wiki?curid=2660497", "title": "Articolare", "text": ""}
{"id": "2660498", "revid": "121468721", "url": "https://it.wikipedia.org/wiki?curid=2660498", "title": "Italo-levantini", "text": "Gli Italo-levantini sono i membri di un'antica comunit\u00e0 d'origine italiana radicata da secoli in Medio Oriente, in particolare nell'attuale Turchia, specialmente a Istanbul (l'antica Costantinopoli) e Smirne. Vennero definiti \"levantini\", ovvero \"italiani del levante\", nei decenni intorno alla prima e alla seconda guerra mondiale.\nCaratteristiche.\nGli Italo-levantini sono radicati nel Mediterraneo orientale dai tempi delle crociate e delle Repubbliche marinare italiane.\nSono infatti una piccola comunit\u00e0 di discendenti dei coloni genovesi e veneziani e, in minor parte, pisani, fiorentini, anconetani e amalfitani che si trasferirono nei fondachi orientali delle repubbliche marinare, principalmente per commercio e controllo del traffico marittimo tra l'Italia e l'Asia.\nLe loro principali caratteristiche sono quelle di avere mantenuto la fede cattolica pur in un paese prevalentemente musulmano, di continuare a parlare l'italiano tra loro (pur esprimendosi in turco, greco o francese nei rapporti sociali) e di non essersi minimamente mescolati (con matrimoni) con le locali popolazioni turche di religione musulmana. Alcuni italo-levantini sono di religione ebraica. Esiste infatti una sinagoga italiana, nota anche come Kal de los Frankos, che si trova a nord del Corno d'Oro a Istanbul. La sinagoga fu creata dalla Comunit\u00e0 Israelitico-Italiana di Istanbul nel 1800.\nStoria.\nLe colonie delle repubbliche marinare in Oriente.\nLa Repubblica di Genova e la Repubblica di Venezia, ai tempi delle crociate, crearono numerose e importanti colonie nei territori bizantini.\nAnche la Repubblica di Pisa, il Ducato di Amalfi e la Repubblica di Ancona, si riscontrano comunit\u00e0 pugliesi, provenienti dalle pi\u00f9 importanti citt\u00e0 portuali a partire dalla pi\u00f9 nutrita comunit\u00e0 dei baresi ed otrantini. Le diverse comunit\u00e0 ebbero colonie commerciali a Costantinopoli, Smirne e in altri porti dell'Impero d'Oriente.\nGenova e Venezia crearono a Costantinopoli popolosi \"quartieri\" di circa 60.000 abitanti, ma gi\u00e0 nel 1182 furono oggetto di un massacro, da parte dei bizantini. La presenza \"latina\", peraltro, si reintegr\u00f2 dopo la Quarta crociata (1204), \"sponsorizzata\" dai veneziani, che port\u00f2 alla conquista cattolica di Costantinopoli.\nAmalfi aveva fondachi a Costantinopoli, Laodicea, Beirut, Giaffa, Tripoli di Siria, Cipro, Alessandria d'Egitto, Tolemaide e addirittura a Bagdad e in India.\nAncona stabil\u00ec i suoi fondachi in varie citt\u00e0 d'Oriente. A Costantinopoli era il fondaco pi\u00f9 importante, dove gli anconetani avevano una propria chiesa, Santo Stefano; inoltre nel 1261 venne loro accordato il privilegio d'avere una cappella nella basilica di S. Sofia. Altre colonie anconetane erano in Siria (a Laiazzo e a Laodicea), in Romania (a Costanza), in Egitto (ad Alessandria), a Cipro (a Famagosta), in Palestina (a San Giovanni d'Acri), in Grecia (a Chio), in Asia Minore (a Trebisonda). Spostandosi verso occidente, fondachi anconitani erano presenti nell'Adriatico a Ragusa e a Segna, in Sicilia a Siracusa e a Messina, in Spagna a Barcellona e a Valenza, in Africa a Tripoli.\nLe colonie gaetane erano a Tunisi, Bugia, Tripoli ed Alessandria d'Egitto.\nVi erano colonie genovesi in Anatolia (Smirne, Trebisonda e altre), nell'Egeo (Chio/Chios, Mitilene e altre), in Palestina e Libano (Acri) e a Costantinopoli (Pera, Galata), come pure colonie veneziane a Creta, Rodi, Cipro e Negroponte.\nPisa ebbe fondachi a Costantinopoli, Antiochia, Laodicea, Tiro, San Giovanni d'Acri, Giaffa, Tripoli di Siria, Alessandria d'Egitto e il Cairo. A Tiro fu costituita la nota \"Societ\u00e0 dei Vermigli\" che si segnal\u00f2 nella difesa della citt\u00e0 contro l'attacco del Saladino nel 1187.\nLa conquista ottomana di Costantinopoli e la \"Nazione latina\".\nDopo la conquista turca di Costantinopoli (1453), il problema principale di questi coloni e commercianti, cos\u00ec come per quelli di origine francese, provenzale, napoletana, catalana, anglo-sassone o mitteleuropea, residenti nell'Impero Ottomano, fu quello di definire i rapporti con lo Stato islamico, il quale si caratterizzava essenzialmente come un'istituzione teocratica. La soluzione obbligata fu quella di definire se stessi in base alla propria fede, e cio\u00e8 la religione cristiana (cattolica), costituendo cos\u00ec un'unica entit\u00e0 culturale a prescindere dalla propria origine etnica: la \"nazione latina\"; in ci\u00f2 furono assecondati dal costituirsi di altre entit\u00e0 a base religiosa che si formarono nell'impero, e cio\u00e8 la \"nazione ebraica\", quella \"armena\" e quella \"greco-ortodossa\". Per tale motivo furono frequenti i matrimoni tra i cittadini europei dell'Impero, accomunati dalla fede cattolica; di conseguenza, poich\u00e9 in Italia i componenti della \"nazione latina\" furono complessivamente definiti \"levantini\", \u00e8 pi\u00f9 logico definire l'elemento di origine italiana come \"italo-levantino\", anzich\u00e9 \"italo-turco\".\nPer quanto riguarda l'aspetto economico e produttivo, la \"nazione latina\" si adegu\u00f2 di buon grado ai princ\u00ecpi della divisione del lavoro \"ratione religionis\", promossa dallo Stato ottomano; ci\u00f2 gli consent\u00ec di proseguire le loro attivit\u00e0 commerciali e di imporsi nel ruolo di detentori del commercio internazionale all'interno dell'Impero. Anche la funzione del dragomanno, cio\u00e8 dell'interprete di palazzo del sultano e dei gran visir, era riservata ai levantini, che gestivano in tal modo le relazioni internazionali ottomane.\nSin dal 1453, infatti, gli appartenenti alla \"nazione latina\" riuscirono progressivamente a ottenere dai sultani quei privilegi derivanti dalle \"capitolazioni\", stipulate con gli Stati nazionali di origine, che li arricchirono commercialmente nei secoli successivi e li salvaguardarono come comunit\u00e0. Ci\u00f2 consent\u00ec loro, in molte materie, di essere giudicati dai propri rappresentanti consolari e diplomatici, in base ai propri ordinamenti e non in base alla legge islamica.\nAl fine di beneficiare di tale \"status\", le famiglie latine, pertanto, curarono la conservazione di documenti notarili attestanti le loro origini e la cittadinanza. Ci\u00f2 ha consentito ancor oggi, a molti studiosi, di ricostruirne la genealogia.\nL'Ottocento.\nCon la caduta della Repubblica di Venezia (1797) e della Repubblica di Genova (1802), agli italo-levantini originari delle due antiche repubbliche fu attribuita la cittadinanza, rispettivamente, dell'Impero d'Austria (Regno Lombardo-Veneto) e del Regno di Sardegna. Inoltre, negli anni successivi alla Campagna d'Egitto (1798) di Napoleone Bonaparte, si ebbe una notevole penetrazione economica e culturale francese nell'Impero Ottomano. Per tale motivo, nel corso dell'ottocento, la comunit\u00e0 italo-levantina inizi\u00f2 a subire un processo di assimilazione da parte della Francia, e fin\u00ec per adottare la lingua francese, mantenendo l'italiano solo come seconda lingua di famiglia.\nCon lo scoppio della guerra d'indipendenza greca, la numerosa comunit\u00e0 genovese di Chio appoggi\u00f2 il moto indipendentistico greco. La reazione del potente esercito ottomano non tard\u00f2 ad arrivare: dopo un furioso assedio, i Turchi ripresero rapidamente il controllo dell'isola e, nell'aprile 1822, un quarto dei 30.000 abitanti fu sterminato. Inoltre fu instaurato un regime di terrore e interdetto il culto della religione cattolica per svariati anni. La quasi totalit\u00e0 degli oriundi genovesi o veneziani superstiti, pertanto, si trasfer\u00ec nella vicina e pi\u00f9 tollerante Smirne, abbandonando Chio all'elemento greco-turco, o la loro emigrazione all'estero.\nCon il Risorgimento riprese vigore l'uso dell'italiano a Istanbul per via dei numerosi esuli italiani, ma anche dei moltissimi artisti e specialisti italiani che lavorarono per il sultano al Serraglio, tra cui il musicista Giuseppe Donizetti, fratello del pi\u00f9 famoso Gaetano. Inoltre, in conseguenza dell'intervento del Regno di Sardegna a fianco dell'Impero Ottomano nella guerra di Crimea (1853-56), la comunit\u00e0 si accrebbe di numero.\nA fine ottocento, nella Turchia europea, gli italo-levantini erano circa 7.000, concentrati a Galata, cittadina \"Genovese\" divenuta quartiere di Istanbul. Inoltre a Smirne, agli inizi del novecento, vi era una colonia genovese-italiana di circa 6.000 persone. In quei decenni, letterati come Willy Sperco iniziarono a identificarsi come italo-levantini della Turchia, per differenziarsi dai \"levantini\" dell'Egitto (italo-egiziani) e del Libano (italo-libanesi).\nLa guerra italo-turca (1911-12).\nLe situazioni di privilegio per gli italo-levantini si incrinarono con lo scoppio della guerra italo-turca (1911) e, soprattutto, con l'occupazione italiana delle isole del Dodecaneso (1912), all'epoca comprese nei confini dell'impero. La risposta turca non si fece attendere: il 9 maggio 1912, il governo ottomano decise l'espulsione degli italiani residenti nel \"vilayet\" di Smirne e, poich\u00e9 continuava l'occupazione delle isole, il 28 maggio successivo la Sublime Porta decret\u00f2 l'allontanamento di tutti i cittadini italiani residenti in Turchia, ad eccezione degli operai addetti alle costruzioni ferroviarie, degli ecclesiastici e delle vedove. Tali provvedimenti interessarono 7.000 italo-levantini da Smirne e 12.000 da Costantinopoli. Per evitare il rimpatrio, molti optarono per la cittadinanza ottomana. Gli espulsi furono rimpatriati nei giorni successivi nei porti di Ancona, Napoli e Bari.\nLa situazione si ricompose con la stipula del Trattato di pace di Losanna del 18 ottobre 1912, ove, all'art. 9, si prevedeva: \"Il governo ottomano volendo attestare la sua soddisfazione per i buoni e leali servizi che gli sono stati resi dai sudditi italiani impiegati nelle amministrazioni e che egli si era visto forzato a congedare all'epoca delle ostilit\u00e0 si dichiara pronto a reintegrarli nella situazione che avevano lasciata. Un trattamento di disponibilit\u00e0 sar\u00e0 loro pagato nei mesi passati fuori d'impiego e quest'interruzione di servizio non porter\u00e0 nessun pregiudizio a quelli impiegati che avrebbero diritto a una pensione di riposo. Inoltre il governo ottomano s'impegna ad usare i suoi buoni uffici presso le istituzioni con le quali \u00e8 in rapporto (debito pubblico, societ\u00e0 ferroviarie, banche ecc.), perch\u00e9 agiscano nello stesso modo verso i sudditi italiani che erano al loro servizio e che si trovano in condizioni analoghe\". Non tutti i rimpatriati, peraltro, optarono per il rientro in Turchia.\nDalla caduta dell'Impero ottomano.\nIl 9 settembre 1914, il governo imperiale ottomano notificava alle potenze europee interessate la decisione di abolire il regime delle capitolazioni a partire dal 1\u00ba ottobre 1914. La situazione dei cittadini italiani nell'Impero si aggrav\u00f2 di nuovo con lo scoppio della prima guerra mondiale, che vide i due Stati combattere su fronti opposti. Ma, dopo la sconfitta militare dell'Impero ottomano, il 19 gennaio 1919, gli alti commissari a Costantinopoli delle tre potenze alleate, l'italiano Sforza, il francese Amet e il britannico Webb, fecero pervenire al governo ottomano una nota nella quale si precisava che il regime capitolare costituiva oggetto di accordi internazionali modificabili solo con il consenso di tutte le parti contraenti; essi non potevano quindi riconoscere la disdetta unilaterale disposta della Sublime Porta nel 1914.\nTuttavia, durante l'occupazione greca di Smirne (1919-21), si verificarono continue violazioni del regime delle capitolazioni da parte - stavolta - del governo ellenico, il quale, nel corso del 1921, decise di estendere la giurisdizione della Corte marziale ellenica di Smirne ai reati di diritto comune, da chiunque commessi, attribuendole cos\u00ec la competenza a giudicare anche i cittadini stranieri. Nel 1922, a seguito dell'incendio e della distruzione di Smirne nella guerra greco-turca, da parte dell'esercito di Kemal Ataturk, molti Italo-levantini si rifugiarono nel Dodecaneso o direttamente in patria. L'art. 28 del secondo Trattato di pace di Losanna, firmato il 24 luglio 1923, sanciva la completa abolizione delle capitolazioni, anche se alcune garanzie per gli stranieri erano state concordate in una \"convenzione sullo stabilimento e la competenza giudiziaria\", conclusa in pari data, e in una \"dichiarazione relativa all'amministrazione giudiziaria\" sottoscritta dalla delegazione turca. Cessava cos\u00ec definitivamente lo \"status\" di privilegio ricoperto, sino allora, dalle comunit\u00e0 italiane in oriente.\nNel 1935 la comunit\u00e0 degli italo-levantini nella Turchia di Kemal Ataturk arriv\u00f2 comunque a contare circa 15.000 membri. La loro presenza fu importante nella decisione turca di adottare l'alfabeto latino per la lingua turca.\nProprio nei decenni intorno alla prima e alla seconda guerra mondiale vennero definiti \"levantini\", ovvero \"italiani del levante\".\nDopo la seconda guerra mondiale si \u00e8 verificato un notevole ulteriore calo nella consistenza numerica degli italo-levantini. Il declino iniziato con la nascita della Repubblica si \u00e8 trasformato in rottura con i disordini di Istanbul del 6-7 settembre 1955, sullo sfondo dei contrasti tra Turchia e Grecia che proseguivano fin dalla fine della Prima Guerra Mondiale. Il pretesto fu la falsa notizia dell\u2019incendio appiccato alla casa natale di Mustafa Kemal Atat\u00fcrk e sede del Consolato turco a Salonicco in Grecia, riportata da un\u2019edizione pomeridiana del quotidiano locale \"Istanbul Express\", stampato per l\u2019occasione in pi\u00f9 di duecentomila copie, amplific\u00f2 la menzogna e diede il via alla violenza che a partire dalle 17 inizi\u00f2 ad invadere Istanbul.\nUn pogrom, una devastazione premeditata e tollerata dalle autorit\u00e0, nei confronti principalmente della comunit\u00e0 greca, ma anche di quella armena ed ebrea. Le violenze portarono alla morte 16 persone (13 greci, 2 sacerdoti ortodossi e uno armeno), si registrarono stupri e circoncisioni forzate, danni a pi\u00f9 di 5.000 attivit\u00e0 commerciali. Le tristi immagini della devastazione di quelle giornate furono immortalate da un giovane Ara Guler, il celebre fotografo turco-armeno, considerato uno dei padri della fotografia del Novecento. L\u2019insicurezza e la paura spinsero migliaia di individui appartenenti alle minoranze dalla Turchia, tra cui tanti levantini e romei, ad abbandonare per sempre il Paese.\nUn altro fattore \u201csociale\u201d del declino dei levantini, oltre a quello demografico, \u00e8 stata, l\u2019apertura verso la societ\u00e0 turca con i matrimoni misti. \u201cCon i matrimoni misti \u00e8 venuto a mancare quel \u201cmodo di pensare\u201d tipico delle minoranze, capaci di formulare le stesse risposte alle domande che venivano dall'esterno, che magari non corrispondeva a verit\u00e0 ma era un sistema di difesa basato sulla coesione della comunit\u00e0.\u201d\nAttualmente, in Turchia, i discendenti dell'antica comunit\u00e0 sono circa un migliaio, concentrati principalmente nell'area metropolitana di Istanbul e a Smirne: lo scrittore Giovanni Scognamillo ne era uno dei principali rappresentanti. La squadra di calcio del Galatasaray, una della pi\u00f9 blasonate del calcio turco, prende il nome da Galata (l'antica colonia genovese sul Corno d'Oro, chiamata allora \"Pera\"). Alcuni italo-levantini furono tra i suoi fondatori e sostenitori iniziali. Gli italiani complessivamente residenti in Turchia, invece, in base ai dati dell'AIRE (Anagrafe degli italiani residenti all'estero), sono 3.921 al 31 dicembre 2012."}
{"id": "2660499", "revid": "363629", "url": "https://it.wikipedia.org/wiki?curid=2660499", "title": "Terapia farmacologica", "text": ""}
{"id": "2660500", "revid": "1305772", "url": "https://it.wikipedia.org/wiki?curid=2660500", "title": "Mattioni", "text": "Mattioni pu\u00f2 essere il cognome dei seguenti personaggi:"}
{"id": "2660502", "revid": "339392", "url": "https://it.wikipedia.org/wiki?curid=2660502", "title": "Terapia chirurgica", "text": ""}
{"id": "2660506", "revid": "125063268", "url": "https://it.wikipedia.org/wiki?curid=2660506", "title": "Riviera (casa discografica)", "text": "La Riviera \u00e8 stata una casa discografica francese, di propriet\u00e0 della Barclay\nStoria.\nLa Riviera venne fondata all'inizio degli anni '60 in Francia, per iniziativa di Eddie Barclay, uno dei pi\u00f9 importanti produttori discografici francesi, con l'obiettivo di produrre e lanciare nuovi cantanti e gruppi musicali.\nIn Italia, dove l'etichetta aveva una sede a Milano, oltre che pubblicare edizioni italiane di artisti esteri (come Nino Ferrer o Peter Holm), stamp\u00f2 anche dischi di artisti italiani.\nDischi pubblicati in Italia.\nPer la datazione ci si basa sull'etichetta del disco, o sul vinile o, infine, sulla copertina, qualora nessuno di questi elementi avesse una datazione, ci si basa sulla numerazione del catalogo, se esistenti, sono riportati oltre all'anno il mese e il giorno (quest'ultimo dato si trova, a volte, stampato sul vinile).\nIl prefisso del catalogo \u00e8 stato, fino ai primi mesi del 1969, SIF NP; Nel corso dell'anno \u00e8 stato cambiato in RAR NP."}
{"id": "2660514", "revid": "125025526", "url": "https://it.wikipedia.org/wiki?curid=2660514", "title": "Tr\u00e8s Belles Heures du Jean de Berry", "text": "Con Tr\u00e8s Belles Heures du Jean de Berry si fa riferimento a un codice miniato, considerato fra i massimi capolavori della pittura franco-fiamminga del XV secolo. Si tratta di un libro d'ore appartenuto al duca Jean de Berry e conservato oggi nella Biblioteca reale del Belgio. Non va confuso con le Tr\u00e8s riches heures du Duc de Berry conservato al Museo Cond\u00e9 di Chantilly, n\u00e9 con le Ore di Torino, ugualmente appartenuto a Jean de Berry e conservato nel Museo civico d'arte antica di Palazzo Madama a Torino.\nDescrizione.\nIl manoscritto, in latino, \u00e8 composto da 138 fogli in pergamena di 275 x 185\u00a0mm., scritti su due colonne di 18 righe.\nComprende 20 miniature a pagina intera e 17 capilettera miniati.\n\u00c8 organizzato in cinque capitoli:\nIl calendario \u00e8 perduto.\nStoria del manoscritto.\nL'inventario della collezione del Duca di Berry del 1402 cita: \"un libro d'ore molto bello, riccamente miniato e istoriato per mano di Jaquemart de Odin\". La citazione si riferisce verosimilmente a questo manoscritto e fornisce dunque una data prima della quale era gi\u00e0 stato completato. L'attribuzione delle miniature \u00e8 tuttavia messa in discussione da alcuni storici dell'arte. Il manoscritto di Bruxelles fu realisticamente commissionato da Jean de Berry, poich\u00e9 il suo ritratto vi compare due volte, e numerose pagine sono decorate con le sue armi. Fu probabilmente donato in seguito a un duca di Borgogna, forse Giovanni senza Paura. \u00c8 citato nell'inventario di Margherita di Baviera del 1424. Le tracce dell'opera si persero fino al 1842.\nLe miniature furono realizzate da tre artisti diversi. Quelle in grisaille \"Vergine con il Bambino\" e \"Ritratto del duca di Berry in preghiera\", su due fogli attigui, sono state attribuite da L\u00e9opold Delisle a Andr\u00e9 Beauneveu, che aveva gi\u00e0 realizzato un salterio per Jean de Berry, poi a Jacquemart de Hesdin (citato come Jaquemart de Odin nell'inventario di Jean de Berry), e infine a Jean d'Orl\u00e9ans, noto anche come il maestro del Paramento di Narbona.\nAnche l'attribuzione delle altre 18 grandi miniature del manoscritto, che illustrano le ore della Vergine, le ore della Passione e l'Ufficio dei defunti, non \u00e8 unanime fra gli storici dell'arte. Secondo Paul Durrieu \u00e8 possibile vedervi la mano del Maestro di Boucicaut, per Millard Meiss quella di Jacquemard de Hesdin, mentre Albert Ch\u00e2telet suggerisce possa trattarsi di suo cognato Jean Petit, noto anche come lo Pseudo-Jacquemart.\nUn terzo miniatore \u00e8 autore dei capilettera istoriati situati nelle pagine di fronte alle grandi miniature. \u00c8 noto come \"Maestro delle iniziali di Bruxelles\". Avrebbe iniziato la sua carriera alla fine del XIV sec. in un importante atelier di Bologna, per stabilirsi poi a Parigi, dove si adatt\u00f2 al gusto francese, pur mantenendo la tradizione degli ampi margini istoriati tipici dell'Italia del Nord."}
{"id": "2660522", "revid": "119982", "url": "https://it.wikipedia.org/wiki?curid=2660522", "title": "Test Cricket", "text": ""}
{"id": "2660523", "revid": "123839439", "url": "https://it.wikipedia.org/wiki?curid=2660523", "title": "Twenty20", "text": "Il Twenty20 \u00e8 una delle principali formule di gioco del cricket.\nFa parte della tipologia detta \"Limited Overs\", ovvero partite che prevedono un limite di \"over\" per ogni \"inning\".\nStoria.\nQuesta tipologia di partita \u00e8 stata introdotta nel 2003 nel Regno Unito per decisione della England and Wales Cricket Board e viene usata per gli incontri professionistici del campionato delle contee. \u00c8 stata introdotta per rendere le partite di cricket pi\u00f9 interessanti nei confronti del grande pubblico, spesso non disposto ad assistere alle partite per un giorno intero negli ODI o addirittura per pi\u00f9 giorni nel First Class cricket.\nDalla sua introduzione il \"Twenty20 cricket\" ha goduto di una rapidissima espansione grazie alla brevit\u00e0 delle partite (circa 3 ore, vicino ad altri sport) e alla alta spettacolarit\u00e0 dovuta al fatto che avendo un solo innings e venti overs a disposizione i battitori e i lanciatori rischiano molto di pi\u00f9 durante il gioco. Perfino le nazionali maggiori che giocano il \"Test\" hanno cominciato ad introdurre degli incontri di \"Twenty20\" all'interno dei loro tour. Nel 2007 si \u00e8 disputata in Sudafrica la prima edizione dell'ICC World Twenty20, ovvero la coppa del mondo di cricket in versione \"Twenty20\", vinta dalla nazionale indiana.\nRegole.\nUna partita di Twenty20 cricket coinvolge ovviamente due squadre, ognuna delle quali ha a disposizione un solo innings di battuta e di conseguenza un solo innings di lancio, la durata massima per ogni innings \u00e8 di 20 \"overs\" (ovvero 20 sequenze di 6 lanci validi). Le regole riguardanti le eliminazioni sono le stesse del cricket tradizionale.\nUna partita di Twenty20 viene giocata in circa 3 ore e mezza e ogni innings dura circa 90 minuti. Questa tipologia di gioco consente di risolvere le partite in un tempo paragonabile a quello di tutti gli altri sport di squadra, a differenza del Test Cricket.\nEsattamente come gli ODI, i \"Twenty20\" sono meno legati alla tradizione e per questo ai giocatori \u00e8 concesso indossare divise con i colori del loro team e con il nome impresso sulla schiena, a differenza del Test cricket in cui vige rigorosamente ed esclusivamente il colore bianco."}
{"id": "2660528", "revid": "287204", "url": "https://it.wikipedia.org/wiki?curid=2660528", "title": "VdB 87", "text": "vdB 87 \u00e8 una nebulosa a riflessione visibile nella costellazione dell'Unicorno.\nSi individua nella parte meridionale della costellazione, circa 2,5\u00b0 a nordovest rispetto alla Nebulosa Gabbiano, una grande regione di formazione stellare a cavallo fra l'Unicorno e il Cane Maggiore, che include pure l'associazione OB Canis\u00a0Major\u00a0OB1. La nebulosa \u00e8 divisa in tre parti principali, catalogate come vdB\u00a087a, vdB\u00a087b e vdB\u00a087c, illuminate da tre nane bianco-azzurre, una di classe spettrale B6V e le altre due di classe B1V; la principale, la responsabile dell'illuminazione di vdB\u00a087c, \u00e8 BD-08\u00a01665, di magnitudine 11,15. La nube fa parte della regione di formazione stellare BFS64, una regione H II di dimensioni apparenti assai ridotte associata ad una nube molecolare gigante la cui massa di CO \u00e8 pari a circa 23.000\u00a0M\u2299. In associazione a questa regione nebulosa vi sono pure l'oggetto stellare giovane CPM\u00a033, gli ammassi aperti [IBP2002]\u00a0CC04 e [IBP2002]\u00a0CC05, fortemente oscurati, e [FT96]\u00a0221.9-2.0, una forte sorgente di radiazione infrarossa.\nLa distanza del complesso nebuloso \u00e8 stata stimata sui 2300 parsec (oltre 10400 anni luce), dunque ben al di l\u00e0 della regione della Nebulosa Gabbiano, la cui distanza \u00e8 di circa 990\u00a0parsec; tale distanza giustifica anche le sue ridotte dimensioni apparenti."}
{"id": "2660529", "revid": "1543377", "url": "https://it.wikipedia.org/wiki?curid=2660529", "title": "One Day International", "text": "Lo One Day International (ODI) \u00e8 una delle principali formule di gioco del cricket. Fa parte della tipologia detta \"Limited Overs\", ovvero partite che prevedono un limite di \"overs\" per ogni \"innings\".\nStoria.\nQuesta tipologia di partita \u00e8 stata introdotta ufficialmente il 5 gennaio 1971 (sebbene si fossero gi\u00e0 disputate alcune partite non ufficiali) in occasione del tour della selezione inglese in Australia. L'introduzione \u00e8 avvenuta poich\u00e9 i primi quattro giorni di gara del terzo test match furono cancellati per pioggia, pertanto le due squadre si accordarono per disputare una partita di un solo giorno.\nNel corso di pochi anni la formula ODI \u00e8 diventata estremamente popolare visto che offriva la possibilit\u00e0 di concludere un incontro in un solo giorno, al punto che nel 1975 fu finalmente possibile organizzare la prima coppa del mondo di cricket.\nAttualmente gli ODI sono previsti in tutti i tour delle nazionali maggiori, e possono essere giocati anche da alcune squadre che non possiedono il \"Test status\".\nRegole.\nUna partita di ODI cricket coinvolge due squadre, ognuna delle quali ha a disposizione un solo inning di battuta e di conseguenza un solo inning di lancio, la durata massima per ogni inning \u00e8 di 50 \"overs\" (ovvero 50 sequenze di 6 lanci validi). Inizialmente la durata degli innings era prevista in 60 overs ma in seguito fu accorciata. Le regole riguardanti le eliminazioni sono le stesse del cricket tradizionale.\nA differenza dei \"Test match\" in cui un lanciatore pu\u00f2 lanciare per un numero indefinito di \"overs\", con l'unica condizione che questi non siano consecutivi, negli ODI ogni lanciatore pu\u00f2 lanciare per un massimo del 20% della durata dell'inning, ovvero 10 \"overs\".\nEssendo meno legati alla tradizione ai giocatori \u00e8 concesso indossare divise con i colori del loro team e con il nome impresso sulla schiena, a differenza del Test cricket in cui vige rigorosamente ed esclusivamente il colore bianco. Questo ha portato le squadre nazionali a poter trasferire sulla maglia i colori tradizionali tipici delle squadre nazionali degli altri sport, per esempio l'Australia veste giallo e verde, l'Inghilterra veste blu scuro e rosso, la Nuova Zelanda veste di nero, ecc. La palla che viene utilizzata \u00e8 uguale a quella del Test cricket per peso e consistenza ma \u00e8 sempre di colore bianco e non di colore rosso-marrone."}
{"id": "2660530", "revid": "119982", "url": "https://it.wikipedia.org/wiki?curid=2660530", "title": "One-day International", "text": ""}
{"id": "2660533", "revid": "767487", "url": "https://it.wikipedia.org/wiki?curid=2660533", "title": "The Flowers", "text": "The Flowers (cinese semplificato: \u82b1\u513f\u4e50\u961f; cinese tradizionale: \u82b1\u5152\u6a02\u968a; pinyin: Hu\u0101r Yu\u00e8du\u00ec) erano una boy band pop rock e mandopop cinese. Il gruppo consisteva di quattro membri: il cantante, iniziale chitarrista e compositore D\u00e0 Zh\u0101ng W\u011bi (\u5927\u5f20\u4f1f), il chitarrista Sh\u00ed X\u01d0ngy\u016d (\u77f3\u9192\u5b87), il bassista Gu\u014d Y\u00e1ng (\u90ed\u9633) ed il batterista W\u00e1ng W\u00e9nb\u00f3 (\u738b\u6587\u535a). Il gruppo ha debuttato nel 1998 ed ha pubblicato sei album, l'ultimo dei quali \u00e8 uscito sul mercato il 29 settembre 2007.\nStoria.\nSoprannominata \"La prima band adolescente della Cina\", i Flowers erano appena adolescenti quando il loro gruppo ha debuttato nella scena musicale cinese, nel 1998. Inizialmente, la formazione del gruppo comprendeva Da Zhang Wei (voce, chitarra), Guo Yang (basso) e Wang Wenbo (batteria), ma nel 2001 si \u00e8 inserito il nuovo membro Shi Xingyu alla chitarra. I tre membri originari si sono conosciuti durante gli anni del liceo, quando suonavano un pop punk dallo stile americano ed ispirato alla musica dei Green Day e dei Blink-182, ancora citati come ispirazioni musicali del gruppo. Il trio ha iniziato a suonare in bar e club locali, in un periodo in cui stava fiorendo la scena underground pechinese. Nel 1998 il gruppo ha firmato un contratto con un'etichetta indipendente di Pechino, la \"New Bees Music\". Un anno dopo sarebbe stato pubblicato il loro primo album, \"On the Other Side of Happiness\", che sfond\u00f2 subito sul mercato, con sorpresa dei membri del gruppo, grazie a canzoni accessibili quali \"Stillness\", \"Disillusion\" e \"School's Out\".\nNonostante la loro musica non fosse abbastanza dura per essere definita punk rock, l'atteggiamento duro della band si rivel\u00f2 durante un'azione legale durata due anni contro la loro prima compagnia, la \"New Bees Music\". In seguito al processo, la band firm\u00f2 un contratto con la pi\u00f9 importante EMI ed inser\u00ec un nuovo membro nella formazione gi\u00e0 esistente, il chitarrista Shi Xingyu. Il suo apporto fu significativo per il cambio di genere musicale che avrebbe avuto luogo nel gruppo.\nLa variazione di genere \u00e8 ascoltabile nell'album del 2004 della band, \"I Am Your Romeo\", che presenta influenze hip-hop e techno. La band sembrava ora quanto mai distante dalle sue vecchie radici punk, ma i testi delle canzoni rimangono duri e diretti, sebbene Zhang Wei avesse ammorbidito i toni per quanto riguarda le canzoni d'amore. La band segn\u00f2 un ulteriore punto con il singolo \"Xi Shua Shua\", che divenne una hit nella Cina continentale. Tale canzone, inclusa nel quinto album della band \"Blooming Dynasty\", pubblicato a luglio del 2005, ha vinto anche diversi premi. L'album ha venduto circa 200.000 copie nei quaranta giorni dopo la sua pubblicazione, e i Flowers sono apparsi nello show di gala dedicato al Festival delle Lanterne della China Central Television. Il gruppo fu anche nominato nelle categorie \"Migliore arrangiamento\", \"Miglior testo\", \"Miglior composizione\" e \"Miglior gruppo rock n' roll\" ai \"Pepsi Music Chart Awards\" in Cina, ma a causa delle accuse di plagio la loro partecipazione alla cerimonia di premiazione fu cancellata.\nLo scandalo del plagio.\nLa crescente fama della band ha portato tutte le loro pubblicazioni sotto l'occhio attento dei critici, che non hanno tardato ad accusarli di plagio quando hanno scoperto che almeno 12 delle loro canzoni erano state copiate da artisti stranieri, tra cui \"Emperor's Favorite\" (da \"Fuori dal tunnel\" di Caparezza) e il famoso singolo \"Xi Shua Shua\", praticamente identico alla canzone \"K2G\" del duo pop giapponese Puffy AmiYumi. Il cantante Zhang Wei e dei rappresentanti della casa discografica EMI hanno successivamente tenuto una conferenza stampa ufficiale, nella quale hanno ammesso che la canzone conteneva effettivamente degli spezzoni di \"K2G\", sebbene non fosse stata plagiata. Per evitare dispute e problemi di autenticazione, i Flowers hanno deciso di stare lontani dalle cerimonie di premiazione musicale per tutto il resto dell'anno.\nLa rissa.\nNel 2007, la band \u00e8 tornata sotto le luci della ribalta a causa di un altro scandalo. Durante una cena in un ristorante di Pechino, \u00e8 scoppiata una discussione tra i membri che si \u00e8 presto trasformata in una rissa, partita dal cantante Zhang Wei. Tutta la scena \u00e8 stata ripresa da un uomo con un telefono cellulare. La EMI ha in seguito ammesso che c'\u00e8 stata una disputa, nata perch\u00e9 i membri del gruppo avevano visioni diverse del nuovo album. Lo stesso Zhang ha dichiarato che, durante le registrazioni ed in seguito allo scandalo del plagio, tutto il gruppo si \u00e8 sentito molto sotto pressione.\nHua Ling Sheng Hui (dal 2007 al 2009).\nMa i Flowers avrebbero dopo breve tempo pubblicato il loro sesto album studio, \"Hua Ling Sheng Hui\", conosciuto anche come \"Flower Age Pageant\". Le canzoni in esso contenute si differenziavano dai precedenti lavori, in quanto presentavano tratti pi\u00f9 tipici della musica popolare cinese con ballate, battute in levare ed elementi dance-pop. Nello stesso anno, i Flowers hanno ricevuto il premio come \"Miglior band della Cina continentale\" ai \"China Music Awards\". Successivamente, i Flowers hanno scritto e suonato la versione cinese della canzone tema del musical della Disney High School Musical 2.\nShi Xingyu lascia la band, lo scioglimento e le carriere soliste.\nA luglio del 2008 \u00e8 stato annunciato dall'etichetta discografica che il chitarrista Shi Xingyu avrebbe lasciato il gruppo, dopo aver passato sette anni nella formazione. La band avrebbe poi tenuto delle audizioni a Pechino tra 50 partecipanti, il vincitore dei quali sarebbe stato il nuovo chitarrista dei Flowers ed avrebbe partecipato, oltre che alla registrazione di un nuovo album, anche ad un tour per il decimo anniversario del gruppo. Tuttavia, il 21 giugno 2009, i tre membri rimanenti hanno infine deciso di sciogliere la formazione e dedicarsi alle proprie carriere soliste. Da allora, il cantante Da Zhang Wei ha registrato e pubblicato un album solista.\nFormazione.\nDa Zhang Wei.\nDa Zhang Wei, il cui nome di nascita \u00e8 Zhang Wei, \u00e8 nato il 31 agosto 1983 a Pechino. Le sue influenze musicali comprendono nomi quali Green Day, Ramones e Nirvana, mentre tra la sua musica preferita figurano blink-182, Geri Halliwell, Missy Elliott ed Eminem. Zhang Wei \u00e8 apparso il 24 maggio 2007 a Pechino, in supporto del trio taiwanese S.H.E per la pubblicazione del loro decimo album, \"Play\".\nShi Xingyu.\nShi Xingyu, soprannominato Xiao Yu (\u5c0f\u5b87), \u00e8 nato l'11 gennaio 1983 ed \u00e8 stato l'ultimo membro ad unirsi al gruppo, nel 2001. I suoi gruppi preferiti sono blink-182 e Smash Mouth.\nGuo Yang.\nGuo Yang \u00e8 nato a Pechino il 29 maggio 1978 e, come il collega Da Zhangwei, si riferisce come ispirazione musicale a Green Day e Nirvana.\nWang Wenbo.\nWang Wenbo \u00e8 nato il 22 ottobre 1982, sempre a Pechino. Tra le sue influenze musicali, figurano Green Day, The Cure e Nirvana.\nDiscografia.\nAlbum.\nI Flowers hanno contribuito anche, con due canzoni, alla compilation del 2000 \"Flowers Birds Fish Insects\" (\u82b1\u9e1f\u9c7c\u866b)."}
{"id": "2660534", "revid": "1543377", "url": "https://it.wikipedia.org/wiki?curid=2660534", "title": "Geografia del Belgio", "text": "Il Belgio si trova nell'Europa occidentale: si affaccia a nord-ovest per un breve tratto sul Mare del Nord e confina a sud-ovest con la Francia, a sud-est con il Lussemburgo, ad est con la Germania e a nord con i Paesi Bassi.\nMorfologia.\nIl territorio belga \u00e8 diviso fra la regione delle montagne erciniche dell'Europa centro-occidentale e la zona dei bassopiani che ne occupa la parte pi\u00f9 vicina al mare. La prima, formatasi nell'era paleozoica, in seguito al corrugamento detto appunto erciniano, \u00e8 rappresentata dall'altopiano delle Ardenne che il Belgio, pur occupandone la maggior parte, divide con la Francia, il Lussemburgo e la Germania. Questo altopiano, che in parte \u00e8 ancora rivestito di boschi, ha un aspetto uniforme per tutta la sua estensione e un'altitudine in complesso molto modesta, perch\u00e9 la massima altezza, raggiunta nello Hohes Venn presso il confine con la Germania, \u00e8 di soli 692 m. L'altopiano costituisce la parte residua di potenti catene montuose sollevatesi nel Paleozoico e quindi erose e spianate; ma in queste sue forme dolci e solo leggermente ondulate i principali corsi d'acqua incidono delle valli profonde, che conferiscono al paesaggio un aspetto assai pittoresco. Per il resto si tratta di un territorio generalmente sterile e ricoperto di foreste e di lande, nella cui zona confinante con la regione tedesca dell'Eifel si trovano frequentemente stagni e torbiere.\nIl versante interno dell'altopiano delle Ardenne, al confine con la Francia e il Lussemburgo, forma la parte sud-orientale del Belgio e costituisce una piccola regione a s\u00e9. Protetta appunto dall'altopiano che la ripara dai venti occidentali, ha un clima pi\u00f9 tiepido, e ci\u00f2 spiega il nome di \u00abPiccola Provenza\u00bb e di \u00abBuon Paese\u00bb, che le vien dato da Belgi e Lussemburghesi (questa regione infatti continua nel vicino Lussemburgo). Il contrasto col vicino altopiano \u00e8 veramente notevole, perch\u00e9 alle forme dolci di quello subentrano qui dei rilievi \"\u00e0 c\u00f4tes\", come dicono i Francesi. Si tratta di terreni in parte teneri (marne), in parte resistenti all'erosione (arenarie, calcari) che alternandosi formano una serie di depressioni e di creste; queste ultime, mentre digradano dolcemente verso sud, presentano a nord un lato ripido, che ha opposto resistenza all'erosione delle acque. Tra l'una e l'altra di queste creste si estendono dei piccoli altopiani, quasi sempre ricoperti da boschi. Anche le colture, favorite dal clima pi\u00f9 mite, vi prosperano pi\u00f9 che in altre parti.\nDall'altopiano delle Ardenne si passa verso nord-ovest a un paesaggio diverso. Alle arenarie e agli scisti del Primario subentrano i calcari, pure paleozoici, ma che danno luogo a una morfologia pi\u00f9 varia, anche se l'altitudine media si fa ancora minore (non si raggiungono i 350 m). Anche le vallate si allargano maggiormente, salvo alcune valli dai fianchi pi\u00f9 ripidi, dove i corsi d'acqua tagliano delle masse calcaree emergenti. Nei luoghi in cui queste rocce sono ricoperte da argilla le forme del terreno si fanno pi\u00f9 molli e le colture vi trovano un ambiente assai favorevole; in altri luoghi i calcari danno luogo a fenomeni carsici, di cui si hanno esempi grandiosi: fiumi che si inabissano nel sottosuolo per riaffiorare pi\u00f9 a valle, doline, inghiottitoi, grotte; alcune di queste veramente celebri per la grandiosit\u00e0 e la bellezza delle concrezioni calcaree (la grotta di Han sulla Lesse). Carsiche sono del resto le sorgenti che alimentano le principali citt\u00e0 belghe, tra cui la stessa Bruxelles. Questa regione \u00e8 compresa tra i corsi della Sambre e della Ourthe ed \u00e8 divisa in due parti dalla valle della Mosa: a occidente la regione che prende appunto il nome di Entre Sambre-et-Meuse, a oriente il Condroz. L'una e l'altra sono limitate verso nord da un profondo solco orientato da sud-ovest a nord-est percorso dalla Sambre e dalla Mosa. Questo solco ha grande importanza dal punto di vista della morfologia perch\u00e9 divide il territorio belga in due parti profondamente diverse: l'alto Belgio a sud-est, cio\u00e8 il territorio che \u00e8 stato ora descritto, il medio e basso Belgio a nord-ovest. Il solco Sambre-Marna, formato da una vallata pittoresca, aperta e dai contorni dolci, ha importanza anche dal punto di vista umano perch\u00e9 costituisce una via di comunicazione importante tra la Senna e il Reno e perch\u00e9 vi si trovano ricchi giacimenti di carbone; due condizioni favorevoli che ne hanno determinato lo sviluppo economico.\nOltre la depressione Sambre-Mosa si estende il medio e basso Belgio, che viene indicato nell'insieme col nome di \u00abbacino belga\u00bb. Questa regione digrada da sud-est verso nord-ovest da un'altezza di 150 m fino al livello del mare e comprende a sua volta due parti distinte: la prima, pi\u00f9 interna, corrispondente al nucleo centrale del Belgio, \u00e8 una regione solo leggermente ondulata, costituita da rocce antiche del Primario, peraltro ricoperte da alluvioni diverse, di et\u00e0 da mesozoica a quaternaria. Questa copertura per\u00f2 \u00e8 relativamente sottile e pertanto \u00e8 sempre lo zoccolo antico che d\u00e0 l'impronta alle forme del terreno e che mantiene elevata, se pur modestamente, l'intera regione. In questa parte del bacino belga rientrano il Brabante e lo Hainaut, regioni di florida agricoltura per i loro terreni di grande fertilit\u00e0. Nella parte nord-occidentale il substrato roccioso antico si inabissa fino a grande profondit\u00e0 ed \u00e8 ricoperto da una potente coltre di sedimenti, sabbie e argille terziarie e quaternarie, che costituiscono il vero e proprio bassopiano: \u00e8 la seconda regione in cui possiamo dividere il bacino belga e che si estende fino al mare, dal quale appena la separa una lunga e quasi continua catena di dune costiere. Questo bassopiano scende anche qualche metro al di sotto del livello del mare (durante le alte maree) e sarebbe sommerso, se appunto non esistesse la difesa delle dune rafforzata dalle numerose opere costruite dall'uomo.\nLe coste sono rettilinee, uniformi, prive di porti importanti, dove si accettui quello di Ostenda; altri centri costieri non sono che piccoli porti pescherecci o localit\u00e0 balneari. Anversa, il maggior porto del Belgio, \u00e8 sull'estuario della Schelda.\nUn cenno a parte merita la regione della Campine, che occupa la parte settentrionale del Paese, al confine con i Paesi Bassi, entro la quale continua con eguali caratteri. Si tratta di una regione costituita da terreni alluvionali terrazzati, deposti dalla Mosa e da altri corsi d'acqua; terreni aridi e poveri, nei quali l'agricoltura incontra non poche difficolt\u00e0. Ma \u00e8 stato possibile ugualmente estendere le colture al posto della landa con grande impiego dei concimi e dell'irrigazione.\nIn sintesi, per quanto predominino nel territorio del Belgio le forme piane o leggermente ondulate, pure si ha una notevole variet\u00e0 di paesaggi, dai confini col Lussemburgo al mare; una variet\u00e0 forse maggiore di quanto comunemente si crede e maggiore di quanto una semplice lettura della carta geografica pu\u00f2 far intendere.\nClima.\nTutto il Belgio fa parte in generale della regione europea a clima atlantico, caratterizzata da moderate variazioni stagionali della temperatura, copiosa umidit\u00e0, cielo quasi sempre coperto di brume, notevole frequenza di venti e di burrasche. Ma sia perch\u00e9 il territorio si addentra alquanto nell'interno, sia per la presenza dell'altopiano delle Ardenne, vi sono differenze climatiche sensibili in rapporto all'altitudine e alla distanza dal mare. Si pu\u00f2 dire insomma che, come si differenziano i caratteri della morfologia col procedere dalle parti pi\u00f9 interne ed elevate del Paese fino al mare, cos\u00ec si differenziano pure, bench\u00e9 in misura meno spiccata, le caratteristiche del clima.\nLe temperature medie aumentano col procedere dall'interno verso la costa, ma neppure nella zona litoranea ci si avvicina durante l'inverno alle miti temperature di quelle zone, come la costa bretone o irlandese, che pi\u00f9 direttamente sono esposte all'influenza atlantica. In tutto il bacino belga la temperatura di gennaio \u00e8 superiore a 0 \u00b0C, ma, mentre nella parte interna supera di poco questa cifra, sulla costa si arriva a 2 \u00b0C; le estati sono alquanto pi\u00f9 calde nell'interno che sulla costa. Nell'altopiano delle Ardenne si hanno medie di gennaio di -3 \u00b0C e anche di -5 \u00b0C e in luglio temperature in genere inferiori a 15 \u00b0C. Nelle zone pi\u00f9 interne si hanno condizioni pi\u00f9 o meno simili.\nPer ci\u00f2 che riguarda le precipitazioni, esse sono in tutto il Belgio ben distribuite tra i vari mesi dell'anno, ma solo sulla costa il regime \u00e8 tipicamente oceanico (piogge in tutte le stagioni con prevalenza in autunno), perch\u00e9 nell'interno si fa sentire gi\u00e0 l'influenza dell'Europa continentale, che fa aumentare le piogge in estate. Alla grande frequenza dei giorni piovosi, cui si accompagnano una pi\u00f9 alta frequenza della nebulosit\u00e0 e una forte umidit\u00e0 dell'aria, non corrisponde una grande quantit\u00e0 di pioggia caduta: intorno ai 700 mm nel bassopiano e sulla costa, mentre nelle Ardenne si raggiunge 1 metro e pi\u00f9.\nIl regime dei venti mostra l'influenza dominante dell'Atlantico; questi venti infatti spirano in prevalenza da ovest in estate e da sud-ovest in inverno, cos\u00ec che in ogni stagione i venti dell'oceano giungono sul Belgio portandovi umidit\u00e0 e precipitazioni. Non sono rari tuttavia anche i venti orientali che, specie in primavera, possono provocare sugli altopiani giornate di cielo limpido con freddo intenso.\nIdrografia.\nIl territorio del Belgio \u00e8 solcato da numerosi fiumi che per le continue precipitazioni e la impermeabilit\u00e0 dei terreni sono quasi tutti molto ricchi di acque; ma nessuno dei fiumi importanti appartiene interamente al Belgio.\nLa regione nord-occidentale convoglia le sue acque nell'Yser. Questo, che scorre nel territorio della Fiandra e sfocia direttamente al mare dopo un percorso in territorio belga di 50 km, \u00e8 un fiume regolare e ricco di acque ed \u00e8 perci\u00f2 facilmente incanalato e utilizzato per la navigazione.\nIl medio e basso Belgio manda invece le sue acque alla Schelda, che scorre in territorio belga per 233 km. \u00c8 questo un fiume tipico di pianura, dalla piccola pendenza e dal regime assai regolare; bench\u00e9 abbia le sue origini in Francia e la foce nei Paesi Bassi, la Schelda \u00e8 veramente il fiume belga per eccellenza, in quanto drena coi suoi affluenti quasi met\u00e0 del territorio del Belgio. Dall'estuario della Schelda l'onda di marea risale profondamente il corso del fiume e dei suoi affluenti e si risente fino a Gand.\nLa Mosa, che scorre per 183 km in territorio belga, incide dapprima l'altopiano delle Ardenne con valli incassate ed entra quindi nel grande solco longitudinale percorso nel primo tratto dalla Sambre, l'unico importante tra i suoi affluenti di sinistra. Da destra invece la Mosa riceve diversi affluenti ricchi di acque (Lesse, Ourthe e altri). Poich\u00e9 la Mosa scorre in una valle incassata, \u00e8 gi\u00e0 a un livello basso quando entra in territorio belga (74 m a Namur, 55 a Liegi) e la sua pendenza perci\u00f2 \u00e8 debole, mentre \u00e8 pi\u00f9 forte quella dei suoi affluenti che scendono dalle Ardenne. Questi, nel periodo in cui le precipitazioni si fanno pi\u00f9 abbondanti, si ingrossano e fanno pure gonfiare la Mosa, che perci\u00f2 ha un regime alquanto irregolare.\nIn complesso questi fiumi, dalla portata sempre cospicua e dalla modesta pendenza, sono per la maggior parte navigabili e costituiscono importanti vie di comunicazione per l'economia del Belgio.\nFlora e fauna.\nTutto il Belgio, ad eccezione delle Ardenne, ricade all'interno della zona delle foreste di latifoglie. L'albero dominante \u00e8 la quercia, ma si trovano anche faggi, betulle e olmi. Tuttavia rimane ben poco della foresta che ricopriva quest'area 2000 anni fa. La maggior parte delle pianure del Paese sono oggi ricoperte da terreni coltivati e insediamenti urbani; aree limitate di alberi decidui e zone erbose dominano negli spazi aperti rimanenti. Nella Campine, comunque, aree anche piuttosto estese sono destinate alla piantumazione di foreste di betulla bianca e pino nero.\nLe Ardenne si trovano nella zona delle foreste miste di latifoglie e conifere. La zona, comunque, \u00e8 stata intensamente sfruttata per il legname per molti secoli, e di conseguenza sono ben poche le aree di foresta primigenia rimaste. Al giorno d'oggi le Ardenne sono dominate da foreste di conifere nelle zone pi\u00f9 elevate e da foreste miste di conifere e latifoglie, specialmente faggi e querce, nelle colline ai loro piedi. Nella regione delle \"Hautes Fagnes\", situata presso il margine nord-orientale delle Ardenne, si trovano molte torbiere. Il drenaggio, tuttavia, \u00e8 migliore che nelle aree circostanti, e la zona, ricoperta da abeti rossi, \u00e8 parte di una riserva naturale.\nForeste e distese erbose dominano il paesaggio a sud della depressione Sambre-Mosa. Dei prati, con alcuni frutteti, si incontrano nella depressione della Fagne e nel Pays de Herve, mentre la foresta occupa una porzione significativa del terreno su entrambi i bordi delle Ardenne e nel cuore del \u00abBuon Paese\u00bb.\nLa popolazione animale, fortemente ridotta a causa delle attivit\u00e0 umane, \u00e8 tipicamente eurasiatica. La maggior parte degli animali selvatici rimasti si trova nelle Ardenne; cinghiali, gatti selvatici, cervi e fagiani sono tra gli animali pi\u00f9 comuni della regione. Nelle pianure del Paese \u00e8 possibile incontrare un gran numero di uccelli, compresi piro piro, beccacce, beccaccini e pavoncelle. Il bacino belga a nord delle Ardenne ospita una numerosa popolazione di topi muschiati e criceti."}
{"id": "2660542", "revid": "757396", "url": "https://it.wikipedia.org/wiki?curid=2660542", "title": "Basket Club Ferrara 2008-2009", "text": "Il Basket Club Ferrara 2008-2009, sponsorizzato \"Carife\", ha preso parte al campionato professionistico italiano di pallacanestro di Serie A.\nRoster.\n\"Legabasket: Dettaglio statistico\""}
{"id": "2660549", "revid": "404338", "url": "https://it.wikipedia.org/wiki?curid=2660549", "title": "Contaminanti", "text": ""}
{"id": "2660551", "revid": "757396", "url": "https://it.wikipedia.org/wiki?curid=2660551", "title": "Basket Club Ferrara 2009-2010", "text": "Questa voce raccoglie le informazioni riguardanti il Basket Club Ferrara nelle competizioni ufficiali della stagione 2009-2010.\nStagione.\nLa stagione 2009-2010 del Basket Club Ferrara, sponsorizzata Carife, \u00e8 la 2\u00aa nel massimo campionato italiano di pallacanestro, la Serie A.\nAll'inizio della nuova stagione la Lega Basket decise di modificare il regolamento riguardo al numero di giocatori stranieri da schierare contemporaneamente in campo. Si potevano iscrivere a referto 6 giocatori stranieri di cui massimo 3 non appartenenti a Paesi appartenenti alla FIBA Europe.\nRoster.\n\"Aggiornato al 12 gennaio 2022.\""}
{"id": "2660552", "revid": "339392", "url": "https://it.wikipedia.org/wiki?curid=2660552", "title": "Pierre Bonaparte", "text": ""}
{"id": "2660553", "revid": "404338", "url": "https://it.wikipedia.org/wiki?curid=2660553", "title": "Ormone steroideo", "text": ""}
{"id": "2660554", "revid": "161374", "url": "https://it.wikipedia.org/wiki?curid=2660554", "title": "Ormoni steroidei", "text": ""}
{"id": "2660555", "revid": "486946", "url": "https://it.wikipedia.org/wiki?curid=2660555", "title": "Simbolismo (arte)", "text": ""}
{"id": "2660556", "revid": "767487", "url": "https://it.wikipedia.org/wiki?curid=2660556", "title": "H\u00e4me", "text": "H\u00e4me (\"Tavastland\" in svedese, \"Tavastia\" in latino, \"Emi\" o \"Yemi\" in russo), \u00e8 una provincia storica della Finlandia.\nLa provincia si estendeva nell'area oggigiorno composta dalle regioni del Kanta-H\u00e4me, P\u00e4ij\u00e4t-H\u00e4me, gran parte della Finlandia centrale, la parte settentrionale del Kymenlaakso, quella meridionale del Pirkanmaa, quella occidentale del Savo settentrionale, quella sud-occidentale del Savo meridionale, e la citt\u00e0 di Somero nel Varsinais-Suomi."}
{"id": "2660560", "revid": "322321", "url": "https://it.wikipedia.org/wiki?curid=2660560", "title": "Tomasi", "text": ""}
{"id": "2660562", "revid": "1543377", "url": "https://it.wikipedia.org/wiki?curid=2660562", "title": "Sistema bibliotecario della Valtrompia", "text": "Il sistema bibliotecario di Valle Trompia, istituito nel 1992 dalla Comunit\u00e0 montana di Valle Trompia, ad oggi comprende 20 comuni della zona a nord di Brescia: i 18 comuni della valle Trompia (Bovegno, Bovezzo, Brione, Caino, Collio, Concesio, Gardone Val Trompia, Irma, Lodrino, Lumezzane, Marcheno, Marmentino, Nave, Pezzaze, Polaveno, Sarezzo, Tavernole sul Mella e Villa Carcina) ed i comuni limitrofi di Ome e Collebeato. \u00c8 parte del Sistema dei Beni Culturali e Ambientali di Valle Trompia e, insieme ad altri sei sistemi bibliotecari, partecipa alla \"Rete bibliotecaria bresciana\" , coordinata dall'ufficio biblioteche della Provincia di Brescia.\nServizi per le biblioteche.\nL'ufficio del sistema bibliotecario offre alle biblioteche associate i seguenti servizi:"}
{"id": "2660572", "revid": "155634", "url": "https://it.wikipedia.org/wiki?curid=2660572", "title": "Janne Ryyn\u00e4nen", "text": "Biografia.\nStagioni 2003-2009.\nJanne Pekka Ryyn\u00e4nen esordisce a livello internazionale il 5 febbraio 2003 ai Mondiali juniores di Sollefte\u00e5. Il 5 marzo 2004 ottiene il suo primo risultato in Coppa del Mondo, sulle nevi di casa di Lahti, in una gara sprint giungendo 41\u00ba. Partecipa ai XX Giochi olimpici invernali di piazzandosi 37\u00ba nella sprint.\nL'anno seguente, il 14 gennaio, ottiene l'unica vittoria in Coppa del Mondo, nella gara a squadre del Lago di Tesero in Italia; ai Mondiali di Sapporo, in Giappone, conquista la medaglia d'oro nella gara a squadre HS134/staffetta 4x5 km a tecnica libera. Nel 2008 si aggiudica il bronzo nell'\u2019individuale Gundersen HS94/10 km ai Mondiali juniores disputati a Zakopane, in Polonia. Nello stesso anno, in novembre, sale per la prima volta sul podio in Coppa del Mondo a Kuusamo, in Finlandia, concludendo secondo in due individuali consecutive. Nel febbraio 2009 ai Mondiali di Liberec nella Repubblica Ceca sfiora il podo, piazzandosi quarto, nella Gundersen LH HS134/10 km.\nStagioni 2010-2014.\nAi XXI Giochi olimpici invernali di si classifica 26\u00ba nel trampolino normale, 12\u00ba nel trampolino lungo e 7\u00ba nella gara a squadre). Partecipa ai Mondiali di Oslo 2011 (7\u00ba nella gara a squadre il miglior piazzamento) e a della Val di Fiemme 2013 (8\u00ba nella gara a squadre il miglior piazzamento).\nAi XXII Giochi olimpici invernali di si classifica 36\u00ba nel trampolino normale e 40\u00ba nel trampolino lungo).\nPalmar\u00e8s.\nCoppa del Mondo.\nCoppa del Mondo - vittorie.\nLegenda:"}
{"id": "2660574", "revid": "1543377", "url": "https://it.wikipedia.org/wiki?curid=2660574", "title": "Distretto di Bamiyan", "text": "Bamyian \u00e8 un distretto dell'Afghanistan, nella provincia di Bamiyan."}
{"id": "2660584", "revid": "599013", "url": "https://it.wikipedia.org/wiki?curid=2660584", "title": "Bamiyan (disambigua)", "text": ""}
{"id": "2660586", "revid": "7336", "url": "https://it.wikipedia.org/wiki?curid=2660586", "title": "Quadrupedi", "text": ""}
{"id": "2660589", "revid": "1305772", "url": "https://it.wikipedia.org/wiki?curid=2660589", "title": "Distretto di Waras", "text": "Waras \u00e8 un distretto montuoso nella parte meridionale della provincia di Bamiyan (Afghanistan), la cui popolazione \u00e8 di circa 100.000 abitanti (prevalentemente Hazara).\nLa citt\u00e0 principale \u00e8 Waras (altri nomi: Sewake Dahanwaras, Dahanwars, S\u0113wake Dahanwaras, Dahan Varas, Dahanwars), situata a 2.794 m s.l.m.\nCollegamenti esterni.\nhttp://www.aims.org.af/afg/dist_profiles/unhcr_district_profiles/centra/bamyan/Waras.pdf "}
{"id": "2660593", "revid": "339392", "url": "https://it.wikipedia.org/wiki?curid=2660593", "title": "Duca di Boemia", "text": ""}
{"id": "2660594", "revid": "149727", "url": "https://it.wikipedia.org/wiki?curid=2660594", "title": "Villapompeana", "text": ""}
{"id": "2660597", "revid": "599013", "url": "https://it.wikipedia.org/wiki?curid=2660597", "title": "Luxemburg", "text": "Luxembourg e Luxemburg possono riferirsi a:"}
{"id": "2660601", "revid": "767487", "url": "https://it.wikipedia.org/wiki?curid=2660601", "title": "Ragazze - La vita trema", "text": "Ragazze - La vita trema \u00e8 un documentario, opera prima, diretto da Paola Sangiovanni. Il film racconta, attraverso la storia di quattro ragazze, il movimento femminista nell'Italia degli anni settanta\nTrama.\nAlessandra, Maria Paola, Marina e Liliana raccontano la loro storia personale, la battaglia intrapresa per poter cambiare e decidere del proprio destino, sfuggendo dalla tradizione imposta e assumendo atteggiamenti nuovi per stravolgere la posizione nella societ\u00e0 dell'uomo sulla donna ritenuta immutabile fino a quel momento."}
{"id": "2660602", "revid": "1718925", "url": "https://it.wikipedia.org/wiki?curid=2660602", "title": "Stati dell'Europa", "text": "L'elenco che segue comprende tutte le entit\u00e0 che rientrano anche parzialmente in qualcuna delle varie definizioni comuni dell'Europa, geografica e politica.\nDescrizione.\nL'associazione di uno Stato a organizzazioni politiche o economiche internazionali aventi sede in Europa (come l'Unione europea, il Consiglio d'Europa, l'AELS, l'OCSE e la CSI) non indica necessariamente che tale Stato sia geograficamente europeo; parimenti, l'appartenenza a organizzazioni sportive internazionali (come l'UEFA o la COE), non \u00e8 per nulla significativa a tale riguardo. Ciononostante, esiste confusione sull'argomento.\nCi\u00f2 premesso, secondo la maggior parte dei criteri adottati nella letteratura geografica, gli Stati europei e/o parzialmente europei sono complessivamente 50:\nNel seguente elenco non sono inclusi i Paesi che hanno un riconoscimento ufficiale limitato.\nAi fini della presente lista sono considerati Stati europei per ragioni geografiche, storiche, culturali e politiche la Russia, Cipro, la Turchia, il Kazakistan, la Georgia, l'Armenia e l'Azerbaigian.\nIn coda all'elenco sono riportati:\nQuasi tutti i Paesi europei indipendenti fanno parte del Consiglio d'Europa, eccetto la Bielorussia e la Citt\u00e0 del Vaticano.\nTutti i Paesi europei fanno parte delle Nazioni Unite, con l'eccezione della Citt\u00e0 del Vaticano.\nLa parola \"Europa\" \u00e8 alle volte usata, impropriamente, come abbreviazione per Unione europea (UE, precedentemente Comunit\u00e0 Europea), che comprende solo 27 Stati."}
{"id": "2660608", "revid": "27983382", "url": "https://it.wikipedia.org/wiki?curid=2660608", "title": "Luxembourg", "text": ""}
{"id": "2660610", "revid": "24823", "url": "https://it.wikipedia.org/wiki?curid=2660610", "title": "Safety (azione)", "text": ""}
{"id": "2660615", "revid": "1677399", "url": "https://it.wikipedia.org/wiki?curid=2660615", "title": "BNP Paribas Masters 2009", "text": "Il BNP Paribas Masters 2009 \u00e8 stato un torneo di tennis giocato sul cemento indoor. \u00c8 stata la 37\u00aa edizione del BNP Paribas Masters, che fa parte della categoria ATP World Tour Masters 1000 nell'ambito dell'ATP World Tour 2009. Il torneo si \u00e8 giocato al Palais omnisports de Paris-Bercy di Parigi, in Francia, dall'8 novembre al 15 novembre 2009.\nPartecipanti ATP.\nAltri partecipanti.\nGiocatori che hanno ricevuto una Wild card:\nGiocatori passati dalle qualificazioni:\nGiocatori che hanno ricevuto un invito speciale al tabellone principale:\nCampioni.\nSingolare.\n Novak \u0110okovi\u0107 ha battuto in finale Ga\u00ebl Monfils 6-2, 5-7, 7-6(3)\nDoppio.\n Daniel Nestor / Nenad Zimonji\u0107 hanno battuto in finale Marcel Granollers / Tommy Robredo, 6-3, 6-4"}
{"id": "2660616", "revid": "27983469", "url": "https://it.wikipedia.org/wiki?curid=2660616", "title": "Provincia del Belgio", "text": ""}
{"id": "2660617", "revid": "161374", "url": "https://it.wikipedia.org/wiki?curid=2660617", "title": "Stato dell'Europa", "text": ""}
{"id": "2660618", "revid": "110157", "url": "https://it.wikipedia.org/wiki?curid=2660618", "title": "Quetame", "text": "Quetame \u00e8 un comune della Colombia facente parte del dipartimento di Cundinamarca.\nIl centro abitato venne fondato da Jos\u00e8 Joaquin Guarin nel 1826, mentre l'istituzione del comune \u00e8 del 1832."}
{"id": "2660619", "revid": "682087", "url": "https://it.wikipedia.org/wiki?curid=2660619", "title": "Aeroporto di New York-LaGuardia", "text": ""}
{"id": "2660620", "revid": "486946", "url": "https://it.wikipedia.org/wiki?curid=2660620", "title": "Dinamo Zagreb", "text": ""}
{"id": "2660621", "revid": "80287553", "url": "https://it.wikipedia.org/wiki?curid=2660621", "title": "Aeroporto di New York-John F. Kennedy", "text": ""}
{"id": "2660624", "revid": "599013", "url": "https://it.wikipedia.org/wiki?curid=2660624", "title": "Damien Eloi", "text": ""}
{"id": "2660627", "revid": "27983541", "url": "https://it.wikipedia.org/wiki?curid=2660627", "title": "Moti rivoluzionari del 1848", "text": ""}
{"id": "2660628", "revid": "27983543", "url": "https://it.wikipedia.org/wiki?curid=2660628", "title": "Regno di Portogallo", "text": ""}
{"id": "2660629", "revid": "110157", "url": "https://it.wikipedia.org/wiki?curid=2660629", "title": "Quipile", "text": "Quipile \u00e8 un comune della Colombia facente parte del dipartimento di Cundinamarca.\nIl centro abitato venne fondato da Jos\u00e8 Mar\u00eda Lozano nel 1825."}
{"id": "2660634", "revid": "24823", "url": "https://it.wikipedia.org/wiki?curid=2660634", "title": "Drive (football americano)", "text": ""}
{"id": "2660635", "revid": "767487", "url": "https://it.wikipedia.org/wiki?curid=2660635", "title": "Luk\u00e1\u0161 Magera", "text": "Carriera.\nNazionale.\nIl 5 giugno 2009 ha esordito il nazionale durante un incontro amichevole contro la Nazionale maltese."}
{"id": "2660636", "revid": "1494169", "url": "https://it.wikipedia.org/wiki?curid=2660636", "title": "BNP Paribas Masters 2009 - Singolare", "text": "Il singolare del BNP Paribas Masters 2009 \u00e8 stato un torneo di tennis facente parte dell'ATP World Tour 2009.\nJo-Wilfried Tsonga era il campione uscente, ma \u00e8 stato battuto da Rafael Nadal nei quarti di finale.\nNovak \u0110okovi\u0107 ha battuto in finale Ga\u00ebl Monfils, con il punteggio di 6-2, 5-7, 7-6(3).\nTeste di serie.\nTutte le teste di serie hanno ricevuto un Bye per il secondo turno."}
{"id": "2660639", "revid": "647919", "url": "https://it.wikipedia.org/wiki?curid=2660639", "title": "Epoca greca", "text": ""}
{"id": "2660640", "revid": "729019", "url": "https://it.wikipedia.org/wiki?curid=2660640", "title": "Aeroporto Internazionale di Carrasco - General Cesareo L. Berisso", "text": "L'Aeroporto Internazionale Carrasco General Ces\u00e1reo L. Berisso (IATA: MVD, ICAO: SUMU) \u00e8 un aeroporto situato a 5\u00a0km dalla capitale uruguaiana Montevideo.\nSi trova nel dipartimento di Canelones e serve la citt\u00e0 di Montevideo e la sua area metropolitana. Opera voli nazionali, internazionali e del Sud America, America Centrale, America del Nord e in Europa.\nL'aeroporto \u00e8 l'hub e la base tecnica della compagnia aerea Pluna.\nStoria.\n\u00c8 stato inaugurato nel 1947 nel dipartimento di Canelones. Si trova a 20,3\u00a0km (12,6\u00a0mi) dal centro della citt\u00e0 di Montevideo, la capitale. Prende il nome Cesareo L. Berisso, uruguaiano pioniere dell'aviazione. Dal momento che l'apertura e fino ad oggi \u00e8 la principale base operativa Pluna. Era anche la base delle vecchie compagnie Uaria uruguaiano, Aviation Company Uruguay SA e Military Airlift uruguaiano.\nNel 2003 il governo ha trasferito la gestione, il funzionamento e la manutenzione dell'aeroporto alla societ\u00e0 Carrasco South Gate Group Corporation America, di propriet\u00e0 di Eduardo Eurnekian. Il nuovo terminal \u00e8 stato inaugurato il 15 novembre 2009 e ha iniziato le operazioni il 29 dicembre 2009. La vecchia struttura era per il servizio di trasporto aereo di merci. Si proietta la trasformazione di questo terminale in un hub meridionale del Sud America per i carichi.\nA met\u00e0 del 2012, a causa della scomparsa della compagnia nazionale TAM Airlines, il trasporto di passeggeri \u00e8 diminuito del 7 %. In risposta, il MTOP, ha detto a marzo 2013 che \"l'attivit\u00e0 di recupero dell'aeroporto dell'Uruguay \u00e8 in atto, ripristinando la connettivit\u00e0 nella regione e valorizzandoli con destinazioni extra-regionali. Esempio \u00e8 l'aumento della connettivit\u00e0 con l'Europa, che sar\u00e0 attuata dai prossimi mesi con le compagnie aeree Air Europa e Air France\". Il ministero, insieme ad altre agenzie governative, ha cercato di ottenere la connettivit\u00e0 con i cinque continenti, in particolare in Asia.\nScheda tecnica.\nOltre alla costruzione del nuovo terminale, lavori iniziati con la costruzione di nuovi parcheggi grembiule e taxiways che la collegano al sistema binario e la piattaforma esistente dell'aeromobile. Le caratteristiche di questi studi sono i seguenti:"}
{"id": "2660641", "revid": "110157", "url": "https://it.wikipedia.org/wiki?curid=2660641", "title": "Apulo", "text": "Apulo, fino al 1975 Rafael Reyes, \u00e8 un comune della Colombia facente parte del dipartimento di Cundinamarca.\nIl centro abitato venne fondato da Hernan Venegas Carrillo nel 1544."}
{"id": "2660642", "revid": "1573940", "url": "https://it.wikipedia.org/wiki?curid=2660642", "title": "Osservatorio di Leida", "text": "L'osservatorio di Leida \u00e8 un osservatorio astronomico situato nella citt\u00e0 di Leida, nei Paesi Bassi.\nFu costruito dall'Universit\u00e0 di Leida nel 1633 per ospitare il quadrante di Snellius, uno strumento usato per determinare la posizione delle stelle sulla volta celeste. Fu il primo osservatorio astronomico costruito da un'universit\u00e0 ed \u00e8 il pi\u00f9 antico del mondo tuttora funzionante.\nL'osservatorio ha cambiato sede due volte: una prima volta nel 1860 quando fu trasferito a Witte Singel, e una seconda volta nel 1974 quando fu costruito un osservatorio pi\u00f9 moderno a nord-est del centro cittadino. L'osservatorio di Witte Singel \u00e8 tuttora esistente e funzionante.\nIl dipartimento di astronomia che tuttora porta il nome di Osservatorio di Leida \u00e8 il pi\u00f9 importante dei Paesi Bassi ed \u00e8 rinomato in tutto il mondo. Porta avanti un programma di ricerche in svariati settori dell'astronomia, anche se le ricerche non sono pi\u00f9 condotte da Leida. Tra gli astronomi che hanno lavorato all'osservatorio vanno ricordati Willem de Sitter, Ejnar Hertzsprung, Jan Oort (che furono anche direttori dell'osservatorio) e Jacobus C. Kapteyn."}
{"id": "2660643", "revid": "1272592", "url": "https://it.wikipedia.org/wiki?curid=2660643", "title": "Rafael Reyes", "text": "Biografia.\nDurante la giovent\u00f9 si dedic\u00f2 principalmente al commercio ed esplor\u00f2 l'Amazzonia nel tentativo di trovare una via di collegamento diretto con il Brasile.\nEntrato in politica, fu Ministro del commercio sotto la presidenza di Rafael N\u00fa\u00f1ez e come comandante in capo dell'Esercito fu a capo della repressione delle rivolte del 1895 nel Cauca e in Panama.\nVenne nominato Presidente della Colombia nel 1904 ed inizi\u00f2 ad esercitare il potere in maniera dittatoriale, sopprimendo la carica di vicepresidente ed il Consiglio di Stato ed estendendo a 10 anni la durata del mandato presidenziale. Senza esito furono i suoi tentativi di ripristinare il sistema aureo e di introdurre altre riforme in campo economico. Sotto la sua presidenza, le finanze dello stato conobbero un periodo prospero grazie alla riscossione di parte del risarcimento versato dagli Stati Uniti per il Panama. Nel 1909 venne deposto da una coalizione di conservatori e liberali ed esiliato, anche a causa di numerosi attentati alla sua vita. Tornato in patria, mor\u00ec a Bogot\u00e0 nel 1921."}
{"id": "2660644", "revid": "339392", "url": "https://it.wikipedia.org/wiki?curid=2660644", "title": "Carrasco International Airport", "text": ""}
{"id": "2660645", "revid": "148107", "url": "https://it.wikipedia.org/wiki?curid=2660645", "title": "Ethan Phillips", "text": "Biografia.\nPhillips \u00e8 cresciuto a Garden City nello stato di New York. Suo padre era uno dei proprietari di Frankie &amp; Johnnie\u2019s, una steakhouse tra la 45\u00aa strada e 8\u00aa Avenue di New York. Ha conseguito il diploma in letteratura inglese dall'Universit\u00e0 di Boston ed il suo \"Master of Fine Arts\" dalla Cornell University. Suona il saxofono tenore nella \"Alan Wasserman Jazz Band\".\nTeatro.\nEthan Phillips ha conseguito il M.F.A. dalla Cornell University. Ha iniziato la sua carriera nello spettacolo nella citt\u00e0 di New York, si \u00e8 esibito nei teatri off-Broadway come al Teatro Direct, dove ottenne il riconoscimento come miglior attore del festival nel 1977; al \"Wonderhorse Theater\", nella prima della commedia \"The Nature and Purpose of the Universe\" Christopher Durang ed al \"Playwrights Horizons\" nel revival di \"Eccentricities of a Nightingale\" (una riscrittura di \"Estate e fumo\"). L'autore Tennessee Williams contribu\u00ec alla realizzazione di quest'ultima opera scrivendo un nuovo monologo per Phillips, che Williams gli dett\u00f2 personalmente quando realizz\u00f2 che la primadonna Jill Eikenberry avrebbe avuto bisogno di maggior tempo per il cambio di abito.\nTra il 1979 e il 1980, Phillips \u00e8 apparso nei panni di Maurice Utrillo nella prima dell'opera \"Modigliani\" di Dennis McIntyre al \"Astor Place Theater\", opera che ebbe 208 repliche. Phillips si \u00e8 esibito in spettacoli a New York per oltre quindici anni, inclusi \"Lips Together, Teeth Apart\" di Terrence McNally al \"Lucille Lortel\", \"Misura per misura\" con Kevin Kline, al \"Delacorte Theater\"; e la prima di \"My Favorite Year\" al \"Lincoln Center\" come in molti altri lavori per la\"Playwrights Horizons\", per l'\"Hudson Guild Theater\", per l'\"American Jewish Theater\", e molti altri.\n\u00c8 apparso nella premiere di \"November\" di David Mamet all'\"Ethel Barrymore Theater\" e ha interpretato il ruolo dell'antagonista al fianco di Peter Dinklage ne \"Il malato immaginario\", con cast tutto al maschile, per il \"SummerScape Festival\" del \"Bard College\" nel 2012. Tra il 2013 e il 2014 ha interpretato \"Stanley Levison\" in \"All the Way\" di Robert Schenkkan all'\"American Repertory Theater\". Phillips si \u00e8 trasferito con lo spettacolo al \"Neil Simon Theater\" di Broadway, lo spettacolo ha vinto il Tony Award per la migliore opera teatrale e Bryan Cranston quello come miglior attore protagonista. Pi\u00f9 recentemente Phillips ha interpretato ruoli principale alle premiere di \"Taking Care of Baby\" di Dennis Kelly, di \"Golden Age\" di Terrence McNally, e di \"By the Water\" di Sharyn Rothstein, tutti per il \"Manhattan Theater Club\".\nPhillips ha ottenuto diversi riconoscimenti presso i teatri regionali che includono quelli al \"Old Globe Theater\" di San Diego, all'\"Alaska Repertory Theater\", al \"Seattle Repertory Theater\", al \"Center Stage\" di Baltimora, alla \"Westport Country Playhouse\",alla \"Boston Shakespeare Company\", all'\"Actors Theater of Louisville\", all'\"American Repertory Theater\", alla \"Salt Lake Acting Co.\" ed al \"McCarter Theatre\" A Los Angeles, Phillips ha recitato in \"Side Man\" alla \"Pasadena Playhouse\", in \"Lips Together, Teeth Apart\" al \"Mark Taper Forum\", in \"You Can't Take It with You\" alla \"Geffen Playhouse\", in \"Il borghese gentiluomo\" alla \"Pasadena Symphony\", e nei pani di Polonio in \"Amleto\" al \"Uprising Theater\".\nPhillips \u00e8 stato un attore della Sundance Playwrights Conference nello Utah per sei stagioni, dove ha sviluppato la sua commedia drammatica in un atto \"Penguin Blues\", pubblicata dalla Samuel French Inc. ed inclusa nella raccolta \"The Best Short Plays of 1989\" di Ramon Delgado. Bassandosi sulla sua esperienza con la Sundance Playwrights Conference, Phillips ha aiutato a fondare la First Stage, un laboratorio di sviluppo per drammaturghi a Los Angeles, che ora \u00e8 al suo trentacinquesimo anno di attivit\u00e0.\nCinema.\nPhillips \u00e8 apparso in pi\u00f9 di trenta film il primo dei quali \u00e8 \"Ragtime\" (diretto da Milo\u0161 Forman). Le sue altre apparizioni includono \"In ricchezza e in povert\u00e0\", \"Jeffrey\", \"L'uomo ombra\", \"Wagons East!\", \"L'uomo senza volto\", \"Green Card - Matrimonio di convenienza\", \"Conta su di me\", \"Critters, gli extraroditori\", \"I maledetti di Broadway\", \"The Island\", \"Babbo bastardo\", and \"The Babysitters\". I film pi\u00f9 recenti includono \"Shadow Witness\", \"Audrey\", \"A proposito di Davis\" dei Fratelli Coen, \"Irrational Man\" di Woody Allen e \"La notte del giudizio - Election Year\" di James DeMonaco.\nTelevisione.\nNel 1980 Phillips si \u00e8 unito al cast della sitcom \"Benson\", interpretando Pete Downey, PR del Governatore Gatling.\nHa preso parte a diverse serie televisive e film per la TV come \"Pushing Daisies\", \"Bones\", \"Eli Stone\", \"Criminal Minds\", \"Numb3rs\", \"Las Vegas\", \"Avvocati a Los Angeles\", \"JAG - Avvocati in divisa\", \"Law &amp; Order\", \"Arrested Development - Ti presento i miei\", \"Boston Legal\", \"Castle\", \"Rizzoli &amp; Isles\", \"La strana coppia\" e \"The Mentalist\", \"Deadbeat\", \"The Good Wife\", and \"Veep - Vicepresidente incompetente\". Ha interpretato il personaggio ricorrente Keith nelle ultime due stagioni di \"Girls\" della regista Lena Dunham.\nNel 1990 ha iniziato la sua carriera in \"Star Trek\" interpretando il ruolo del Ferengi Dottor Farek nell'episodio 3x24 \"Il rapimento (M\u00e9nage \u00e0 Troi)\" di '. Dal 1995 ha interpretato il ruolo del talassiano Neelix nella serie televisiva ' rimanendo nel cast regolare della serie fino alla settima ed ultima stagione. Nel 1996 ha interpretato un cameo nel film \"Primo Contatto\" come Ma\u00eetre olografico del nightclub sul ponte ologrammi. Infine ha interpretato il Ferengi Ulis capitano di una nave pirata nell'episodio 1x18 \"Acquisizione (Acquisition)\" della serie televisiva \"\".\nPhillips dato la voce a diversi personaggi in diversi videogiochi del franchise di \"Star Wars\": nel 2000 in ', nel 2001 in ' e nel 2003 in \"\"."}
{"id": "2660646", "revid": "1428919", "url": "https://it.wikipedia.org/wiki?curid=2660646", "title": "Dimitrij Ovtcharov", "text": "Anche sua moglie Jenny Ovtcharov \u00e8 una pongista."}
{"id": "2660647", "revid": "339392", "url": "https://it.wikipedia.org/wiki?curid=2660647", "title": "Vita et gestae Caroli Magni", "text": ""}
{"id": "2660651", "revid": "203463", "url": "https://it.wikipedia.org/wiki?curid=2660651", "title": "Osservatorio di Leyden", "text": ""}
{"id": "2660652", "revid": "339392", "url": "https://it.wikipedia.org/wiki?curid=2660652", "title": "Vy\u0161\u010da Liha 2008-2009", "text": ""}
{"id": "2660654", "revid": "729019", "url": "https://it.wikipedia.org/wiki?curid=2660654", "title": "BNP Paribas Masters 2009 - Doppio", "text": "Il doppio del BNP Paribas Masters 2009 \u00e8 stato un torneo di tennis facente parte dell'ATP World Tour 2009.\nJonas Bj\u00f6rkman e Kevin Ullyett sono i campioni uscenti ma Bj\u00f6rkman si \u00e8 ritirato nel 2008.\nKevin Ullyett ha giocato con Bruno Soares, ma hanno perso al secondo turno contro Franti\u0161ek \u010cerm\u00e1k e Michal Merti\u0148\u00e1k.\nDaniel Nestor e Nenad Zimonji\u0107 hanno battuto in finale Marcel Granollers e Tommy Robredo, con il punteggio di 6-3, 6-4.\nTeste di serie.\nTutte le 8 teste di serie hanno ricevuto un Bye per il secondo turno."}
{"id": "2660661", "revid": "51932905", "url": "https://it.wikipedia.org/wiki?curid=2660661", "title": "Linguaggio comune", "text": ""}
{"id": "2660663", "revid": "547992", "url": "https://it.wikipedia.org/wiki?curid=2660663", "title": "Ingegnere", "text": "L'ingegnere (abbreviato ing.) \u00e8 un professionista che fa uso di conoscenze di matematica, fisica, chimica e di altre discipline collegate per applicarle a procedimenti tecnici finalizzati alla progettazione, realizzazione e gestione di dispositivi, macchine, strutture, impianti e sistemi. Tale professione \u00e8 talvolta regolamentata, ovvero agli ingegneri pu\u00f2 essere richiesto di ottenere certe addizionali qualifiche oltre alla laurea in ingegneria. Questo succede, per esempio in Italia e negli Stati Uniti (dove \u00e8 richiesta l'abilitazione) e in Qu\u00e9bec. In altri paesi, tra i quali Francia, Germania e Regno Unito, la professione \u00e8 invece libera.\nStoria.\nIl termine \"ingegnere\" risale all'alto medioevo e ha la sua etimologia nel latino \"ingenium\", con il suo significato di \"congegno\", \"creatore\" e \"capacit\u00e0\" \"mentale\". Un illustre esempio di ingegnere e architetto fu Leonardo da Vinci che si form\u00f2 nelle botteghe d'arte fino a diventare oggi materia di studio per gli enormi enigmi scientifici posti, e risolti da lui stesso, attraverso grandi opere che hanno dato spunti significativi al processo di avanzamento tecnologico dell'uomo.\nGli \"inzigneri\" del XIII secolo erano per la maggior parte carpentieri, capomastri, capicantiere, tagliatori di pietre, artigiani dotati in buona misura di capacit\u00e0 di approntare apparecchiature di trasporto e sollevamento e con capacit\u00e0 di tracciare e disegnare. Anche in lingua inglese il termine \"engineer\" deriva dal latino \"ingenium\", allo stesso modo della parola \"engine\" che significa motore, mentre in francese si usa il termine \"genie militaire, civil\" con un'accezione di ingegneria pi\u00f9 attuale.\nNel mondo.\nItalia.\nIl titolo accademico.\nCon la modifica dell'ordinamento relativo al percorso di studi sulla scorta di quanto introdotto dal Decreto 3 novembre 1999, n.509 (MIUR), la qualifica accademica di dottore magistrale in ingegneria spetta a coloro che hanno conseguito la laurea specialistica (come recita l'art. 13, comma 7 del Decreto 22 ottobre 2004, n. 270 - MIUR) o la laurea prima della riforma; i possessori di Diploma universitario (introdotto con la Legge 19 novembre 1990, n. 341) in ingegneria (titolo di durata triennale) spetta il titolo di dottore, poich\u00e9 i titoli sono equipollenti alle lauree di cui all'articolo 3, comma 1, lettera a), del regolamento di cui al decreto del Ministro dell'Universit\u00e0 e della Ricerca Scientifica e Tecnologica 3 novembre 1999, n. 509 (come previsto dall'art. 17, comma 1 della Legge 30 dicembre 2010, n. 240 - \"Norme in materia di organizzazione delle universit\u00e0, di personale accademico e reclutamento\", nonch\u00e9 delega al Governo per incentivare la qualit\u00e0 e l'efficienza del sistema universitario).\nPer coloro che sono in possesso di laurea magistrale o laurea specialistica, ovvero per i laureati del precedente ordinamento (che prevedeva una durata quinquennale) spetta il titolo di dottore magistrale in ingegneria. Ci\u00f2 \u00e8 stato confermato anche da parte della Corte di Cassazione (fare riferimento alla voce dottore per ulteriori informazioni). Con l'attuale ordinamento degli studi, che ha creato la nuova figura professionale dell'ingegnere, \u00e8 scaturita una riorganizzazione dei programmi didattici. In particolare l'esigenza di fornire una preparazione adeguata in un tempo idoneo ha fatto s\u00ec che molti esami si addensassero e si riducessero gli argomenti supplementari, rimandando al biennio di laurea specialistica lo studio delle materie non affrontate.\nLa professione.\nIl titolo professionale di Ingegnere (o di Ingegnere iunior per gli iscritti alla sezione B dell'albo) \u00e8 ottenuto unicamente con il superamento dell'esame di stato e con la successiva iscrizione all'albo, su cui \u00e8 stato espresso anche un documento del CNI.\nAi sensi del Decreto del presidente della Repubblica 328/2001, capo IX, coloro i quali vogliono esercitare tale professione, ossia firmare e timbrare quei documenti (progetti, collaudi, ecc.) specificatamente richiesti da qualche norma di legge, devono essere iscritti al relativo albo che \u00e8 suddiviso in due sezioni: A e B; e in tre settori: \"civile e ambientale\", \"industriale\" e dell\"informazione\". La sezione A \u00e8 riservata, una volta superato il relativo esame di abilitazione, ai dottori magistrali in ingegneria, ovvero a coloro che sono in possesso di una laurea specialistica/magistrale (oppure laurea secondo il vecchio ordinamento), mentre la sezione B \u00e8 riservata, una volta superato il relativo Esame di Stato, ai dottori in ingegneria, ovvero a coloro che sono in possesso di una laurea in ingegneria o equivalente del nuovo ordinamento.\nAgli iscritti alla sezione A, spetta il titolo professionale di ingegnere civile e ambientale, ingegnere industriale o ingegnere dell'informazione a seconda del settore di appartenenza. Agli iscritti alla sezione B, spetta il titolo professionale di ingegnere civile e ambientale iunior, ingegnere industriale iunior o ingegnere dell'informazione iunior a seconda del settore di appartenenza. \nTuttavia, il termine iunior \u00e8 stato indicato come sbagliato ed inappropriato dalla sentenza del consiglio di stato n.1473/2009 a pag.18 e 19.\nInoltre, le sentenze del Consiglio di Stato n. 1473/2009 e 686/2012 hanno chiarito che la suddivisione nei settori civile, industriale e dell'informazione, operata dal DPR 328/2001, sia per gli ingegneri triennali che per gli ingegneri quinquennali, ha unicamente lo scopo di definire una specializzazione prevalente e non quello di limitare l'esercizio della professione all'interno del settore di specializzazione/prevalenza per gli ingegneri abilitati post DPR 328/2001.\nLa novit\u00e0 derivante dal Quadro Nazionale delle Qualifiche 2018, QNQ, allegato 1 tabella A livello 6 \u00e8 che, per i laureati triennali iscritti alla sezione B dell'albo degli ingegneri, decadono le restrizioni previste dal DPR 328/2001 che disponeva che questi ultimi potessero occuparsi della progettazione autonoma ma solo ed esclusivamente in relazione ad opere semplici con metodo standardizzato, autorizzando ad effettuare la progettazione in autonomia di opere complesse e con metodo innovativo.\nL'utilizzo improprio del titolo di Ingegnere \u00e8 un illecito amministrativo, l'esercizio abusivo della professione di Ingegnere \u00e8 un reato. Chi ha conseguito la qualifica di Ingegnere all'estero pu\u00f2 ottenere l'abilitazione anche in Italia sottoponendo la richiesta al Ministero di Giustizia evidenziando i propri titoli ed esperienze e superando le verifiche previste."}
{"id": "2660664", "revid": "339392", "url": "https://it.wikipedia.org/wiki?curid=2660664", "title": "Vy\u0161\u010da Liha", "text": ""}
{"id": "2660666", "revid": "27983847", "url": "https://it.wikipedia.org/wiki?curid=2660666", "title": "Jacques Abadie", "text": ""}
{"id": "2660667", "revid": "767487", "url": "https://it.wikipedia.org/wiki?curid=2660667", "title": "Hockey Champions Challenge", "text": "L'Hockey Champions Challenge era una competizione per nazionali di hockey su prato che si svolgeva a cadenza biennale.\nOrganizzata dall'International Hockey Federation, \u00e8 stata attiva dal 2001 e vi partecipavano le squadre dal settimo al dodicesimo posto del ranking mondiale in un girone all'italiana.\nLa vincitrice del torneo partecipava all'Hockey Champions Trophy l'anno successivo, mentre l'ultima classificata del Champions Trophy partecipava al Champions Challenge.\nDopo l'edizione 2014 \u00e8 stato sostituito dalla Hockey World League."}
{"id": "2660668", "revid": "339392", "url": "https://it.wikipedia.org/wiki?curid=2660668", "title": "Vy\u0161\u010da Liha 2009-2010", "text": ""}
{"id": "2660672", "revid": "1602064", "url": "https://it.wikipedia.org/wiki?curid=2660672", "title": "LUKoil-Avia", "text": "LUKoil-Avia (in russo: \u041b\u0423\u041a\u043e\u0439\u043b-\u0410\u0432\u0438\u0430) \u00e8 una compagnia aerea russa con la base tecnica ed hub principale all'Aeroporto di Mosca-\u0160eremet'evo. Di propriet\u00e0 del conglomerato LUKoil, LUKoil-Avia opera voli per i dirigenti del gruppo e anche voli charter executive.\nStrategia.\nLa LUKoil-Avia fa parte della pi\u00f9 grande compagnia petrolifera russa LUKoil con la sede a Mosca. L'hub principale \u00e8 l'aeroporto di Mosca-\u0160eremet'evo, mentre gli hub secondari sono gli aeroporti russi di Kaliningrad-Chrabrovo e di Macha\u010dkala.\nLa LUKoil-Avia ha un'importante attivit\u00e0 di voli charter e VIP.\nFlotta.\nA dicembre 2021 la flotta di LUKoil-Avia \u00e8 cos\u00ec composta:"}
{"id": "2660673", "revid": "599013", "url": "https://it.wikipedia.org/wiki?curid=2660673", "title": "Andrzej Niedzielan", "text": "Carriera.\nClub.\nHa vinto due campionati polacchi con il Wis\u0142a Krak\u00f3w, nel 2008 e nel 2009, realizzando in due stagioni una sola rete in pi\u00f9 di venti apparizioni.\nNazionale.\nHa segnato il suo primo gol con la nazionale il 14 febbraio 2003, nella vittoria esterna per 0-3 contro la Macedonia."}
{"id": "2660676", "revid": "1573940", "url": "https://it.wikipedia.org/wiki?curid=2660676", "title": "Poggio dei Malandrini", "text": "Il Poggio dei Malandrini \u00e8 una montagna dell'Appennino tosco-emiliano, posta nel Comune di San Marcello Pistoiese, in provincia di Pistoia.\nAlto 1662 metri sul livello del mare, \u00e8 situato lungo l'alto crinale che separa il versante che scende, a ovest, verso la valle del torrente Verdiana, affluente del fiume Lima, dal versante che scende, a est, verso la valle del torrente Orsigna, tributario del fiume Reno. Il crinale si diparte a sud dalla Pedata del Diavolo e prosegue verso nord in direzione del passo della Nevaia e del poggio delle Ignude, anticima del Monte Gennaio, alto metri 1814 sul livello del mare. Alcune carte riportano il nome Monte dell'Uccelliera al posto di monte Gennaio.\nSuccessivamente il crinale prosegue piegando a nord-ovest verso il Passo del Cancellino ed il passo dello Strofinatoio, a poca distanza dal Corno alle Scale, dal Monte Cornaccio, dal Monte Cupolino e dal Lago Scaffaiolo. \nDalla vetta del Poggio dei Malandrini si osserva una ampia vista panoramica: l'occhio spazia verso il Monte Cornaccio, il Balzo Nero, la valle della Verdiana, la valle della Lima, l'Abetone, la valle dell'Orsigna e la valle del torrente Maresca.\nQuando il cielo \u00e8 terso sono visibili in lontananza: oltre alla pianura pistoiese e fiorentina, il Valdarno, buona parte delle colline della Toscana fino al Monte Amiata, il Monte Pisano, le Alpi Apuane, le colline del bolognese e del modenese e talvolta anche il Mar Tirreno ed alcune isole dell'Arcipelago Toscano.\nNei pressi del poggio dei Malandrini, a quindici minuti di cammino, si trova il rifugio gestito dalla sezione del Club Alpino Italiano della Montagna Pistoiese e denominato \"Rifugio del Montanaro\", a 1567 metri s.l.m. A soli venti minuti di cammino, sulle pendici ad est del poggio delle Ignude, si trova un altro rifugio, gi\u00e0 della Guardia Forestale, gestito dalla sezione di Pistoia del Club Alpino Italiano: il \"Rifugio di Porta Franca\", a 1600\u00a0m\u00a0s.l.m.\nDalla cima del Poggio dei Malandrini passa il sentiero della GEA, Grande Escursione Appenninica, sentiero Italia, numero 33, che proviene da Pracchia, valle dell'Orsigna, e si dirige verso il Corno alle Scale, il Lago Scaffaiolo, il Libro Aperto."}
{"id": "2660677", "revid": "1372005", "url": "https://it.wikipedia.org/wiki?curid=2660677", "title": "P\u0159emyslidi", "text": "I P\u0159emyslidi (in ceco: \"P\u0159emyslovci\"; in tedesco: \"Premysliden\"; in polacco: \"Przemy\u015blidzi\") furono una dinastia di duchi e di re ceco-boemi, fondatori del ducato di Boemia (poi regno), che governarono dal IX secolo fino al 1306, anno in cui venne assassinato l'ultimo esponente, Venceslao III. I discendenti di Nicola, figlio illegittimo di Ottocaro II, che costituivano il ramo cadetto della dinastia, continuarono comunque a governare sul Ducato di Opava e su quello di Racib\u00f3rz. Questa linea dinastica termin\u00f2 nel 1521, con la morte di Valentino, duca di Racib\u00f3rz. Altri rami della famiglia, decaduta la nobilt\u00e0 del casato, emigrarono lontano dalla Boemia. Gli esponenti della famiglia P\u0159emyslid che si stanziarono nella penisola italiana italianizzarono il loro cognome in Premi.\nLe origini e le alterne fortune.\nLe origini della dinastia vengono fatte risalire al IX secolo quando P\u0159emysl il Contadino (o \"P\u0159emysl l'Aratore\") governava un piccolo territorio attorno a Praga popolato dalla trib\u00f9 slava-occidentale dei Cechi. Con il tempo si espansero allargandosi in tutta la Boemia, un posto ideale non minacciato com'era dal regno franco. Il primo duca della dinastia storicamente documentato \u00e8 Bo\u0159ivoj I di Boemia attorno all'867. Nei secoli i P\u0159emislidi si espansero nella Slesia dove fondarono la citt\u00e0 di Breslavia dal nome del duca Vratislao I di Boemia, padre di San Venceslao, quindi sotto i regni di Boleslao I di Boemia e suo figlio Boleslao II di Boemia (932 circa-7 febbraio 999) i P\u0159emislidi estero i propri domini fino all'odierna Bielorussia. Sotto le loro mani finirono importanti rotte commerciali, all'epoca infatti la Repubblica Ceca e Praga erano importanti sedi di scambio dove i mercanti di tutta Europa si insediavano, inclusi numerosi commercianti di origine ebrea.\nTuttavia dopo la loro improvvisa ascesa la dinastia conobbe un certo declino tanto che nel 1002 Boleslao I di Polonia occup\u00f2 Praga. Boleslao III scapp\u00f2 lasciando la citt\u00e0 al re polacco e questo fu l'inizio di decenni di caos che terminarono con l'arrivo di Bretislao I di Boemia che fece diverse razzie in Polonia, prendendo fra l'altro anche le reliquie di Adalberto di Praga, suo successore fu il figlio Vratislao II di Boemia.\nIl figlio di questi Sobeslao I di Boemia distrusse le armate dell'imperatore Lotario II di Supplimburgo alla seconda battaglia di Chlumec permettendo un rafforzamento del neonato regno di Boemia culminato durante il regno di Vladislao II di Boemia. Questi fond\u00f2 diversi monasteri e costru\u00ec il primo ponte di pietra sopra la Moldava, per altro uno dei pi\u00f9 antichi ponti di pietra dell'Europa settentrionale e centrale. Un nuovo declino era per\u00f2 in agguato per la dinastia dei P\u0159emislidi, l'alternarsi di molti e diversi sovrani port\u00f2 alla bancarotta del regno e solo l'arrivo di Ottocaro I di Boemia port\u00f2 la dinastia fuori dalla crisi verso un periodo d'oro destinato a durare per circa 220 anni.\nIl picco.\nOttocaro sal\u00ec al trono nel 1198 e gli fu conferito il titolo regale per diritto ereditario cosa che implement\u00f2 notevolmente il potere della dinastia e suo figlio Venceslao I di Boemia annett\u00e9 addirittura l'Austria alla Boemia con un accrescimento delle aree urbane e dei mestieri. Nella seconda met\u00e0 del XIII secolo i P\u0159emislidi erano una delle dinastie pi\u00f9 importanti dell'Europa centrale, Ottocaro II di Boemia si guadagn\u00f2 il soprannome di \"re d'oro e di ferro\" a causa del suo potere militare e della ricchezza. Dopo diverse battaglie contro gli ungheresi egli guadagn\u00f2 i territori dell'Austria, della Stiria, della Carinzia e della Carniola espandendo i domini boemi fino al Mare Adriatico e il loro potere era tale che Ottocaro II aspir\u00f2 persino al titolo di Imperatore del Sacro Romano Impero.\nQueste aspirazioni iniziarono i contrasti con la Casa d'Asburgo che erano stati, fino ad allora, dei principi semi sconosciuti. Quando Rodolfo I d'Asburgo divenne imperatore i due sovrani iniziarono una serie di scontri militari e nella battaglia di Marchfeld Ottocaro II venne ucciso complici anche i tradimenti della nobilt\u00e0 boema. A seguito della vittoria gli Asburgo si ripresero l'Austria mantenendola fino al XX secolo nei propri domini.\nNel 1283 suo figlio Venceslao II di Boemia sal\u00ec al trono e grazie ad abili giochi diplomatici riusc\u00ec a prendere per s\u00e9 la corona di Polonia e quella dell'Ungheria per il figlio Venceslao III. Quindi egli fond\u00f2 un vasto dominio che andava dal Mar Baltico al Danubio fondando numerose citt\u00e0 come Plze\u0148 nel 1295 e grazie a una grossa vena d'argento scoperta durante il regno di Venceslao II la Boemia divenne ancora pi\u00f9 ricca. Fu Venceslao II a creare il penny di Praga che rimase un'importante valuta per secoli e progett\u00f2 di fondare la prima universit\u00e0 dell'Europa centrale. Il potere e le ricchezze del regno di Boemia diede loro grande rispetto, ma suscit\u00f2 anche grandi ostilit\u00e0, a seguito della morte di Venceslao II si ebbe un certo declino che si accentu\u00f2 con l'uccisione di suo figlio e successore Venceslao III di Boemia avvenuta nel 1306 che port\u00f2 alla fine del loro ruolo di regnanti. La dinastia continu\u00f2 grazie al lato femminile e nel 1355 Carlo IV di Lussemburgo divenne Imperatore.\nLa dinastia e la leggenda.\nSecondo Cosma Praghese nella sua \"Chronica Boemorum\" del 1119 il nome della dinastia viene da P\u0159emysl il Contadino, marito della principessa Libu\u0161e. Questi sono i membri della dinastia non storicamente documentati:\nI duchi di Boemia.\nIl primo della dinastia storicamente documentato \u00e8 Bo\u0159ivoj I di Boemia che si vuole sia stato battezzato da San Metodio nell'874. Nell'895 la Boemia si rende indipendente dalla Grande Moravia, fra il 1002 e il 1004 la regione venne occupata da Boleslao I di Polonia della dinastia Piast e nipote di Boleslao I di Boemia. Nel 1085 Vratislao II di Boemia ebbe conferito il titolo di re per tutta la durata della sua vita per volere di Enrico IV di Franconia e la stessa cosa accadde a suo nipote Vladislao II di Boemia nel 1158, anche in quel caso il titolo non voleva essere ereditario, ma quando egli abdic\u00f2 passo comunque al suo figlio maggiore.\nI re di Boemia.\nLa Boemia fu l'unico principato del Sacro Romano Impero ad acquisire lo status di regno prima delle guerre napoleoniche e la ragione \u00e8 piuttosto chiara, quando la Boemia oltrepass\u00f2 le proprie lotte intestine il ducato ceco divenne il principale alleato di tutti gli aspiranti al titolo di Imperatore del Sacro Romano Impero. L'imperatore poteva, per altro, punire tutti i ribelli che si trovassero nei territori confinanti ai cechi con un semplice raid. Il primo conferimento avvenne nel 1085 per volere di Enrico IV di Franconia a favore di Vratislao II non troppo tempo dopo la pacificazione della Boemia raggiunta da Bretislao I dopo anni di guerra civile. La sua posizione venne messa in discussione col crescere dei conflitti interni alla regione. Nel 1198 fu Ottocaro I a raggiungere il titolo di re quale principale alleato di Filippo di Svevia, titolo riconfermato dai suoi successori Ottone IV di Brunswick e Federico II di Svevia nella Bolla d'oro di Sicilia datata al 1212.\nRe di Boemia, Polonia ed Ungheria e signori dell'Austria.\nFra il 1269 e il 1276 Ottocaro II fu l'unico re della storia che controll\u00f2 i territori dell'Austria, ad eccezione del Tirolo e suo \u00e8 il nucleo di quello che oggi \u00e8 noto come il palazzo di Hofburg a Vienna. Nel 1300 Venceslao II viene incoronato re di Polonia.\nSuo figlio Venceslao III fu anche re d'Ungheria, la linea reale ebbe fine con lui, il trono di Boemia pass\u00f2 alla Casata di Lussemburgo mentre la Polonia torn\u00f2 ai Piast."}
{"id": "2660678", "revid": "27984035", "url": "https://it.wikipedia.org/wiki?curid=2660678", "title": "Decimo secolo", "text": ""}
{"id": "2660681", "revid": "1305772", "url": "https://it.wikipedia.org/wiki?curid=2660681", "title": "Venceslao III", "text": "Venceslao III indica"}
{"id": "2660682", "revid": "161273", "url": "https://it.wikipedia.org/wiki?curid=2660682", "title": "Poggio dei malandrini", "text": ""}
{"id": "2660685", "revid": "339392", "url": "https://it.wikipedia.org/wiki?curid=2660685", "title": "Dinastia P\u0159emyslidi", "text": ""}
{"id": "2660695", "revid": "287204", "url": "https://it.wikipedia.org/wiki?curid=2660695", "title": "Signori di Mantova", "text": ""}
{"id": "2660702", "revid": "339392", "url": "https://it.wikipedia.org/wiki?curid=2660702", "title": "Premislidi", "text": ""}
{"id": "2660703", "revid": "1543377", "url": "https://it.wikipedia.org/wiki?curid=2660703", "title": "Ennio Ponzi", "text": "Biografia.\nNato e cresciuto all'Aquila, si form\u00f2 rugbisticamente nella societ\u00e0 del capoluogo abruzzese, nella quale milit\u00f2 a lungo e con la quale ebbe tutta la sua carriera internazionale. Ha esordito in neroverde, all'et\u00e0 di 18 anni e 9 mesi, sotto la guida di Sergio Del Grande il 21 dicembre 1969 nella partita Fiamme Oro Padova-L'Aquila 3-3. Con L'Aquila ha disputato 193 incontri realizzando 1.121 punti frutto di 27 mete, 178 calci piazzati, 9 drop e 226 trasformazioni. Mediano d'apertura, ha vinto con l'Aquila due scudetti consecutivi nel 1981 e nel 1982, e ha disputato 20 incontri in Nazionale italiana, per lo pi\u00f9 in Coppa delle Nazioni / Coppa FIRA, ma nel curriculum internazionale figurano anche due incontri di rilievo contro un XV dell' (che non concesse il \"cap\"), uno nel 1973 e l'altro, sotto la gestione di Roy Bish, a Milano nel 1976, in entrambi dei quali Ponzi segn\u00f2 11 punti.\nCon 133 punti totali segnati in Nazionale Ponzi \u00e8, a tutto il 2009, al quinto posto assoluto tra i marcatori internazionali azzurri.\nTermin\u00f2 la carriera al Rugby Roma nel 1986; in Serie A vanta 1.423 punti totali."}
{"id": "2660706", "revid": "38120", "url": "https://it.wikipedia.org/wiki?curid=2660706", "title": "Champions Challenge", "text": ""}
{"id": "2660707", "revid": "124123648", "url": "https://it.wikipedia.org/wiki?curid=2660707", "title": "Campionato europeo rally", "text": "Il Campionato Europeo rally FIA (\"FIA European Rally Championship\"), \u00e8 un campionato europeo di rally organizzato da Eurosport Events in collaborazione con la Federazione Internazionale dell'Automobile, si disputa annualmente dal 1953 e le prove si disputano su vari fondi stradali."}
{"id": "2660708", "revid": "38120", "url": "https://it.wikipedia.org/wiki?curid=2660708", "title": "Champions challenge", "text": ""}
{"id": "2660710", "revid": "367445", "url": "https://it.wikipedia.org/wiki?curid=2660710", "title": "Monte dell'Uccelliera", "text": ""}
{"id": "2660711", "revid": "124740926", "url": "https://it.wikipedia.org/wiki?curid=2660711", "title": "Kamil Grosicki", "text": "Caratteristiche tecniche.\nGiocatore molto rapido \u00e8 dotato di una notevole velocit\u00e0 in contropiede, inoltre \u00e8 in possesso di una buona tecnica individuale, agisce prevalentemente come ala su entrambe le fasce.\nCarriera.\nClub.\nInizia la sua carriera calcistica con la squadra della sua citt\u00e0 natale, nel , per poi passare al e successivamente agli svizzeri del .\nNel febbraio 2009, passa al in prestito fino al termine della stagione, per poi essere riscattato dal club polacco dove gioca sino al gennaio 2011. Il 10 gennaio 2011 passa ai turchi dello , dove rimane per tre stagioni, siglando 17 reti in 104 incontri.\nIl 24 gennaio 2014 si trasferisce ai francesi del , dove in tre anni e mezzo, colleziona globalmente 92 presenze segnando 15 reti.\nIl 31 gennaio 2017 si trasferisce all' societ\u00e0 inglese militante in Championship (seconda serie inglese) dove firma un contratto fino al giugno 2020.\nIl 31 gennaio 2020 lascia l'Hull per approdare al West Bromwich.\nNazionale.\nIl 2 febbraio 2008 fa il suo esordio in nazionale maggiore durante un'amichevole contro la .\nIl 7 settembre 2014 realizza le sue prime reti con la maglia della nazionale, siglando una doppietta nella vittoria per 7-0 in trasferta contro . Si ripete nuovamente il 7 settembre 2015, esattamente un anno dopo, andando a segno con un'altra doppietta nella vittoria per 8-1 in casa, sempre nei confronti di Gibilterra.\nViene convocato per gli Europei 2016 in Francia.\nStatistiche.\nPresenze e reti nei club.\n\"Statistiche aggiornate al 7 novembre 2019.\""}
{"id": "2660712", "revid": "287204", "url": "https://it.wikipedia.org/wiki?curid=2660712", "title": "Abbadie", "text": "Persone.\nAbbadie \u00e8 il cognome di varie personalit\u00e0:"}
{"id": "2660713", "revid": "1543377", "url": "https://it.wikipedia.org/wiki?curid=2660713", "title": "Hockey Champions Challenge II", "text": "L'Hockey Champions Challenge II \u00e8 una competizione per nazionali di hockey su prato che si svolge a cadenza biennale.\nOrganizzata dall'International Hockey Federation, \u00e8 attiva dal 2009 e vi partecipano otto squadre che non partecipano n\u00e9 all'Hockey Champions Trophy n\u00e9 all'Hockey Champions Challenge. La vincitrice del torneo partecipa alla successiva edizione del Champions Challenge."}
{"id": "2660717", "revid": "1305772", "url": "https://it.wikipedia.org/wiki?curid=2660717", "title": "Ricaurte (Cundinamarca)", "text": "Ricaurte \u00e8 un comune della Colombia facente parte del dipartimento di Cundinamarca.\nIl centro abitato venne fondato da Abril Nieto Ricaurte nel 1857."}
{"id": "2660719", "revid": "404338", "url": "https://it.wikipedia.org/wiki?curid=2660719", "title": "Ada scid", "text": ""}
{"id": "2660720", "revid": "1861950", "url": "https://it.wikipedia.org/wiki?curid=2660720", "title": "Lufthansa Cargo", "text": "Lufthansa Cargo AG \u00e8 una compagnia aerea cargo tedesca e una sussidiaria interamente controllata da Lufthansa. Opera in tutto il mondo nel trasporto aereo di merci e servizi logistici e ha sede presso l'aeroporto di Francoforte sul Meno, l'hub principale di Lufthansa. Oltre a gestire aerei cargo dedicati, la compagnia ha anche accesso alle capacit\u00e0 di carico di 350 aerei passeggeri del Gruppo Lufthansa.\nStoria.\nLufthansa gestiva una filiale cargo, chiamata German Cargo, tra il 1977 e il 1993 (prima ancora, le operazioni cargo venivano eseguite internamente, sotto il nome Lufthansa Cargo), quando, nel tentativo di ristrutturare la compagnia, la divisione cargo fu reintegrata nella sua societ\u00e0 madre e suddivisa in due parti (una per le operazioni di linea con aeromobili di propriet\u00e0 di Lufthansa e una per i servizi di trasporto e logistica con aeromobili noleggiati).\nLufthansa Cargo \u00e8 stata creata come societ\u00e0 per azioni il 30 novembre 2004, insieme a Lufthansa Cargo Charter. Lufthansa Cargo utilizza LH (lo stesso codice IATA di Lufthansa) e GEC (l'ex codice ICAO di German Cargo) come codici. \u00c8 unica rispetto ai suoi principali concorrenti europei come British Airways e Air France in quanto l'attivit\u00e0 cargo \u00e8 organizzata in un'entit\u00e0 aerea completamente diversa. Per alcuni anni, Lufthansa Cargo (comprese le merci trasportate nelle stive degli aerei passeggeri Lufthansa di linea principale) \u00e8 stata la principale compagnia aerea cargo in termini di tonnellate-chilometro di merci internazionali trasportate, ma da allora \u00e8 stata superata da Cathay Pacific e Korean Air Cargo.\nOperazioni e sussidiarie.\nA partire dal 2011, tutti gli aeromobili Lufthansa Cargo hanno base all'aeroporto di Francoforte, il settimo hub merci pi\u00f9 trafficato del mondo, dove la compagnia aerea gode di una forte collaborazione con Fraport, il gestore dell'aeroporto. Le strutture cargo in aeroporto sono divise in due localit\u00e0 (Cargo City North e South), di cui la prima \u00e8 quasi esclusivamente utilizzata da Lufthansa Cargo.\nNei primi anni, Lufthansa Cargo aveva una base secondaria all'aeroporto di Lipsia-Halle, l'hub europeo di DHL Express, da dove operava voli per conto di DHL. Le attivit\u00e0 in questo aeroporto si sono gradualmente concluse in seguito alla costituzione di AeroLogic come joint venture tra Lufthansa e DHL, che d'ora in poi si occupa dei voli DHL, consentendo a Lufthansa Cargo di concentrarsi su altri servizi.\nNel 1996, Hinduja Cargo Services \u00e8 stata fondata come joint venture tra il gruppo Hinduja e Lufthansa Cargo. La compagnia gestiva una flotta di Boeing 727 cargo, che volavano dagli aeroporti del subcontinente indiano per alimentare l'hub di Lufthansa Cargo all'aeroporto di Sharja. Le operazioni sono state sospese nel 2000 a favore dei servizi diretti da Francoforte utilizzando aeromobili della Lufthansa Cargo.\nNel 2000, Lufthansa Cargo era un membro fondatore della WOW Alliance, un'alleanza globale di compagnie aeree cargo, ma ha lasciato nel 2007 poich\u00e9 non vedeva alcun vantaggio per il futuro.\nLufthansa Cargo gestiva un hub per i voli intra-asiatici all'aeroporto Internazionale di Astana in Kazakistan, ma \u00e8 stata costretta a trasferirlo all'aeroporto di Yemelyanovo in Russia nel 2007, perch\u00e9 altrimenti alla compagnia aerea sarebbe stato vietato entrare nello spazio aereo russo, in quanto descritto come atto di ricatto economico da parte delle autorit\u00e0 russe.\nNel 2008, Jade Cargo International \u00e8 stata fondata come joint venture tra Shenzhen Airlines, Lufthansa Cargo e German Investment Corporation, un'entit\u00e0 governativa tedesca. Jade ha concluso le operazioni nel 2011.\nNel maggio 2011, Lufthansa Cargo ha aperto un altro hub presso l'aeroporto internazionale Rajiv Gandhi di Hyderabad, per il trasporto di merci sensibili alla temperatura, in particolare prodotti farmaceutici, tra il sud-est asiatico e l'Europa (e poi negli Stati Uniti).\nDestinazioni.\nLufthansa Cargo opera verso decine di destinazioni in paesi:\nFlotta.\nFlotta attuale.\nA dicembre 2021 la flotta di Lufthansa Cargo \u00e8 cos\u00ec composta:\nCon la consegna del primo Boeing 777F, Lufthansa Cargo ha iniziato a denominare i propri aeromobili in uno schema che si riferisce ai saluti tipici dei paesi che servono. Il primo 777F \u00e8 stato chiamato \"\"Good day, USA\", mentre un MD-11F \u00e8 stato chiamato \"Buenos d\u00edas, M\u00e9xico\"\", per esempio.\nFlotta storica.\nLa flotta iniziale di Lufthansa Cargo, precedentemente appartenuta a German Cargo, \u00e8 stata ampliata da alcuni Boeing 747-200, ex aerei principali di Lufthansa, convertiti per il trasporto di merci. Dal 1998, la compagnia aerea ha iniziato a eliminare gradualmente tutti gli altri tipi di aeromobili a favore di una flotta interamente composta da McDonnell Douglas MD-11 (che Lufthansa ha ricevuto come versione cargo nel 2001 dopo la fine della produzione dell'MD-11) e dal suo successore, il Boeing 777 cargo. Nel marzo 2011, \u00e8 stato annunciato un ordine di cinque Boeing 777F, lo stesso tipo di aeromobile che era stato precedentemente scelto per AeroLogic. Quasi l'intera flotta Lufthansa Cargo oggi \u00e8 composta da aerei cargo costruiti appositamente. Lufthansa Cargo aveva pianificato di ritirare i suoi MD-11 rimanenti entro dicembre 2020, ma il ritiro \u00e8 stato ritardato a causa della maggiore domanda di merci causata dalla pandemia di COVID-19.\nNel corso degli anni sono stati utilizzati i seguenti tipi di aeromobili:"}
{"id": "2660721", "revid": "287204", "url": "https://it.wikipedia.org/wiki?curid=2660721", "title": "Mikael Appelgren", "text": ""}
{"id": "2660723", "revid": "1305772", "url": "https://it.wikipedia.org/wiki?curid=2660723", "title": "Cesare Bettini", "text": "Biografia.\nI suoi primi lavori, risalenti all'inizio degli anni trenta del XIX secolo, hanno riguardato l'apparato iconografico per le pubblicazioni dell'Accademia delle Scienze di Bologna, eseguendo numerose tavole litografiche a corredo dei contributi scientifici di anatomisti quali Michele Medici, Francesco Mondini e Luigi Calori. In quello stesso periodo suoi ritratti di medici, naturalisti e artisti, fra i quali Ercole Lelli, Giovanni e Anna Manzolini, hanno arricchito le relative biografie a stampa.\nDal 1850 egli venne nominato modellatore dei gabinetti anatomici dell'ateneo, dando un contributo nell'anatomia umana grazie ai suoi modelli ceroplastici; inoltre lavorando per i musei contribu\u00ec anche alla patologia animale. In particolare, nel museo di anatomia patologica e teratologia veterinaria di Ozzano dell'Emilia, intitolato a Giovanni Battista Ercolani, sono conservati 320 modelli di Bettini in gesso e in cera di dimensioni reali."}
{"id": "2660725", "revid": "158913", "url": "https://it.wikipedia.org/wiki?curid=2660725", "title": "Casato", "text": ""}
{"id": "2660727", "revid": "1543377", "url": "https://it.wikipedia.org/wiki?curid=2660727", "title": "San Antonio del Tequendama", "text": "San Antonio del Tequendama, fino al 1975 San Antonio de Tena, \u00e8 un comune della Colombia facente parte del dipartimento di Cundinamarca.\nIl centro abitato venne fondato da Cr\u00edspulo Corredor nel 1857."}
{"id": "2660730", "revid": "124123", "url": "https://it.wikipedia.org/wiki?curid=2660730", "title": "Wiard Ihnen", "text": "Nella sua carriera vinse due Oscar alla migliore scenografia: nel 1945 per \"Wilson\" e nel 1946 per \"Sangue sul sole\"."}
{"id": "2660732", "revid": "599013", "url": "https://it.wikipedia.org/wiki?curid=2660732", "title": "Erik Lindh", "text": ""}
{"id": "2660738", "revid": "1305772", "url": "https://it.wikipedia.org/wiki?curid=2660738", "title": "Jean Martin", "text": "Spettacolo.\nNome e cognome molto diffusi nel mondo del cinema:"}
{"id": "2660741", "revid": "599013", "url": "https://it.wikipedia.org/wiki?curid=2660741", "title": "Peter Karlsson", "text": ""}
{"id": "2660742", "revid": "1891114", "url": "https://it.wikipedia.org/wiki?curid=2660742", "title": "The Lamb Lies Down on Broadway (brano musicale)", "text": "The Lamb Lies Down On Broadway \u00e8 la traccia d'apertura dell'omonimo album dei Genesis. La canzone porta la firma di tutto il gruppo, anche se \u00e8 stata scritta da Tony Banks, Peter Gabriel e Mike Rutherford. Contiene riferimenti al brano \"On Broadway\" lanciato da The Drifters nel 1963.\nTesto.\nLa storia narrata nell'album inizia a New York, per la precisione a Broadway, di mattina, e serve sostanzialmente ad introdurre l'ascoltatore nella storia. Rael, il portoricano protagonista dell'album, esce dalla metropolitana dove, con una bomboletta spray, ha lasciato la scritta R-A-E-L, l'unico modo che ha per potersi dare un'identit\u00e0. Passeggiando, oltre a qualche passante, vede anche un agnello disteso sulla strada.\nIl brano inizia con un veloce assolo di piano, che in crescendo introduce la strofa, caratterizzata da un'atmosfera movimentata e solenne. Attorno alla met\u00e0 del secondo minuto, viene accennato un tema che verr\u00e0 in ripresto in \"The Carpet Crawlers\". Dopo questo intermezzo, viene ripresa la prima strofa. L'ultima parte \u00e8 caratterizzata da cori che spariscono in dissolvenza per lasciare spazio a \"Fly on a Windshield\".\nEsecuzioni dal vivo.\nIl brano \u00e8 stato eseguito durante il tour del 1974-75, in cui \u00e8 stato eseguito integralmente \"The Lamb\". Negli anni successivi all'uscita di Gabriel dal gruppo, dal 1976 al 1984, \u00e8 stato eseguito in medley con altri brani come \"The Musical Box\". Nel 1992 una versione ridotta \u00e8 stata proposta nell\"'Old Medley\" del 1992, compresa tra \"Dance on a Volcano\" e \"The Musical Box\". Le ultime esecuzioni dal vivo risalgono al \"Calling All Stations Tour\" del 1998. Anche Peter Gabriel ha cantato il brano dal vivo durante i primi anni di carriera solista."}
{"id": "2660743", "revid": "767487", "url": "https://it.wikipedia.org/wiki?curid=2660743", "title": "Associazione Sportiva Cittadella 2007-2008", "text": "Questa voce raccoglie le informazioni riguardanti l'Associazione Sportiva Cittadella nelle competizioni ufficiali della stagione 2007-2008."}
{"id": "2660744", "revid": "2214172", "url": "https://it.wikipedia.org/wiki?curid=2660744", "title": "Castello della Pietra d'Amico", "text": "Il castello della Pietra d'Amico \u00e8 un castello in rovina della Sicilia, nel territorio comunale di Alessandria della Rocca.\nStoria.\nSituato in prossimit\u00e0 della diga Castello, al confine con il territorio di Bivona, il castello fu eretto su di un masso e assunse in poco tempo un ruolo fondamentale anche per i paesi limitrofi. Ne fu signore Pietro D'Amico, che dette il nome alla costruzione. Solitamente il termine feudale \"Petra\" in Sicilia designava una fortificazione isolata: unica eccezione fu la \"Petra D'Amico\", che si trattava inizialmente di un casale, in seguito di una baronia. Nel XVI secolo il feudo della Pietra D'Amico, di propriet\u00e0 dei nobili Abbatellis, fu avocato dallo stato. Nel 1542 fu venduto a don Nicol\u00f2 Barresi, fondatore della vicina Alessandria della Rocca.\nDescrizione.\nDel castello rimane solamente qualche pezzo di muro, parte della scalinata e il masso su cui venne edificato. Le acque dell'Invaso Castello sommergono i ruderi del Mulino della Pietra; durante i lavori di costruzione della diga, negli anni ottanta, intorno al castello vennero trovati altri ruderi, cocci, vasellame e utensili che testimoniano la presenza di un insediamento che, probabilmente, veniva difeso proprio dal castello.\nNella letteratura.\nNel romanzo storico ambientato nella Sicilia sabauda \"I Beati Paoli\" di Luigi Natoli , sono tenute prigioniere nel castello la figlia e la moglie di Don Raimondo duca della Motta, l'antagonista principale del romanzo. Il castello viene menzionato per la prima volta nel capitolo IX della terza parte del libro: \n\"\"Finalmente, sulla cresta di un'alta rupe videro un castello, simile ad un falco appollaiato, con la torre alta e merlata, le mura massicce\".\"\nAi lettori non viene tuttavia rivelato il nome del castello fino all'inizio del capitolo XVII, dove l'autore informa che si tratta del: \" \"(...) l'antico castello della Pietra, le cui rovine si vedevano ancora in cima alla rocca, donde aveva preso il nome la vicina Alessandria\"\". "}
{"id": "2660752", "revid": "767487", "url": "https://it.wikipedia.org/wiki?curid=2660752", "title": "Werner Kr\u00e4mer", "text": "\u00c8 scomparso nel 2010 all'et\u00e0 di 70 anni.\nCarriera.\nClub.\nHa militato nel per numerose stagioni, perdendo la finale di Coppa di Germania 1966 contro il . Tra il 1967 ed il 1969 ha poi vestito la maglia dell'.\nHa concluso la carriera col , dove \u00e8 rimasto dal 1969 al 1973 conquistando anche una promozione in Bundesliga.\nNazionale.\nDebutta nella Nazionale della Germania Ovest nel 1963 e fa parte della spedizione tedesca ai Mondiali del 1966 in Inghilterra. Ha vestito la casacca della Nazionale per 13 volte segnando 3 reti."}
{"id": "2660753", "revid": "770813", "url": "https://it.wikipedia.org/wiki?curid=2660753", "title": "Australian Army Aviation", "text": "L'Australian Army Aviation, nota anche con l'abbreviazione AAAvn, \u00e8 la componente aerea dell'Australian Army, l'esercito dell'Australia.\nIl corpo, al quale \u00e8 deputata la gestione tattica ed organizzativa dei mezzi aerei leggeri in dotazione all'esercito, venne istituito il 1\u00ba luglio 1968.\nStoria.\nDurante i tardi anni quaranta i piloti dell'Australian Army, equipaggiati con velivoli Auster di propriet\u00e0 della Royal Australian Air Force (RAAF), erano stati distaccati presso le unit\u00e0 RAAF poich\u00e9 il compito principale dei velivoli leggeri Auster era la cooperazione con l'esercito nell'individuazione dei bersagli per l'artiglieria e la ricognizione aerea per le truppe di terra.\nNel 1951 venne istituito il 16th Air Observation Post, un'unit\u00e0 della RAAF formato da piloti provenienti dal corpo d'artiglieria. A sostegno di questa unit\u00e0 fu creato il 1st Aviation Company con il compito di formare i piloti. Durante questo periodo di formazione i piloti venivano addestrati con piccoli aerei civili. un altro passo per l'indipendenza dell'Army Aviation Corps si ebbe nel dicembre 1960 quando il 16 AOPF venne rinominato in 16th Army Aviation Corps. Tutto il personale fu ricavato da unit\u00e0 dell'esercito ad eccezione del comandante che aveva servito nell'aeronautica. L'unit\u00e0 fu dotata di monomotori Cessna 180 ed elicotteri Bell 47.\nNel 1968 furono introdotti il Pilatus PC-6 ad ala fissa ed il Bell 206 ad ala mobile. Negli anni settanta e ottanta la 16th Army Aviation Light Squadron lavor\u00f2 a stretto contatto con diversi squadroni della RAAF 5sq (UH 1H), 9sq (UH 1H e S70A),12sq (CH 47C)e 35sq(UH 1H). In seguito, durante la guerra in Vietnam divenne chiaro che l'associazione di questi due corpi creava problemi. Questi problemi non furono risolti fino alla met\u00e0 del 1989 inizio del 1990 quando fu deciso di consegnare anche alla flotta aerea dell'esercito gli UH 1H e l'S70A. Nel 1995 fu consegnato all'esercito anche il nuovo CHINOOK CH 47D. proprio come la RAAF l'aviazione dell'esercito ha molti progetti. Il pi\u00f9 importante \u00e8 il PROJECT AIR 87 che conta un ordine per 22 EUROCOPTER TIGER che sostituiranno i KIOWA e gli UH 1H nei ruoli di ricognizione e supporto alle truppe. Accanto a quest'ordine ne \u00e8 stato posto un altro per gli elicotteri MRH90, 12 trasporti che sostituiranno i Blackhawks S-70A. Proprio come nel Regno Unito vi \u00e8 una scuola di elicotterismo in comune con l'aeronautica retta dal 5sq ex RAAF operante con gli AS 350B SQUIRREL.\nMezzi aerei.\n\"Sezione aggiornata annualmente in base al World Air Force di Flightglobal del corrente anno. Tale dossier non contempla UAV, aerei da trasporto VIP ed eventuali incidenti accorsi durante l'anno della sua pubblicazione. Modifiche giornaliere o mensili che potrebbero portare a discordanze nel tipo di modelli in servizio e nel loro numero rispetto a WAF, vengono apportate in base a siti specializzati, periodici mensili e bimestrali. Tali modifiche vengono apportate onde rendere quanto pi\u00f9 aggiornata la tabella.\""}
{"id": "2660754", "revid": "253269", "url": "https://it.wikipedia.org/wiki?curid=2660754", "title": "Thomas Little", "text": "Nella sua carriera vinse sei Oscar alla migliore scenografia: nel 1942 per \"Com'era verde la mia valle\", nel 1943 per \"Sono un disertore\" e per \"Follie di New York\", nel 1944 per \"Bernadette\", nel 1945 per \"Wilson\", nel 1947 per \"Anna e il re del Siam\"."}
{"id": "2660756", "revid": "1851848", "url": "https://it.wikipedia.org/wiki?curid=2660756", "title": "Andrea Caverzan", "text": "Carriera.\nGiocatore.\nClub.\nCresciuto nel Montebelluna nel 1986-1987 approda all'Udinese in Serie A dove gioca tre partite. Viene ceduto alla Juventus, con i bianconeri disputa due partite in Coppa Italia nella stagione 1987-1988. \nNella sua carriera ha giocato anche per , , , , Treviso, , San Don\u00e0, , Cittadella, , Padova, Spezia. Chiude la sua carriera nel 2005 al Fo.Ce. Vara, a 37 anni.\nNazionale.\nCon la Nazionale italiana partecip\u00f2 al Campionato mondiale di calcio Under-17 del 1985 e al Campionato mondiale di calcio Under-20 1987.\nAllenatore.\nNella stagione 2013-2014 allena l'Imperia, in Eccellenza; l'anno seguente siede sulla panchina dell'Albenga, in Promozione. Il 29 maggio 2018 viene ufficializzato il suo ingaggio sulla panchina del Finale Ligure, appena retrocesso dalla Serie D. Il 6 gennaio 2019 vince la Coppa Italia Dilettanti Liguria battendo il Rapallo per 2-0, mentre il 1\u00ba marzo, a seguito di un calo di risultati della squadra, rassegna le proprie dimissioni."}
{"id": "2660761", "revid": "27985196", "url": "https://it.wikipedia.org/wiki?curid=2660761", "title": "Canottiere", "text": ""}
{"id": "2660764", "revid": "121982495", "url": "https://it.wikipedia.org/wiki?curid=2660764", "title": "Navicella (Liturgia)", "text": "La navicella \u00e8 il contenitore per l'incenso da utilizzare durante le celebrazioni liturgiche e in altre celebrazioni di preghiera delle Chiese di tradizione latina e anglicana. Meno frequentemente lo stesso oggetto \u00e8 chiamato \"navicella per l'incenso\", \"navetta per l'incenso\", \"navetta portaincenso\", o \"navetta\".\nIl nome deriva dalla forma tradizionale simile allo scafo di una nave. Etimologicamente il termine \"navicella\" deriva dal latino \"navic\u0115lla\", che significa \"piccola nave\", il termine \"navetta\" deriva dal francese \"navette\" con lo stesso significato di \"piccola nave\".\nStoria.\nFino al IX secolo non esisteva alcun portaincenso specifico da usare nelle celebrazioni. Inizialmente il contenitore aveva la forma di una torre e successivamente quella di una coppa, chiamata \"acerra\",\u00a0che fu in uso fino al XIII secolo, quando - come attestano alcuni inventari di quel secolo - venne sostituita dalla \"navicella\", un portaincenso a forma di piccola nave a simboleggiare la \"navicula Petri\", cio\u00e8 la Chiesa. Nei secoli XIV e XV la navicella aveva un profilo quasi a mezzaluna, caratterizzata da una coppa stretta e allungata.\nL'uso della navicella si diffuse a partire dal XV secolo. Nei secoli successivi la coppa divenne pi\u00f9 larga, fino ad assumere la forma di una nave pesante, detta \"navicella a galeone\", riccamente decorata con statuine e balaustre in epoca barocca, qualche volta decorata con figure allegoriche.\nNel XIX secolo la forma della navicella sub\u00ec una sorta di stilizzazione, assimilandosi a quella della lucerna con un becco appuntito al posto della prua e una grande voluta in luogo della poppa.\nDescrizione.\nNon esistono norme specifiche per la navicella, che \u00e8 realizzata prevalentemente in metallo di solito argentato o dorato, e pi\u00f9 raramente in cristallo.\nLa navicella \u00e8 costituita di un piede, un fusto, e una coppa a forma di piccola nave. La coppa \u00e8 chiusa nella parte superiore da un coperchio oblungo costituito di due valve simmetriche incernierate al centro, delle quali di solito una sola si apre verso l'alto, ma a volte entrambe. All'estremit\u00e0 delle valve apribili vi \u00e8 un pomello, una levetta o piccoli ganci per facilitare l'apertura della coppa.\nAttualmente sono prodotte navicelle anche di forma circolare e quadrata.\nAccessorio della navicella \u00e8 il \"cucchiaino\" per incenso, qualche volta unito a questa con una catenella.\nNavicella, cucchiaino e turibolo fanno parte del servizio per l\u2019incensazione, il quale solo in epoca tarda, \u00e8 andato a comporsi come un corredo omogeneo per stile e materiali usati, come avviene tuttora. Pregevoli realizzazioni sono state realizzate nei secoli e si possono ammirare nei Musei di Arte sacra.\nUtilizzo.\nL'incenso si mette nella navicella per essere poi infuso col cucchiaino sui carboni che ardono nell'incensiere o turibolo.\nNelle celebrazioni la navicella viene affidata a un ministrante detto \"navicelliere\" o \"naviculario\" e in sua assenza al turiferario.\nGalleria d'immagini.\nLe seguenti immagini vogliono documentare i diversi materiali di manifattura e le forme nel corso dei secoli."}
{"id": "2660771", "revid": "1226", "url": "https://it.wikipedia.org/wiki?curid=2660771", "title": "Dartmoor", "text": "Dartmoor \u00e8 un altopiano situato nella contea inglese del Devon, caratterizzato da vegetazione rada e paludosa, che conferisce all'intera zona l'aspetto tipico della brughiera. \nDescrizione.\nDi composizione prevalentemente granitica, quest'area risale all'era geologica del Carbonifero. Il picco pi\u00f9 alto \u00e8 High Willhays a 671 metri sopra il livello del mare e le sue colline, dette tor, rappresentano una delle aree pi\u00f9 vaste con granito esposto nel Regno Unito.\nLa zona \u00e8 compresa nel Parco nazionale di Dartmoor ed \u00e8 famosa per i reperti preistorici di cui \u00e8 ricca. Numerosi siti megalitici dell'et\u00e0 neolitica testimoniano la presenza di una popolazione dedita alla caccia. Ancora un mistero per gli studiosi sono le file di pietre che si possono incontrare, tra le quali la lunghissima Stall Moor.\nDa ormai duecento anni porzioni del Dartmoor sono state usate come poligono di tiro militare, mentre il resto della regione \u00e8 accessibile pubblicamente ed \u00e8 anche una destinazione turistica assai popolare. \nNel 1901 lo scrittore Arthur Conan Doyle vi ambient\u00f2 una delle avventure pi\u00f9 inquietanti ed apprezzate del suo personaggio Sherlock Holmes: \"Il mastino dei Baskerville\".\nFolclore.\nDartmoor \u00e8 famosa per i suoi miti e le sue leggende. Si dice che sia luogo di ritrovo dei folletti, di un cavaliere senza testa e di un enorme creatura nera conosciuta come la \"Bestia di Dartmoor\".\nDurante il grande temporale del 1638, nel villaggio di Widecombe in the Moor si disse che il villaggio era stato visitato dal diavolo.\nTra le storie di fantasmi del luogo sono da ricordare la presunta infestata Tomba di Jay, l'antico luogo di sepoltura di Childe's Tomb, la pila di rocce chiamata Bowerman's Nose e le croci di pietra che segnano le antiche vie medievali attraverso la brughiera.\nAlcune storie sono nati negli ultimi decenni, come quella del \"mani pelose\" che si dice attaccherebbero i viaggiatori sulla B3212 vicino Two Bridges.\nLa Bestia di Dartmoor.\nLa pi\u00f9 famosa leggenda della brughiera inglese \u00e8 forse quella della \"Bestia di Dartmoor\". Secondo la leggenda, la brughiera di Dartmoor sarebbe infestata da una grossa creatura nera e pelosa. Secondo molti tale leggenda nasce traendo ispirazione a quella del cane nero, creatura molto presente nel folklore inglese.\nSecondo altri la leggenda sarebbe in realt\u00e0 una storia vera e non sono pochi a testimoniare di aver visto una creatura nera delle dimensioni di un pony correre nella brughiera e cibarsi delle pecore che vi pascolano.\nA detta di molti la creatura si tratterebbe di un grande felino britannico.\nNel 2010 il programma televisivo statunitense \"\" ha indagato sulla leggenda della creatura. Durante un'indagine notturna il team di esperti ha rilevato solamente alcune carcasse di pecore ed ha udito un ruggito simile a quello di un grosso felino."}
{"id": "2660773", "revid": "599013", "url": "https://it.wikipedia.org/wiki?curid=2660773", "title": "Marek Kuli\u010d", "text": "Con 87 gol in 375 partite di 1. liga, \u00e8 il quinto miglior marcatore nella storia del torneo.\nCarriera.\nClub.\nIncomincia a giocare fin da giovane nella squadra della sua citt\u00e0, il FC Hradec Kr\u00e1lov\u00e9. Nel 1999 passa al Drnovice dove rimane due anni fino a quando nel 2001, la societ\u00e0 ceca vende molti giocatori al Marila Pribram tra cui Kulic. Dal 2001 al 2003 Kulic rimane al Marila Pribram, e anche grazie al suo contributo di 15 reti in 84 partite il Marila Pribram rimane in Gambrinus Liga.\nLa stagione successiva passa alla Dynamo Ceske Budejovice: Kulic riesce a segnare 17 gol in 47 incontri, con la squadra che finisce penultima retrocedendo in seconda divisione. Nella stagione 2005-06 passa al Mlada Boleslav (che l'anno prima si era salvato per 6 punti, ai danni della sua ex squadra), con cui si piazza al secondo posto in campionato a pari punti con lo Slavia Praga, con conseguente accesso ai preliminari di UEFA Champions League. \nIn seguito si trasferisce a Praga per giocare nello Sparta. In due anni colleziona 12 reti, 63 incontri, due secondi posti in campionato e la Coppa ceca nel 2008.\nA fine stagione torner\u00e0 al Mlada Boleslav. Realizza 11 reti nella stagione 2009-10 piazzandosi al secondo posto nella classifica marcatori."}
{"id": "2660777", "revid": "729019", "url": "https://it.wikipedia.org/wiki?curid=2660777", "title": "Gregorio Tarcaniota", "text": "Biografia.\nDi Gregorio Tarcaniota non sono note le origini, l'unica notizia che si conosce di lui prima che fosse catapano \u00e8 che era protospatario presso la corte di Costantinopoli dell'impero bizantino.\nNel 998 l'imperatore bizantino Basilio II (976-1025) lo nomin\u00f2 catapano d'Italia, creando cos\u00ec un nuovo titolo che raggruppava insieme tutte le province italiane. Nel 999 (o nel 1000) Gregorio soffoc\u00f2 le rivolte di Maraldo a Bari e di Teofilatto a Gravina e allontan\u00f2 la minaccia saracena. Nel dicembre del 999 e nuovamente nel 2 febbraio 1002, ridistribu\u00ec e conferm\u00f2 i possedimenti dell'abbazia dei monaci di Montecassino ad Ascoli, concedendo cos\u00ec benefici al clero locale che era filoimperiale. Nel 1001 scacci\u00f2 il rinnegato Loukas da Pietrapertosa per proteggere il kastron (citt\u00e0 fortificata) di Tricarico. Da maggio a ottobre 1002 (o 1003) Bari fu assediata dai saraceni guidati da Loukas: l'intervento dei veneziani guidati dal doge Pietro II Orseolo, accanto ai bizantini, la salv\u00f2 dall'assedio. Nel 1004 Gregorio fece fortificare e ampliare il castello di Dragonara sul Fortore, facendo innalzare tre torri circolari e una quadrata, successivamente fece rafforzare anche il castello di Lucera. Non si sa se mor\u00ec nel 1006, quando gli successe Alessio Xifea (1006-1007)."}
{"id": "2660780", "revid": "74801", "url": "https://it.wikipedia.org/wiki?curid=2660780", "title": "ABN AMRO World Tennis Tournament 1990", "text": "L'ABN AMRO World Tennis Tournament 1990 \u00e8 stato un torneo di tennis giocato sul sintetico indoor. \u00c8 stata la 18\u00aa edizione del ABN AMRO World Tennis Tournament, che fa parte della categoria ATP World Series nell'ambito dell'ATP Tour 1990. Si \u00e8 giocato all'Ahoy Rotterdam indoor sporting arena di Rotterdam in Olanda Meridionale, dal 26 febbraio al 4 marzo 1990.\nCampioni.\nSingolare.\n Brad Gilbert ha battuto in finale Jonas Svensson, 6\u20131, 6\u20133\nDoppio.\n Leonardo Lavalle / Jorge Lozano hanno battuto in finale Diego Nargiso / Nicol\u00e1s Pereira, 6\u20133, 7\u20136"}
{"id": "2660784", "revid": "599013", "url": "https://it.wikipedia.org/wiki?curid=2660784", "title": "Jesper Olsen", "text": "\u00c8 arrivato 8\u00ba nella classifica del Pallone d'oro 1983, e 18\u00ba in quella del 1984.\nCarriera.\nClub.\nGioca coi danesi del Naestved tra il 1977 ed il 1981; in tale anno viene acquistato dall'Ajax, dove rimane tre stagioni nelle quali vince due campionati ed una KNVB beker.\nNel 1985 viene ingaggiato dal Manchester United dove gioca come titolare per quattro stagioni, vincendo la FA Cup 1984-1985.\nNel 1988 torna per una breve parentesi nel Naestved, prima di trasferirsi in Francia dove gioca per due stagioni nel Bordeaux ed altre due nel Caen, dove chiude la carriera professionistica nel 1992.\nNazionale.\nCon la debutt\u00f2 nel 1980. Partecip\u00f2 al , al dove segn\u00f2 3 reti e poi al . Ha totalizzato 43 presenze segnando 5 reti."}
{"id": "2660786", "revid": "83531", "url": "https://it.wikipedia.org/wiki?curid=2660786", "title": "Massacro del giorno di san Brizio", "text": "Per massacro del giorno di san Brizio (in inglese \"St. Brice's Day massacre\") si intende l'uccisione di tutti i danesi presenti nel Regno di Inghilterra ordinata dal re Etelredo II d'Inghilterra.\nIl massacro avvenne il giorno 13 novembre 1002, giorno dedicato a san Brizio.\nAvvenimenti.\nIl Regno d'Inghilterra aveva subito incursioni danesi tra il 997 e il 1001; inoltre i danesi residenti nel territorio erano accusati di volersi impossessare dello stato ed uccidere il sovrano che, una volta udite queste voci, per tutta risposta ordin\u00f2 l'omicidio indiscrimanato di tutti gli uomini danesi che si trovavano in Inghilterra.\nGli storici credono che il numero di morti nel massacro sia stato ingente: tra le vittime ci fu Gunhilde, sorella del re danese Sweyn I. Anche il di lei marito Pallig pare che sia stato passato per le armi, ma un'altra versione lo vuole morto in un'azione bellica compiuta proprio da quei predatori del sud che scatenarono la rabbia del re.\nNel 2008 furono ritrovati i resti di 38 cadaveri nel St John's College di Oxford: nel 2010 si stabil\u00ec che, di questi, 34 appartenevano a danesi uccisi nel massacro.\nGli storici hanno generalmente considerato il massacro del giorno di san Brizio un crimine politico che contribu\u00ec all'invasione perpetuata da Sweyn I l'anno seguente; tuttavia, l'entit\u00e0 del massacro \u00e8 stata recentemente messa in discussione e cronisti medievali come Giovanni di Wallingford che la descrisse come \"piena di esagerazioni\". Simon Keynes parla di \"cosiddetto massacro\" con l'intento di sminuirlo e sulla stessa linea si trovano anche Ryan Lavelle e Audrey MacDonald."}
{"id": "2660787", "revid": "1718925", "url": "https://it.wikipedia.org/wiki?curid=2660787", "title": "Domenico Acanfora", "text": "Attivo specialmente negli anni settanta, riport\u00f2 la sua vittoria pi\u00f9 prestigiosa ai campionati del mondo del 1975. A livello italiano fu campione nazionale di Internazionale 5 quilles nel 1974, campione nazionale di goriziana nel 1976 e campione nazionale assoluto nel 1976 battendo in finale \"Renato Cardamone\".\nFu per tantissimi anni impegnato nel campionato italiano di serie A a squadre. Nel 1985 recit\u00f2 una piccola parte nel film \"Casablanca, Casablanca\" di Francesco Nuti."}
{"id": "2660789", "revid": "599013", "url": "https://it.wikipedia.org/wiki?curid=2660789", "title": "Tom\u00e1\u0161 Do\u0161ek", "text": ""}
{"id": "2660808", "revid": "1601148", "url": "https://it.wikipedia.org/wiki?curid=2660808", "title": "Stephen Goosson", "text": "Biografia.\nVinse l'Oscar alla migliore scenografia nel 1938 per il film \"Orizzonte perduto\"."}
{"id": "2660811", "revid": "19330", "url": "https://it.wikipedia.org/wiki?curid=2660811", "title": "Djovlen", "text": ""}
{"id": "2660818", "revid": "767487", "url": "https://it.wikipedia.org/wiki?curid=2660818", "title": "ABN AMRO World Tennis Tournament 1989", "text": "L'ABN AMRO World Tennis Tournament 1989 \u00e8 stato un torneo di tennis giocato sul sintetico indoor. \n\u00c8 stata la 17\u00aa edizione del ABN AMRO World Tennis Tournament, \nche fa parte del Nabisco Grand Prix 1989.\nSi \u00e8 giocato all'Ahoy Rotterdam indoor sporting arena di Rotterdam in Olanda Meridionale, \ndal 6 al 12 febbraio 1989.\nCampioni.\nSingolare.\n Jakob Hlasek ha battuto in finale Anders J\u00e4rryd, 6\u20131, 7\u20135\nDoppio.\n Miloslav Me\u010d\u00ed\u0159 / Milan \u0160rejber hanno battuto in finale Jan Gunnarsson / Magnus Gustafsson, 7\u20136, 6\u20130"}
{"id": "2660824", "revid": "1442080", "url": "https://it.wikipedia.org/wiki?curid=2660824", "title": "Istituto piemontese per la storia della Resistenza e della societ\u00e0 contemporanea &quot;Giorgio Agosti&quot;", "text": "L'Istituto piemontese per la storia della Resistenza e della societ\u00e0 contemporanea \"Giorgio Agosti\" (Istoreto) \u00e8 un centro studi sulla Resistenza italiana.\n\u00c8 associato all'Istituto Nazionale Ferruccio Parri. Rete degli istituti per la storia della Resistenza e dell'et\u00e0 contemporanea e dal 2003 ha sede a Torino nel \"palazzo dei Quartieri Militari\" costruito su disegno di Filippo Juvarra.\nL'attivit\u00e0 dell\"'Istoreto\", dedicata alla storia della Resistenza e alla valorizzazione dei suoi ideali, si \u00e8 estesa alla storia di tutto il XX secolo con particolare riguardo a Torino e al Piemonte.\nStoria.\nL\"'Istoreto\" \u00e8 nato come progetto nell'immediato dopoguerra, su impulso del Presidente del Comitato di Liberazione Nazionale piemontese Franco Antonicelli e di Alessandro Galante Garrone, che in seguito nel 1947 avrebbero dato vita all'Associazione per la storia della Resistenza in Piemonte e, poco dopo, all'Istituto storico della Resistenza in Piemonte.\nDal 1995 l'Istituto ha assunto la denominazione attuale, in considerazione dell'attivit\u00e0 archivistica, scientifica, didattica, che si estende a tutto il XX secolo. Nel 2004 l'Istituto \u00e8 stato intitolato a Giorgio Agosti, gi\u00e0 suo presidente dal 1974 al 1992. Dal 2015 l\"'Istoreto\" \u00e8 partner del Polo del '900.\nArchivio.\nTra i compiti istituzionali dell'Istituto vi \u00e8 quello di raccogliere, ordinare e conservare gli archivi del CLN e delle formazioni partigiane che operarono in Piemonte.\nTutta la documentazione originale dell'Ufficio storico del CLN-regionale piemontese \u00e8 custodita nell'archivio dell'Istituto, che si \u00e8 arricchito grazie ai versamenti effettuati dai comandanti e dai partigiani appartenuti alle varie divisioni, come il fondo del Comando del 1\u00ba gruppo divisioni alpine autonome del maggiore Enrico Martini Mauri e l'archivio di Aminta Migliari, oltre che da documenti di organismi politici e da microfilm di carte americane, inglesi tedesche, francesi.\nDagli anni Ottanta il campo delle ricerche dell'Istituto si \u00e8 allargato al periodo fra le due guerre (\u00e8 stata effettuata la schedatura, in collaborazione con l'Archivio di Stato di Torino, del fondo del Partito Nazionale Fascista torinese), al secondo dopoguerra (nuovi ceti dirigenti della Repubblica, processi giudiziari post liberazione), e si \u00e8 rivolto ai temi di storia sociale, alla storia di genere, all'analisi della composizione sociale del partigianato piemontese, alla ricostruzione.\nOltre alle carte partigiane sono stati acquisiti e ordinati altri importanti archivi. Un primo e consistente ambito riguarda partiti politici e associazioni: il fondo \"Federazione Partito liberale italiano 1945-1990\", il fondo \"Partito d'azione-Unione regionale piemontese\"; il fondo \"Partito dei contadini\", il fondo nazionale, in deposito, dell'Associazione Famiglie Martiri della Lotta di Liberazione, l'archivio della sede piemontese dell'Associazione ricreativa culturale italiana, l'archivio Laura Colonnetti-F\u00e9d\u00e9ration \u00e9urop\u00e9enne de secours aux \u00e9tudiants.\nGrande rilevanza hanno avuto le acquisizioni di importanti archivi di personalit\u00e0 legate alla resistenza come Giorgio Vaccarino, Amedeo Ugolini, Giorgio Agosti, Lia Corinaldi, Nicola Grosa, gli archivi della resistenza nelle valli valdesi, quelli di Umberto Zanatta, Filippo Frassati, Bruno Carli, il vastissimo archivio di Guido Quazza, gli archivi di Aldo Garosci, Bruno Vasari e Germano Facetti. A partire dal 2014 \u00e8 in corso l'acquisizione degli archivi personali degli aderenti all'associazione Magistratura democratica.\nBiblioteca ed emeroteca.\nLa biblioteca \u00e8 fondata sul nucleo delle raccolte del disciolto CLN piemontese (83 titoli con l'aggiunta di 92 opuscoli ed alcune testate che davano inizio all'emeroteca), e ha raggiunto la consistenza di circa 65.000 volumi.\nQuesto risultato si \u00e8 ottenuto grazie al progressivo incremento avviato a partire dal 1947: in particolare si \u00e8 provveduto ad accrescere le sezioni legate alla deportazione, alla scrittura personale e alla memorialistica.\nAttualmente la biblioteca comprende quattro sezioni principali (fascismo e antifascismo, resistenza, storia dell'Italia repubblicana, opere di storia generale), variamente suddivise al loro interno per un totale di oltre 200 sottosezioni.\nNumerose sono le donazioni di volumi da parte di ex partigiani, studiosi di storia contemporanea e militanti di partiti o organizzazioni politiche che hanno voluto lasciare all\"Istoreto\" le loro biblioteche. Tra i fondi di maggior rilievo ricordiamo quelli di Aldo Garosci, Guido Quazza e Bruno Vasari.\nDi notevole interesse \u00e8 anche l'emeroteca che conta circa 2500 titoli. La parte pi\u00f9 rilevante \u00e8 costituita dalla raccolta di periodici clandestini (stampati fra il 1943 e il 1945) che comprende oltre 300 testate.\nRicerca.\nL\"'Istoreto\" ha sviluppato diverse linee di ricerca: in particolare, negli ultimi anni, ha realizzato un seminario annuale dal titolo \"Giellismo e azionismo: cantieri aperti\" che fa il punto sugli studi intorno al movimento di Giustizia e Libert\u00e0 e la storia del Partito d'Azione e dei suoi militanti.\nFrequenti sono anche le collaborazioni internazionali, come nel caso del progetto \"La memoria delle Alpi / La M\u00e9moire des Alpes\" che ha permesso di studiare la storia del territorio e delle societ\u00e0 alpine occidentali nella seconda guerra mondiale con un metodo comparativo e in una prospettiva sovranazionale.\nDidattica.\nDal 1977 l\"'Istoreto\" ha attivato un settore di ricerca sulla didattica della storia, proponendo e realizzando corsi, seminari, incontri rivolti a docenti e allievi intorno alla storia del Novecento, la storia delle donne, l'educazione alla legalit\u00e0, cittadinanza e territorio, le metodologie didattiche. Particolari iniziative vengono predisposte per le ricorrenze civili (\"Giorno della Memoria\", \"Giornata del Ricordo\", \"Festa della Liberazione\", \"anniversario della Repubblica\"). Dal 2013 ha sviluppato moduli formativi e corsi di formazione rivolti agli insegnanti sull'utilizzo delle nuove tecnologie nella didattica.\nSistemi integrati e banche dati.\nPer rendere accessibile e consultabile il patrimonio archivistico e documentario in possesso dell'Istoreto e rendere pubblici i risultati delle ricerche compiute, sono state realizzate alcune applicazioni informatiche consultabili on-line:\nLa \"banca dati del Partigianato Piemontese\" ha censito 91.847 nominativi di partigiani combattenti, patrioti e benemeriti piemontesi.\nLa \"banca dati delle Lapidi di Torino\" ha censito 205 schede di lapidi e 369 schede biografiche.\nLa \"banca dati dell'Archivio della Deportazione piemontese (ADP)\" d\u00e0 accesso alle testimonianze di pi\u00f9 di 200 uomini e donne deportati del Piemonte; questo patrimonio \u00e8 stato raccolto dall'ANED negli anni Ottanta, ed \u00e8 stato integrato con i profili biografici dei testimoni e con ulteriore materiale storico in un lavoro di ricerca iniziato nel 2001.\nLa \"banca dati sull'Esodo Istriano-Fiumano-Dalmata in Piemonte\" ha intrecciato le testimonianze di diversi esuli presenti nel territorio piemontese con altre fonti archivistiche e documentarie.\nBuona parte del materiale d'archivio dell'Istoreto \u00e8 inoltre catalogato nel sistema integrato ArchoS"}
{"id": "2660830", "revid": "1305772", "url": "https://it.wikipedia.org/wiki?curid=2660830", "title": "Joanna", "text": ""}
{"id": "2660834", "revid": "1305772", "url": "https://it.wikipedia.org/wiki?curid=2660834", "title": "Cedar Bluff", "text": ""}
{"id": "2660835", "revid": "88740", "url": "https://it.wikipedia.org/wiki?curid=2660835", "title": "Center Point", "text": ""}
{"id": "2660837", "revid": "1305772", "url": "https://it.wikipedia.org/wiki?curid=2660837", "title": "Centreville", "text": ""}
{"id": "2660840", "revid": "709565", "url": "https://it.wikipedia.org/wiki?curid=2660840", "title": "Chelsea (gruppo musicale)", "text": ""}
{"id": "2660841", "revid": "767487", "url": "https://it.wikipedia.org/wiki?curid=2660841", "title": "Associazione Sportiva Cittadella 2006-2007", "text": ""}
{"id": "2660842", "revid": "465169", "url": "https://it.wikipedia.org/wiki?curid=2660842", "title": "Chickasaw (disambigua)", "text": ""}
{"id": "2660843", "revid": "1305772", "url": "https://it.wikipedia.org/wiki?curid=2660843", "title": "Coffeeville", "text": ""}
{"id": "2660845", "revid": "1305772", "url": "https://it.wikipedia.org/wiki?curid=2660845", "title": "Collinsville", "text": ""}
{"id": "2660851", "revid": "1305772", "url": "https://it.wikipedia.org/wiki?curid=2660851", "title": "Columbiana", "text": ""}
{"id": "2660853", "revid": "228587", "url": "https://it.wikipedia.org/wiki?curid=2660853", "title": "Cottonwood", "text": ""}
{"id": "2660855", "revid": "173469", "url": "https://it.wikipedia.org/wiki?curid=2660855", "title": "Dialetto francese belga", "text": "Il francese belga o francese del Belgio (in francese: \"fran\u00e7ais de Belgique\") \u00e8 la variet\u00e0 del francese parlato dai francofoni del Belgio. Il francese del Belgio e quello della Francia sono quasi identici, e pertanto mutuamente intelligibili, anche se esistono notevoli differenze lessicali e fonologiche.\nInfluenze.\nFino agli inizi del XX secolo, gli abitanti della Vallonia, la regione francofona del Belgio, parlavano il vallone. Molti parlanti erano bilingui in francese e vallone, e per quello quest'ultima lingua ebbe grande influenza nello sviluppo del francese belga. Anche l'olandese (o fiammingo) e, in minor misura, il tedesco, hanno arricchito il francese del Belgio di parole e locuzioni, specialmente a Bruxelles.\nInoltre, il fatto che il Belgio sia stato politicamente separato dalla Francia durante vari secoli (tranne che per un breve periodo di tempo, sotto il dominio napoleonico) ha contribuito alla divergenza tra le due variet\u00e0 di francese, che si evidenzia in particolare in settori come gli alimenti e la pubblica amministrazione.\nDifferenze di pronuncia.\nEsistono poche differenze fonologiche notevoli tra il francese della Francia e quello del Belgio, e inoltre non sono solitamente pi\u00f9 cospicue di quelle che esistono tra i dialetti regionali di Francia. Le principali sono:\nCiononostante, certi accenti, come quelli urbani (specialmente quelli di Bruxelles e di Liegi), cos\u00ec come quelli dei parlanti pi\u00f9 anziani, presentano una maggiore deviazione rispetto alla pronuncia francese standard. Per esempio, nel dialetto che si parla a Liegi e dintorni, specialmente tra le persone pi\u00f9 anziane, la lettera \"h\" si pronuncia in certe posizioni, mentre nel francese standard non si pronuncia mai. Questo dialetto \u00e8 conosciuto anche per la sua intonazione lenta, quasi melodiosa, un tratto che \u00e8 pi\u00f9 diffuso all'est, nella zona di Verviers.\nVocabolario.\nLe parole esclusive del francese belga si denominano \"belgicismi\" (in francese \"belgicismes\"), termine che si usa anche per designare le parole olandesi (fiamminghe) che si usano in Belgio e non nei Paesi Bassi. Ne esistono troppi per farne una lista in questa voce, per\u00f2 tra i pi\u00f9 conosciuti si possono evidenziare:"}
{"id": "2660857", "revid": "287204", "url": "https://it.wikipedia.org/wiki?curid=2660857", "title": "Abbagnale", "text": ""}
{"id": "2660860", "revid": "1543377", "url": "https://it.wikipedia.org/wiki?curid=2660860", "title": "Distretto di Kahmard", "text": "Kahmard \u00e8 un distretto della provincia di Bamiyan, nell'Afghanistan centrale. Si trova ad un'altitudine di 1.475\u00a0m s.l.m. ed ha una popolazione di 17.643 abitanti. Kahmard si trova a 140 chilometri da Bamiyan, nel nord della provincia, ed \u00e8 diviso in cinque valli (Hajar, Madr, Tangipushta, Ashpusht e DoAb-e-Mekh-I-Zarin).\nFaceva parte della Provincia di Baghlan, ma nel 2005 una parte del distretto venne separata per formare il distretto di Sayghan.\nIl fiume principale, l'Ajar, \u00e8 un'importante fonte d'acqua.\nIl distretto di Kahmard viene considerato relativamente ricco. Nel passato era un giardino di caccia per il vecchio re (Zahir Shah). Durante la guerra non ha subito danni eccessivamente pesanti.\nIl distretto \u00e8 stato per\u00f2 scosso da rivalit\u00e0 e conflitti armati tra Toofan, un governatore precedente di etnia tagika alleato di Khalili, e il comandante Rahmatullah, alleato di Mollawi Islamuddin (governatore della Provincia di Samangan.\nA met\u00e0 del giugno 2002 il distretto cadde nelle mani di Rhmatullah, legato ai talebani durante la guerra. In diversi luoghi del distretto sono stati violati i diritti umani.\nIl 13 settembre 2002 Toofan lanci\u00f2 un attacco al fine di prendere il controllo del distretto.\nIl 26 settembre 2006 Atiq Saighani prese il controllo del distretto."}
{"id": "2660861", "revid": "228587", "url": "https://it.wikipedia.org/wiki?curid=2660861", "title": "Courtland", "text": ""}
{"id": "2660862", "revid": "22475", "url": "https://it.wikipedia.org/wiki?curid=2660862", "title": "Collegio dei gesuiti (Bivona)", "text": "Il collegio dei gesuiti di Bivona \u00e8 situato tra piazza Ducale e piazza Madrice, nella parte centrale di Bivona, comune italiano della provincia di Agrigento in Sicilia.\nStoria.\nL'edificio risale alla fine del XVI secolo; si tratta del secondo collegio gesuitico costruito in Bivona, in sostituzione del primo (sito nella parte meridionale del paese) istituito da Ignazio di Loyola su esortazione della duchessa Aloisia de Luna. Attualmente \u00e8 la sede del palazzo municipale di Bivona. Dopo l'espulsione della Compagnia di Ges\u00f9 dalla Sicilia, i locali del collegio vennero adibiti a scuola (a partire dal XVI secolo Bivona fu sede di scuole primarie e secondarie); nella seconda met\u00e0 del Novecento il palazzo divenne sede municipale. Alcuni locali costituiscono la biblioteca comunale, altri gli uffici del municipio, altri ancora sono annessi alla vicina chiesa madre. Le piante del collegio gesuitico sono conservate presso la Biblioteca Nazionale di Parigi."}
{"id": "2660870", "revid": "33751", "url": "https://it.wikipedia.org/wiki?curid=2660870", "title": "Stadio Maksimir", "text": "Lo stadio Maksimir (in croato \"Stadion Maksimir\") \u00e8 il principale stadio di calcio di Zagabria, capitale della Croazia. Oltre ad essere l'impianto di casa della , ospita abitualmente anche gli incontri casalinghi della nazionale croata.\nStoria.\nIl terreno sul quale sorge lo stadio venne dato in affitto (per una somma simbolica) da parte di Antun Bauer \u2013 all'epoca vescovo di Zagabria \u2013 nell'autunno del 1911. Il terreno fu affittato dalla HA\u0160K Zagabria, uno dei due club che, assieme al Gra\u0111anski, che avrebbe fondato la nel 1945. Nel 1912 cominciarono i primi lavori di costruzione del futuro stadio ad opera degli stessi membri dell'HASK e grazie al contributo di svariate donazioni. Dopo l'arresto dei lavori dovuto al primo conflitto mondiale, i lavori ripresero con la costruzione di tribune in legno.\nIn seguito alla seconda guerra mondiale venne fondata la Dinamo, societ\u00e0 che a pi\u00f9 riprese favor\u00ec all'ammodernamento della struttura, quali la sostituzione delle tribune in legno con spalti in cemento armato e la costruzione della palazzina con gli spogliatoi.\nNel 1952 il comune di Zagabria decise di donare lo stadio e il terreno limitrofo alla Dinamo Zagabria. Nello stesso anno venne inoltre ideato il primo progetto del futuro stadio per mano degli architetti Vladimir Turina, Eugen Ehrlich e Franjo Neidhardt. Il comune decise di costruirlo in pi\u00f9 fasi. Nel 1954 venne costruita la tribuna ovest; l'anno seguente fu costruita anche la tribuna nord. Nel 1961 fu la volta della tribuna est assieme ad un nuovo piccolo stadio dietro essa, destinato alla scuola calcio della Dinamo. Nel 1969 venne infine costruita anche la tribuna sud con spazi per la direzione del club e nuovi spogliatoi, piscina e palestra.\nNel 1963, in occasione della finale della Coppa delle Fiere tra Dinamo Zagabria e Valencia, furono installati i primi impianti di illuminazione dello stadio, sostituiti nel 1974 con pi\u00f9 moderni fari da 1200 lux. Nel 1987, in occasione della XIV Universiade, la tribuna ovest dello stadio venne coperta, e su tutte le tribune furono creati posti a sedere. Sotto la tribuna ovest venne costruito una sorta di container per gli uffici della squadra e il famoso \"Plavi salon\" (il salotto blu). Nel 1998 fu ideato il progetto di completa ricostruzione dello stadio. Nello stesso anno cominciarono i lavori. Venne cos\u00ec demolita la tribuna nord e al suo posto fu costruita una nuova tribuna a due livelli, alta 36 metri, con vetrate all'esterno e numerosi spazi sotto di essa. Successivamente, sulla tribuna ovest venne costruito un altro livello. Il progetto originale fu modificato poco prima dell'inizio dei lavori. Venne demolito tutto il primo anello ma, prima che si potesse procedere alla costruzione del nuovo, i lavori vennero interrotti in occasione dei Giochi militari.\nDopo gli sconvolgimenti delle guerre jugoslave, il progetto venne abbandonato perch\u00e9 troppo costoso. Da allora, nonostante vari progetti proposti, non si \u00e8 pi\u00f9 intervenuti sulla struttura.\nNegli ultimi anni \u00e8 inoltre sorta una diatriba tra i fautori del Maksimir e altre correnti che propendono per la sua demolizione e la contestuale costruzione di un nuovo stadio.\nIl record di spettatori nello stadio \u00e8 di 60.000 persone e fu realizzato nella partita amichevole tra la Dinamo Zagabria e il Santos di Pel\u00e9 il 12 settembre 1969.\nAttualmente la capienza dello stadio \u00e8 di 35.123 posti a sedere.\nNome dell'impianto.\nPrende il nome dal vicino parco Maksimir, fondato dal vescovo di Zagabria Maksimilijan Vrhovac e aperto ufficialmente nel 1794. A sua volta, il nome Maksimir invece \u00e8 una fusione tra il nome del vescovo (Maksimilijan) e la parola pace (mir), da cui Maksimir."}
{"id": "2660880", "revid": "287204", "url": "https://it.wikipedia.org/wiki?curid=2660880", "title": "Abbatini", "text": ""}
{"id": "2660885", "revid": "1543377", "url": "https://it.wikipedia.org/wiki?curid=2660885", "title": "Distretto di Panjab", "text": "Il distretto di Panjab \u00e8 un distretto dell'Afghanistan che trova nella regione centrale della Provincia di Bamiyan. Il distretto ha al suo interno cinque valli che si incontrano al suo centro. La popolazione \u00e8 prevalentemente Hazara.\nLa capitale \u00e8 la citt\u00e0 di Panjab, situata a quota 2.700 m s.l.m. (la pi\u00f9 elevata della Provincia), a 298 chilometri da Kabul (tuttavia, soprattutto durante l'inverno, viaggiare risulta difficile), raggiungibile in 14 ore.\nDue partiti opposti, Pazdar e Hezb-E-Wahdat, dominano e si sono divisi il distretto (in precedenza avevano combattuto tra loro."}
{"id": "2660887", "revid": "30232", "url": "https://it.wikipedia.org/wiki?curid=2660887", "title": "Tecnologia Stealth", "text": ""}
{"id": "2660889", "revid": "44876", "url": "https://it.wikipedia.org/wiki?curid=2660889", "title": "Giovanni Curcuas (catapano)", "text": "Biografia.\nGiovanni Curcuas era un generale bizantino di origini armene del quale si sa che era strategos del thema di Samos. Con la morte nel 1007 del catapano Alessio Xiphias, che fu ucciso in battaglia, Giovanni fu promosso dall'imperatore bizantino Basilio II (976-1025) a catapano d'Italia. Egli arriv\u00f2 a Bari nel maggio 1008. Il 9 maggio 1009 ebbe inizio a Bari una rivolta normanna guidata da Melo di Bari, che si diffuse rapidamente nelle altre citt\u00e0 del Catapanato d'Italia. Giovanni mor\u00ec in battaglia contro i ribelli alla fine del 1009 (o, pi\u00f9 probabilmente, all'inizio del 1010)."}
{"id": "2660896", "revid": "599013", "url": "https://it.wikipedia.org/wiki?curid=2660896", "title": "Kong Linghui", "text": ""}
{"id": "2660901", "revid": "599013", "url": "https://it.wikipedia.org/wiki?curid=2660901", "title": "Liu Guoliang", "text": ""}
{"id": "2660902", "revid": "27987353", "url": "https://it.wikipedia.org/wiki?curid=2660902", "title": "Silverstone Brescia", "text": ""}
{"id": "2660903", "revid": "767487", "url": "https://it.wikipedia.org/wiki?curid=2660903", "title": "Valen Hsu", "text": "Le sue canzoni sono per lo pi\u00f9 cantante in cinese, con qualche eccezione per il cantonese.\nBiografia.\nValen ha iniziato a suonare il pianoforte a 4 anni, ed ha seguito un'istruzione classica. \u00c8 stata scoperta nel 1993, durante gli anni scolastici, mentre suonava in un ristorante di Taipei. Le fu quindi offerto un contratto con l'etichetta discografica taiwanese \"What's Music\", dove ha iniziato a registrare il suo primo album commerciale all'et\u00e0 di 19 anni.\nIl primo album di Valen Hsu, \"Tau Hao\", \u00e8 stato pubblicato nel 1994 ed ha ricevuto buoni responsi dalla critica in tutta l'industria musicale asiatica, sebbene l'album abbia venduto poco pi\u00f9 di 50.000 copie. Ci\u00f2 che diede una svolta alla sua carriera fu il suo secondo album studio, \"Lei Hai\", tradotto come \"Mare di lacrime\", che ha venduto pi\u00f9 di 300.000 copie solo a Taiwan. Il suo album successivo, \"If the Cloud Knows\", ha venduto pi\u00f9 di 2.2 milioni di copie solo a Taiwan, seguito dal quarto \"Ri Guang Ji Zhang\" (tradotto come \"Aeroporto del sole\") che, pubblicato nel 1998, ha venduto 800.000 copie a Taiwan e pi\u00f9 di 3 milioni di copie in tutta l'Asia, inserendo l'artista in quel gruppo di cantanti conosciute come dive del mandopop, insieme a Faye Wong, Sandy Lam, Coco Lee ed A-Mei. Nel 1999, dopo la cessione dell'etichetta \"What's Music\" alla pi\u00f9 grande Universal Records Taiwan, Valen ha registrato un duetto intitolato \"You're My No. 1\" con Enrique Iglesias, pubblicato nella versione asiatica dell'album del cantante \"Enrique\". Nel 2001 la Hsu ha concluso il contratto con la \"What's Music\" ed \u00e8 passata alla EMI Taiwan. Il suo primo album con la compagnia internazionale \u00e8 stato \"I Just Want to Tell You\", prodotto dal produttore giapponese Yosinori Kameda. Sempre nel 2001, la Hsu ha deciso di espandere i propri orizzonti artistici dedicandosi alla carriera di attrice, ed ha recitato in una serie televisiva taiwanese insieme alla boy band F4. Nel 2003 la cantante \u00e8 approdata anche sui palchi teatrali, recitando in un'opera della \"Zuni Icosahedron\", una compagnia culturale indipendente che concentra i suoi sforzi sul teatro alternativo e le esibizioni multimediali. Nel 2004 la Hsu ha posto una breve pausa alla sua carriera musicale, decidendo di dedicarsi ad altri suoi interessi personali e studiando per un periodo inglese a New York.\nValen Hsu \u00e8 conosciuta per la sua vocalit\u00e0 strigliata eppure forte e cristallina. La sua voce e la sua tecnica di canto sono state paragonate a quelle della diva di Hong Kong Faye Wong. Nel 1998, la rivista giapponese \"Asia Pop\" ha votato per lei come \"Miglior vocalist pop donna dell'Asia\". Occasionalmente ai suoi concerti suona anche il piano.\nOltre ad aver composto la musica e scritto i testi di alcune delle sue canzoni, Valen ha anche pubblicato due libri: una raccolta di poesie brevi ed una pubblicazione di bellezza intitolata \"Beauty Sense\", pubblicate rispettivamente nel 2003 e nel 2006.\nNel 1999 la cantante \u00e8 volata fino in Ruanda, Africa, con l'Organizzazione mondiale della sanit\u00e0 ed altre star asiatiche per dare aiuti umanitari, girare uno spot commerciale ed avviare una raccolta fondi attraverso le vendite di un EP intitolato \"Gua Niou\" (tradotto come \"Lumaca\"), scritto dal cantante Jay Chou.\nAlcuni suoi passati spot commerciali includono quelli per la marca d'abbigliamento \"Esprit\", lo shampoo \"Head &amp; Shoulders\" ed altri prodotti asiatici, soprattutto cinesi e taiwanesi.\nNel 2006 ha girato un lungometraggio cinematografico con il regista di Hong Kong Patrick Lam, intitolato \"Fu Zhi\" e tradotto come \"Dopo il nostro esilio\". Nel film recita accanto a famosi attori di Hong Kong come Aaron Kwok e Charlie Yeung. Il film ha vinto quello stesso anno diversi premi ai \"Golden Horse Awards\" (l'equivalente asiatico degli \"Academy Awards\"), inclusi i premi come \"Miglior fotografia\" e \"Miglior attore\".\nIl suo tredicesimo album studio, intitolato \"66 Pohjoista Leveytt\u00e4\", \u00e8 stato pubblicato il 21 dicembre 2007. Valen ha viaggiato fino al circolo polare artico in Finlandia per girare i video musicali dei singoli tratti dall'album. Le riprese si sono svolte principalmente ad Helsinki e Rovaniemi. Il primo singolo tratto dall'album si chiama \"Fireworks\", tuttavia la canzone dell'album che ha ottenuto pi\u00f9 successo \u00e8 stata \"Man and Woman\", un duetto con un popolare cantante mongolo, Amguulan.\nNel 2006, Valen ed altri personaggi del mondo dello spettacolo come Charlie Yeung, Gigi Leung ed Angelica Lee hanno fondato la \"Fondazione Hope Education\", un'organizzazione no-profit atta ad aiutare i bambini bisognosi.\nDopo 19 mesi dal suo precedente album, Valen ha pubblicato \"My Love Journey 1km\", un album questa volto autoprodotto con l'aiuto di un amico. Il primo singolo da esso tratto si intitola \"Let's go when love arrives\" mentre il secondo, \"With You\", segna un leggero cambiamento con influenze soft rock."}
{"id": "2660905", "revid": "110157", "url": "https://it.wikipedia.org/wiki?curid=2660905", "title": "San Bernardo (Cundinamarca)", "text": "San Bernardo \u00e8 un comune della Colombia facente parte del dipartimento di Cundinamarca.\nIl centro abitato venne fondato da Francisco Antonio Mazo nel 1910."}
{"id": "2660908", "revid": "1543377", "url": "https://it.wikipedia.org/wiki?curid=2660908", "title": "Do That There", "text": "Do That There \u00e8 una canzone del rapper statunitense Yung Berg presente nell'album di debutto \"Look What You Made Me\". \u00c8 stata prodotta da Chief Xcel del gruppo Blackalicious e vede la partecipazione del duo Dude 'n' Nem.\nOriginariamente prevista come secondo singolo ufficiale estratto dall'album, \u00e8 poi diventata uno \"street single\" al fine di promozione dell'album visti i modestissimi risultati ottenuti nelle charts, mentre \"The Business\" \u00e8 diventato il secondo singolo.\nInformazioni.\n\"Do That There\" campiona un verso del singolo \"Watch My Feet\" degli stessi Dude 'n' Nem (accreditati come detto per il loro featuring) nel ritornello.\nL'intro della canzone \u00e8 invece un dissing diretto da Berg al rapper Bow Wow.\nLa canzone resta il singolo di Yung Berg ad avere avuto meno successo fra quelli dell'album. Ha raggiunto solo risultati quasi inesistenti nella \"Hot R&amp;B/Hip-Hop Songs\", non riuscendo a classificarsi nelle altre principali charts di \"Billboard\".\nVideoclip.\n\u00c8 disponibile un videoclip, girato interamente in bianco e nero."}
{"id": "2660912", "revid": "24823", "url": "https://it.wikipedia.org/wiki?curid=2660912", "title": "Down (football americano)", "text": ""}
{"id": "2660920", "revid": "857138", "url": "https://it.wikipedia.org/wiki?curid=2660920", "title": "San Cayetano", "text": "Il toponimo San Cayetano, versione spagnola di San Gaetano, pu\u00f2 riferirsi a diverse localit\u00e0:"}
{"id": "2660923", "revid": "486946", "url": "https://it.wikipedia.org/wiki?curid=2660923", "title": "Nazionali di pallavolo maschile asiatiche", "text": ""}
{"id": "2660925", "revid": "123046162", "url": "https://it.wikipedia.org/wiki?curid=2660925", "title": "Il\u010do Naumoski", "text": "Carriera.\ne nato in Macedonia\nHa giocato sei mesi Catania poi capendo che non faceva per lui e andato via. Si accompagna spesso con qualche amaro. E stato anche ad Alba Adriatica"}
{"id": "2660929", "revid": "1305772", "url": "https://it.wikipedia.org/wiki?curid=2660929", "title": "San Cayetano (Cundinamarca)", "text": "San Cayetano \u00e8 un comune della Colombia facente parte del dipartimento di Cundinamarca.\nIl centro abitato venne fondato da Lucrecio Salcedo nel 1883."}
{"id": "2660930", "revid": "599013", "url": "https://it.wikipedia.org/wiki?curid=2660930", "title": "Oh Sang-eun", "text": ""}
{"id": "2660932", "revid": "115609547", "url": "https://it.wikipedia.org/wiki?curid=2660932", "title": "Sinfonia n. 8 (Dvo\u0159\u00e1k)", "text": "La Sinfonia n. 8 in Sol maggiore, \"Inglese\" di Anton\u00edn Dvo\u0159\u00e1k (op. 88) (B163) \u00e8 considerata, assieme alla Sinfonia n. 7 in Re minore e alla pi\u00f9 nota Sinfonia n. 9 in Mi minore, \nDi queste, \u00e8 la pi\u00f9 influenzata dalla musica popolare boema.\nFu composta nel 1889 a Vysok\u00e1 u P\u0159\u00edbrami (Boemia) ed eseguita in prima assoluta, con la direzione dello stesso compositore, al Teatro Nazionale di Praga il 2 febbraio 1890.\nStrumentazione.\nL'Ottava Sinfonia di Dvo\u0159\u00e1k prevede il seguente organico orchestrale:\nMovimenti.\nIl primo movimento, in Sol maggiore, \u00e8 formato da due temi festosi influenzati dal romanticismo nazionalista slavo.\nIl secondo movimento \u00e8 formato da un tema malinconico in Do minore e da uno pi\u00f9 sereno in Do maggiore.\nIl terzo movimento, in Sol minore, \u00e8 in forma di Scherzo e si ispira alle danze popolari slave.\nIl quarto movimento \u00e8 introdotto da squilli di tromba, segue un tema di danza introdotto dai violoncelli. Dopo un episodio centrale in diverse tonalit\u00e0 segue una riproposizione del primo tema in variazioni pi\u00f9 lente fino a una coda molto ritmica dell'orchestra al completo che conclude l'opera"}
{"id": "2660935", "revid": "1305772", "url": "https://it.wikipedia.org/wiki?curid=2660935", "title": "Stranger in Town (Toto)", "text": "Stranger in Town \u00e8 una canzone della rock band Toto primo singolo estratto dal loro quinto album Isolation\nInformazioni.\nIl brano fu scritto da David Paich e Jeff Porcaro. Il testo della canzone fa riferimento alla storia di Jack lo squartatore, ma probabilmente \u00e8 riferito ai caratteri di Blakey che vengono spiegati nel libro di Mary Hayley Whistle Down The Wind, di cui verr\u00e0 anche girato un film nel 1961. La canzone nel dicembre 1984 si posiziona trentesima nella Billboard Hot 100, e quarantesima nella ARIA Charts. Il brano segna anche gli esordi di Mike Porcaro al basso e di Fergie Frederiksen alla voce.\nVideoclip.\nIl video della canzone \u00e8 considerato come uno dei migliori degli anni ottanta, l'attore protagonista del video \u00e8 Brad Dourif, attore protagonista di film quali \"Alien IV\", \"Qualcuno vol\u00f2 sul nido del cuculo\" e \"Mississippi Burning\". Il video mostra Brad che scappato dal carcere a furia di correre si ritrova in citt\u00e0 e la notte, non sapendo dove andare, si rifugia in un fienile. Si risveglia il giorno dopo circondato da bambini. Qualcuno per\u00f2 riconoscendolo chiama la polizia, che viene a riprenderlo.\nStranger In Town fu nominato agli MTV Video Music Awards del 1985 come miglior direzione del video."}
{"id": "2660940", "revid": "889336", "url": "https://it.wikipedia.org/wiki?curid=2660940", "title": "Yoo Nam-kyu", "text": ""}
{"id": "2660942", "revid": "110157", "url": "https://it.wikipedia.org/wiki?curid=2660942", "title": "San Francisco de Sales", "text": "San Francisco de Sales, spesso semplicemente San Francisco, \u00e8 un comune della Colombia facente parte del dipartimento di Cundinamarca.\nIl centro abitato venne fondato da Francisco Convers nel 1857."}
{"id": "2660943", "revid": "6923", "url": "https://it.wikipedia.org/wiki?curid=2660943", "title": "Moonflower", "text": "Moonflower \u00e8 un doppio album in studio-dal vivo dei Santana, pubblicato nel 1977.\nDescrizione.\nI brani dal vivo si alternano a quelli registrati in studio. \u00c8 considerato uno dei maggiori successi tra i fan del chitarrista, e forse il pi\u00f9 importante album live del gruppo. Comprende un mix di latino, blues rock degli anni sessanta e degli anni settanta e di jazz-fusion che ha caratterizzato gli ultimi album.\nI brani live sono stati registrati durante il tour in Europa di \"Festival\", infatti ben tre brani di quest'ultimo sono presenti anche in \"Moonflower\" (tracce 2, 3 e 4).\nIl brano \"She's Not There\", pubblicato in \"Moonflower\", \u00e8 una cover dell'originale brano dei The Zombies della met\u00e0 degli anni sessanta che raggiunse la posizione # 27 nelle hit. Il brano raggiunse la Top 40 delle classifiche di Billboard, la terza posizione nei Paesi Bassi, la settima nelle Fiandre in Belgio e la nona in Nuova Zelanda, poich\u00e9 il brano \"No One To Depend On\" raggiunse la posizione # 36 nel 1972. \"Moonflower\" raggiunse la posizione numero 10 nella classifica Billboard 200, la numero 2 nei Paesi Bassi e la numero 10 in Austria vincendo un disco di platino, l'ultimo fino alla pubblicazione di \"Supernatural\" nel 1999.\nTracce.\nBonus track (distribuite nell'edizione CD del 2003)"}
{"id": "2660948", "revid": "1305772", "url": "https://it.wikipedia.org/wiki?curid=2660948", "title": "Edgar Allan Poe (disambigua)", "text": ""}
{"id": "2660952", "revid": "110157", "url": "https://it.wikipedia.org/wiki?curid=2660952", "title": "San Juan de Rioseco", "text": "San Juan de Rioseco \u00e8 un comune della Colombia facente parte del dipartimento di Cundinamarca.\nIl centro abitato venne fondato da Hern\u00e1n Venegas Carrillo nel 1543."}
{"id": "2660953", "revid": "599013", "url": "https://it.wikipedia.org/wiki?curid=2660953", "title": "Kim Taek-soo", "text": "\u00e8 conosciuto per aver sferrato una contro schiacciata pari a 178km orari."}
{"id": "2660955", "revid": "599013", "url": "https://it.wikipedia.org/wiki?curid=2660955", "title": "Rai Next", "text": "Rai Next \u00e8 stato un canale televisivo digitale della Rai presente solo nelle aree in cui era stato completato lo Switch-off.\nTrasmetteva dei promo dei programmi Rai della settimana successiva, pubblicit\u00e0 sul digitale terrestre e pubblicit\u00e0 sull'offerta digitale del servizio pubblico.\nHa rimpiazzato nel 2009 il canale Rai Test 1.\nLe trasmissioni sono terminate a fine settembre 2009."}
{"id": "2660957", "revid": "339392", "url": "https://it.wikipedia.org/wiki?curid=2660957", "title": "Moses Finley", "text": ""}
{"id": "2660958", "revid": "599013", "url": "https://it.wikipedia.org/wiki?curid=2660958", "title": "Romano Denneboom", "text": "Carriera.\nClub.\nDenneboom incomincia la suacarriera nelle squadre dilettantistiche dell'Hekelingen e dello Spijkenisse. Successivamente passa all', con il quale debutta in Eredivisie il 6 febbraio 1999 nella partita persa 3-2 in casa del Willem II. Il suo contratto con l'Heerenveen valeva per cinque stagioni. In un primo momento viene utilizzato pi\u00f9 che altro dalla panchina, mentre nella stagione 2002-2003. Nella stagione successiva viene ceduto in prestito al Willem II. Nella stagione 2004-05 viene ceduto definitivamente al NEC. Dopo due stagioni al NEC sia il , sia il si interessano a lui.\nQuando alla fine della stagione 2006-07 il suo contratto scade sia il PSV sia il Twente lo stanno seguendo. Durante la finestra di gennaio 2007 il PSV si interessa a lui dopo la mancata firma di Albert Luque del Newcastle. Tuttavia Denneboom e il NEC si stancano delle tattiche dilatatorie del PSV e il 16 marzo 2007 annunciano il passaggio di Denneboom al Twente fino al 2010. Col Twente vince un campionato.\nIl 23 ottobre 2008 Denneboom segna il suo unico gol in Coppa UEFA nella vittoria contro il Racing Santander.\nIl 1\u00ba settembre 2009 viene ceduto in prestito allo .\nNazionale.\nDenneboom vanta una presenza con la nazionale olandese, nell'amichevole giocata il 3 settembre 2004 contro il Liechtenstein."}
{"id": "2660962", "revid": "729019", "url": "https://it.wikipedia.org/wiki?curid=2660962", "title": "WCW International World Heavyweight Championship", "text": "Il WCW International World Heavyweight Championship \u00e8 stato un titolo della divisione maschile della World Championship Wrestling (WCW), una federazione di wrestling statunitense e che dopo poco pi\u00f9 di un anno fu unificato con il titolo WCW World Heavyweight Championship.\nStoria.\nContesa di una cintura (1991 - 1993).\nL'11 gennaio 1991 Ric Flair sconfisse Sting vincendo il titolo NWA World Heavyweight Championship e tra il 21 marzo e il 19 maggio 1991 Tatsumi Fujinami fu riconosciuto come detentore dello stesso titolo in seguito ad una vittoria oggetto di disputa contro lo stesso Flair. Nell'occasione Flair mantenne fisicamente il possesso della unica cintura che rappresentava entrambi i titoli, Big Gold Belt, venendo riconosciuto sempre come il primo detentore del WCW World Heavyweight Championship, mentre Fujinami divenne NWA World Heavyweight Championship. In seguito Flair sconfisse Fujinami e unific\u00f2 di nuovo i due titoli, NWA/WCW World Heavyweight Championship fu mantenuto fino al 1\u00ba luglio 1991, quando Flair abbandon\u00f2 la WCW per passare alla WWF (oggi WWE) e cos\u00ec il General Manager della WCW Jim Herd\nNell'autunno del 1991 ed in seguito alla sua dipartita dalla WCW, Flair indoss\u00f2 la cintura nella WWF definendosi come il \"vero campione del mondo\" (\"The Real World Champion\") e ci\u00f2 accadde sia prima sia dopo che Flair venne privato della cintura da parte della NWA, poich\u00e9 egli aveva regolarmente pagato il deposito di 25.000 dollari previsto per il detentore della cintura e quando lasci\u00f2 la WCW non gli fu restituito. \nFlair divenne quindi proprietario della cintura e la WCW fu costretta in seguito a ricomprarla da Flair pagando 38.000 dollari. \nNonostante Flair fosse stato privato del titolo nel settembre del 1991 la cintura rest\u00f2 vacante sino all'agosto del 1992, quando Masahiro Chono vinse un torneo per il titolo NWA World Heavyweight Championship con la vecchia cintura della National Wrestling Alliance (NWA) e quando per\u00f2 Flair restitu\u00ec la \"Big Gold Belt\", questa torn\u00f2 nuovamente a indicare il detentore dell'NWA World Heavyweight Championship, diventando tuttavia di propriet\u00e0 della WCW che nel frattempo aveva reintrodotto un proprio titolo del mondo dopo la dipartita di Flair utilizzando un vecchio titolo della NWA (l'NWA Florida Heavyweight Championship). \nIl primo detentore di quella nuova cintura fu Lex Luger, il quale sconfisse Barry Windham in uno steel cage match valido per il titolo e si arriv\u00f2 dunque ad avere due titoli del mondo nella stessa federazione: il WCW World Heavyweight Championship e l'NWA World Heavyweight Championship.\nNascita del WCW International World Heavyweight Championship.\nNell'estate del 1993 la WCW si distacc\u00f2 dalla NWA e questo ebbe ripercussioni anche sui titoli poich\u00e9 la NWA non riconobbe pi\u00f9 la \"Big Gold Belt\" come proprio titolo assoluto e reintrodusse la sua cintura NWA riassegnandola in un torneo e cos\u00ec la \"Big Gold Belt\" cambi\u00f2 nome in WCW International World Heavyweight Championship e fu nuovamente rivinta da Flair, che la perse in seguito in favore di Rick Rude.\nNella WCW erano quindi di nuovo presenti due titoli del mondo: il WCW World Heavyweight Championship ed il WCW International World Heavyweight Championship. \nFlair cerc\u00f2 ancora di vincere la cintura del WCW International World Heavyweight Championship senza risultato ma in seguito vinse il titolo WCW World Heavyweight Championship sconfiggendo Big Van Vader ed unific\u00f2 i due titoli dopo aver sconfitto Sting, l'allora detentore del WCW International World Heavyweight Championship. \nL'unificazione delle cinture da parte di Flair determin\u00f2 un fatto importante perch\u00e9 da quel momento in poi la \"Big Gold Belt\" fu utilizzata come unica cintura di campione del mondo della WCW."}
{"id": "2660967", "revid": "92723", "url": "https://it.wikipedia.org/wiki?curid=2660967", "title": "Hamdi Salihi", "text": "Carriera.\nClub.\nVllaznia.\nCresciuto nelle giovanili del , fa il suo debutto in prima squadra nel 2003, collezionando alla sua prima stagione da professionista 2 presenze. Dopo 3 stagioni trascorse con la maglia \"rossobl\u00f9\", collezionando 55 presenze e 30 gol nella Kategoria Superiore, nel 2005 viene ceduto all'estero.\nPani\u014dnios.\nIl 1\u00ba gennaio 2005 viene acquistato a titolo definitivo dalla squadra greca del per 500.000 euro. Dopo una sola stagione e dopo sole 6 presenze senza nessun gol, lascia la Grecia e fa ritorno nuovamente in Albania.\nTirana.\nIl 1\u00ba gennaio 2006 viene acquistato dal , dove gioca per una stagione e mezza, qui vince anche la classifica capocannonieri nella stagione 2005-2006 con ben 29 reti e viste le buone prestazioni e i tanti gol messi a segno viene notato da diverse squadre all'estero.\nRied e Rapid Vienna.\nIl 1\u00ba gennaio 2007 viene acquistato per 30.000 euro dalla squadra austriaca del . In Austria comincia subito bene, alla sua prima stagione colleziona 15 presenze e 6 gol. In totale ha giocato per 3 stagioni col Reid, con 90 presenze e ben 38 gol segnati. Il 31 agosto 2009 cambia squadra rimanendo sempre in Austria e viene acquistato dal per 600.000 euro. Anche qui gioca e segna tanto, saranno 53 gol in 90 presenze alla fine della sua esperienza col Rapid Vienna.\nD.C. United.\nIl 23 febbraio 2012 cambia nuovamente squadra e nazione, andando a giocare nel , squadra della Major League Soccer negli Stati Uniti, che lo acquista per 400.000 euro. Qui rimane una sola stagione collezionando in totale 27 presenze con 7 gol segnati.\nJiangsu Sainty.\nIl 4 febbraio 2013 passa allo Jiangsu Sainty in Cina, dove colleziona in una stagione tra campionato, coppe nazionali e coppe intercontinentali, 36 presenze e 12 gol.\nHapoel Akko ed Hapoel Haifa.\nIl 1\u00ba febbraio 2014 cambia ancora squadra ed ancora una nazione diversa, perch\u00e9 passa all', squadra militante nella massima serie del campionato israeliano. Il 3 febbraio 2015 passa all', sempre in Israele.\nSk\u00ebnderbeu.\nL'8 luglio 2015 fa il suo ritorno in Albania nelle file dello , dove gioca per 2 stagioni, qui vince anche la classifica capocannonieri nella stagione 2015-2016 con ben 27 reti. In 2 stagioni colleziona ben 80 presenze e 51 gol tra campionato, coppe nazionali e coppe europee.\nWiener Neustadt.\nIl 21 luglio 2017 viene acquistato a titolo definitivo dalla squadra austriaca dell', facendo cos\u00ec ritorno in Austria.\nNazionale.\nDopo aver giocato nelle varie Nazionali giovanili albanesi, ha debuttato con la maglia della Nazionale maggiore albanese il 22 marzo 2006 nella partita amichevole contro la , subentrando al minuto 85, match conclusosi poi sullo 0-0.\nIl 22 agosto 2007 segna il suo primo gol con l'Albania nell'amichevole contro , partita che \u00e8 terminata con la vittoria degli albanesi per 3-0.\nAllenatore.\nDopo una carriera lunga passata in club di tutto il mondo come il Rapid Vienna in Austria, il Jiangsu Suning in Cina, lo DC United nei Stati Uniti e il Hapoel Haifa in Israele ha intrapreso una carriera da allenatore come vice allenatore di Edoardo Reja nella nazionale albanese visto la sua grande esperienza con accumulata nei anni in essa.\nStatistiche.\nPresenze e reti nei club.\n\"Statistiche aggiornate al 30 marzo 2019.\"\nCronologia presenze e reti in Nazionale.\n \n "}
{"id": "2660970", "revid": "1745361", "url": "https://it.wikipedia.org/wiki?curid=2660970", "title": "Ausculum", "text": "Ausculum (anche \"Asculum\" o \"Asclum\", in osco \"Auhusclum\"), o Ausculum Apulum, era una citt\u00e0 dell'Apulia (anticamente detta Daunia), corrispondente all'attuale Ascoli Satriano, posta lungo la via Appia antica che collegava Roma con Brindisi.\nL'origine del nome deriva dalla parola \"aus(s)\", che significa fonte. Tale toponimo \u00e8 presente, scritto in lingua greca, su delle monete coniate dalla citt\u00e0 tra il IV e il III secolo a.C.\nVi si combatterono due battaglie:"}
{"id": "2660971", "revid": "767487", "url": "https://it.wikipedia.org/wiki?curid=2660971", "title": "Sandy Lam", "text": "Biografia.\nI suoi antenati provenivano dalla citt\u00e0 cinese di Ningbo, ma lei \u00e8 nata ad Hong Kong ed ha dato avvio alla sua carriera a 16 anni come DJ per un canale radio di Hong Kong.\nHa iniziato a cantare nel 1984, quando ha ottenuto un contratto con la casa discografica Sony Music Entertainment, con la quale ha pubblicato il suo primo singolo, \"I Don't Know What Is Love\". Sandy Lam ha pubblicato i suoi lavori con una gran variet\u00e0 di etichette discografiche a partire dagli anni '80, tra le quali spiccano Warner Music, Rock Records (la pi\u00f9 grande etichetta indipendente di Taiwan), Virgin Records ed attualmente Capitol Music.\nCarriera.\nSandy Lam \u00e8 salita alla ribalta ad Hong Kong a met\u00e0 degli anni '80 grazie ad una serie di veloci canzoni in stile giapponese. Successivamente ha cambiato il suo stile in progressive ed R&amp;B con una serie di album cosmopoliti intitolati \"City-Rhytm\", che l'hanno consacrata come artista \"seria\". Nel 1991 ha pubblicato un album maturo ed innovatore dal titolo \"Wildflower\", che ha innescato una mania per l'unplugged nella scena musicale cantopop. \"Wildflower\" \u00e8 considerato uno dei principali classici cantopop.\nLam ha ottenuto un'istantanea popolarit\u00e0 a Taiwan dopo la pubblicazione, nel 1991, del suo album di debutto cinese, \u611b\u4e0a\u4e00\u500b\u4e0d\u56de\u5bb6\u7684\u4eba (\"Home Again Without You\"). Nel 1995 ha fatto squadra con Jonathan Lee, uno dei padri del mandopop a Taiwan, per la pubblicazione del suo quarto album cinese intitolato \"Love, Sandy\", dal quale \u00e8 stato estratto il singolo di successo \u50b7\u75d5 (\"Scar\"). Da allora Lam si \u00e8 gradualmente allontanata dalla scena musicale di Hong Kong per trovare una nuova casa, musicalmente parlando, a Taiwan, in Cina ed in Giappone. Il suo album cinese del 2006, \"Breathe Me\", \u00e8 stato registrato in Corea del Sud, Taiwan, Cina continentale ed Hong Kong.\nLam \u00e8 ritornata sulla scena musicale grazie al singolo di successo \u81f3\u5c11\u9084\u6709\u4f60 (\"At Least I've Got You\"), tratto dal suo primo album con la Virgin, pubblicato nel 2000. Il singolo \u00e8 rimasto nella classifica KTV per 8 settimane. Nel dicembre del 2001, la cantante ha pubblicato l'ennesimo album cinese, intitolato \"Truly...\", per il quale ha co-scritto quattro canzoni. Nello stesso anno \u00e8 apparsa come membro del cast del concerto \"Masterpiece\", di Andrew Lloyd Webber, al quale hanno partecipato anche la star di Broadway e del West End Elaine Paige e Kris Phillips, l'artista cinese statunitense che ha venduto pi\u00f9 opere in assoluto in Cina. Il concerto ha fatto il tutto esaurito, con un pubblico di pi\u00f9 di 17.700 persone.\nLam ha vinto diversi premio nel corso della sua carriera. Tra i pi\u00f9 importanti figurano quelli come \"Migliore artista donna regionale\", \"Miglior album\", \"Miglior cantante donna\", \"Artista donna pi\u00f9 prominente dell'Asia pacifica\" ed un \"Premio alla musica\" onorario per i suoi contributi nel corso degli anni all'industria musicale asiatica.\nSandy ha pubblicato il suo pi\u00f9 recente album studio in cantonese nel 2008.\nVita privata.\nLam ha sposato nel 1998 il cantante/compositore e produttore taiwanese Jonathan Lee, ma i due sono divorziati dal 2004. Hanno una figlia, Renee Lee (caratteri cinesi: \u674e\u559c\u5152), nata il 17 maggio 1998. Dopo una breve relazione con un impiegato della Gold Label Records, ora Sandy \u00e8 single."}
{"id": "2660973", "revid": "93556", "url": "https://it.wikipedia.org/wiki?curid=2660973", "title": "CZW World Tag Team Championship", "text": "Il CZW World Tag Team Championship \u00e8 il titolo di coppia della Combat Zone Wrestling. Debutt\u00f2 il 13 febbraio 1999, quando Jon Dahmer e Jose Rivera Jr. lo vinsero per la prima volta. Anche se \u00e8 un titolo a coppia per una volta il wrestler Justice Pain lo ha ottenuto da solo.\nGli attuali campioni sono Azrieal e Bandido jr, che lo conquistarono il 12 novembre 2011. Sabian \u00e8 stato campione in coppia per sei volte. In generale, si sono succeduti 47 vincitori, 58 lottatori e 34 squadre oltre che quattro posti vacanti."}
{"id": "2660974", "revid": "647919", "url": "https://it.wikipedia.org/wiki?curid=2660974", "title": "Basket Planet", "text": ""}
{"id": "2660975", "revid": "1048993", "url": "https://it.wikipedia.org/wiki?curid=2660975", "title": "Maria Jatosti", "text": "Biografia.\n\u00c8 nata e vive a Roma. Legata sentimentalmente allo scrittore Luciano Bianciardi, da cui ha avuto un figlio, per vent'anni ha vissuto a Milano, lavorando come editor e traduttrice dall'inglese e dal francese. Ha collaborato a molteplici riviste (\"Amica\", \"ABC\", \"Venus\", \"Annabella\", \"Vie nuove\", \"Noi donne\", \"Stasera\") e a case editrici (Feltrinelli, Del Duca, Rizzoli, SugarCo, Editori Riuniti). Autrice di romanzi, racconti, raccolte di poesia, ha curato varie antologie (sulla scrittura delle donne, sulla poesia dell'esilio, etc.). Dal 1990 al 1993, insieme a Francesco Paolo Memmo e Achille Serrao, ha diretto \"Poesia in piego\", mensile di poesia in lingua e in dialetto.\nNel 1974, grazie all\u2019amico Giorgio Colorni, caporedattore di \"Le Ore\", entra nella redazione della rivista erotica. Nel 1975 diviene caporedattrice de \"Le Ore della settimana\". Si sposa nel 1978 con Francesco Paolo Memmo, letterato e curatore del \"Meridiano\" dedicato a Vasco Pratolini. Dal 1985 allestisce e segue la regia di spettacoli teatrali. Dirige inoltre la Sezione Lazio del Sindacato Nazionale Scrittori. Impegnata sul fronte della cultura, organizza manifestazioni e convegni. Nel 2002, sotto l'egida dell'UNESCO e della Presidenza della Repubblica, ha curato con Anna Santoro di Napoli e Adam Vaccaro di Milano la Prima \"Carovana Nazionale di Poesia\", che ha coinvolto, in tappe di reading, 35 citt\u00e0.\nOpere.\nAntologie.\nA sua cura:"}
{"id": "2660979", "revid": "365417", "url": "https://it.wikipedia.org/wiki?curid=2660979", "title": "Laze Biose (album)", "text": "Laze Biose \u00e8 il terzo album degli Uochi Toki, pubblicato dall'etichetta discografica Burp publications/MHM nel 2006.\nIl disco.\nL'album prende il titolo dal nome originario degli Uochi Toki, usato dal duo dal 1999 al 2003. A detta di Rico, \"Laze Biose\" nasce come tentativo di fare un \"disco pop\". "}
{"id": "2660983", "revid": "767487", "url": "https://it.wikipedia.org/wiki?curid=2660983", "title": "Somen Tchoyi", "text": ""}
{"id": "2660985", "revid": "767487", "url": "https://it.wikipedia.org/wiki?curid=2660985", "title": "Jonathan Lee", "text": "Tra la met\u00e0 degli anni '80 e tutti gli anni '90 ha scritto e composto canzoni per diversi artisti facenti parte della schiera dell'etichetta discografica Rock Records. Tra questi figurano Angus Tung, Sarah Chen, Sandy Lam (sua futura moglie, da cui ha divorziato nel 2004), Sylvia Chang, Winnie Hsin, Tarcy Su, Jeff Chang, Jackie Chan, Chao Chuan e Wakin Chau."}
{"id": "2660986", "revid": "120809813", "url": "https://it.wikipedia.org/wiki?curid=2660986", "title": "Albo d'oro del campionato tedesco di calcio", "text": "La pagina racchiude l'albo d'oro delle squadre vincitrici dei campionati tedeschi di calcio dalla loro istituzione, nel 1902. Tale lista riflette la complessit\u00e0 della storia del calcio tedesco, influenzata dal contesto storico in cui si trovava la Germania nel XX secolo.\nCampionato tedesco di calcio.\nVerbandsliga.\nLa Verbandsliga fu il primo campionato tedesco, strutturato come una coppa fra i vincitori di sette campionati interregionali.\nGaulega\nLa Gauliga si basava su campionati regionali, i cui vincitori disputavano una fase nazionale.\nOberliga fu il campionato della Germania Ovest, strutturato su cinque gironi interregionali.\nBundesliga.\nLa Bundesliga fu fondata come campionato professionistico a girone unico in Germania Ovest solo nel 1963. Dal 1991 incorpor\u00f2 anche le squadre della defunta Germania Est distribuendole, tranne le retrocesse, fra la massima divisione e quella cadetta.\nStatistiche.\nTitoli per squadra.\nNel corso della storia del campionato tedesco ventinove squadre si sono aggiudicate il titolo di campione di Germania: la pi\u00f9 vincente \u00e8 il , che vanta 31 titoli, di cui 30 vinti in Bundesliga. Segue il Norimberga con 9 campionati vinti, che vanta il record del maggior numero di campionati vinti prima della fondazione della Bundesliga (8).\nA partire dal 2004 \u00e8 stato inoltre istituito il Verdiente Meisterverein, un premio per le squadre plurivincitrici della Bundesliga che consiste nell'assegnazione di un certo numero di stelle in base al numero di trofei vinti. Nel 2005 questo sistema \u00e8 stato esteso anche alle squadre vincitrici dei campionati tedeschi antecedenti alla Bundesliga, limitatamente ad una stella.\nStelle.\nIn Germania sono adottati due sistemi. Nel 2004 la Deutsche Fu\u00dfball Liga, che gestisce i primi due livelli della Fu\u00dfball-Bundesliga, introdusse i \"Verdiente Meistervereine\", che hanno diritto di fregiarsi di 1, 2, 3, 4 o 5 stelle a seconda che abbiano vinto 3, 5, 10, 20 o 30 titoli; i titoli considerati sono solo quelli della Bundesliga, mentre sono esclusi quelli antecedenti alla sua istituzione nel 1963 e quelli della DDR-Oberliga (Germania Est). La Dynamo, che oggi milita nella 5\u00aa serie, inizi\u00f2 unilateralmente ad indossare tre stelle ad indicare i dieci titoli della Germania Est vinti; allora, nel novembre 2005, la \"Deutscher Fu\u00dfball-Bund\" (la Federazione calcistica della Germania, che gestisce i campionati al di fuori della Bundesliga) decise di permettere ai vincitori di titoli che non giocano nelle prime due serie di indossare una sola stella con inscritto il numero di titoli vinti. Nel 2007 la Dinamo Berlino ha adottato la singola stella col numero 10 inscritto."}
{"id": "2660987", "revid": "1516566", "url": "https://it.wikipedia.org/wiki?curid=2660987", "title": "Territorio del Dakota", "text": "Il Territorio del Dakota () \u00e8 stato un territorio organizzato e incorporato degli Stati Uniti d'America.\nStoria.\n\u00c8 esistito dal 2 marzo 1861 al 2 novembre 1889, quando la parte del territorio rimasta dopo le successive riduzioni fu ammessa negli Stati Uniti d'America, suddivisa nei due stati del Dakota del Nord e del Dakota del Sud.\nIl Territorio consisteva nella parte pi\u00f9 settentrionale del terreno acquisito dagli Stati Uniti con l'acquisto della Louisiana dalla Francia nel 1803. Il nome deriva da quello degli indiani Dakota, conosciuti anche come Sioux. \nLa gran parte del territorio, prima della sua creazione, era compresa nei territori del Minnesota e del Nebraska. Quando il Minnesota entr\u00f2 nell'Unione nel 1858, la parte occidentale dell'ex territorio, abitata in prevalenza dalla trib\u00f9 dei Lakota, rimase esclusa dai nuovi confini dello stato. Quello stesso anno fu firmato il Trattato di Yankton, grazie al quale la maggior parte delle terre abitate dai Lakota furono cedute agli Stati Uniti. I primi coloni cercarono immediatamente di ottenere lo \"status\" di \"Territorio\" per la zona, ma fu solo tre anni dopo, grazie all'interessamento di John Blair Smith Todd, cugino del futuro presidente Abramo Lincoln, che il Dakota ottenne lo \"status\" di \"Territorio organizzato incorporato\".\nAl momento della sua costituzione, il territorio del Dakota includeva anche la maggior parte degli attuali stati del Montana e del Wyoming. Nel 1868, in seguito alla creazione di nuovi territori verso occidente, l'estensione del Dakota fu ridotta e coincise con gli attuali Dakota del Nord e Dakota del Sud. La capitale, originariamente fissata a Yankton, fu trasferita nel 1868 a Bismarck.\nNei 10 anni seguenti alla costituzione del territorio, la popolazione bianca fu estremamente scarsa, soprattutto a causa della presenza degli indiani Sioux, considerati (non sempre a ragione), particolarmente ostili e minacciosi verso i coloni. Dal 1870 al 1880 si verific\u00f2 tuttavia quello che viene definito il \"Dakota Boom\": l'improvvisa crescita demografica fu favorita dallo sviluppo delle ferrovie, soprattutto della Northern Pacific Railway, dal progressivo arretramento dei nativi e dall'immigrazione proveniente dai paesi del nord Europa, in particolare da Norvegia, Germania, Svezia, oltre che dal vicino Canada. Negli anni '80 del XIX secolo la crescita demografica sub\u00ec un rallentamento, dovuto al calo del prezzo del grano, che costituiva la maggiore risorsa economica dell'area. La popolazione torn\u00f2 per\u00f2 rapidamente a crescere grazie alla scoperta dell'oro nelle Black Hills, che a sua volta cre\u00f2 un aumento della domanda per i prodotti dell'allevamento, che divenne da quel momento una delle principali attivit\u00e0 economiche della zona.\nIl Territorio cess\u00f2 di esistere come tale il 2 novembre 1889, quando i due nuovi stati del Dakota del Nord e del Sud entrarono a far parte dell'Unione. La divisione fu dovuta al fatto che i due agglomerati principali (Fargo e Sioux Falls) si trovavano l'uno nel nordest e l'altro nel sudest del territorio, a molte miglia di distanza, ma soprattutto alle pressioni del Partito Repubblicano, particolarmente forte in questa zona, che cos\u00ec pot\u00e9 contare su due nuovi seggi al senato invece di uno."}
{"id": "2660991", "revid": "599013", "url": "https://it.wikipedia.org/wiki?curid=2660991", "title": "AWA World Heavyweight Championship", "text": "L'AWA World Heavyweight Championship \u00e8 stato un titolo principale della federazione American Wrestling Association (AWA).\nStoria.\nIl titolo nacque nel maggio 1960, dopo la scissione dell'AWA dalla National Wrestling Alliance (NWA) e fu eliminato definitivamente nel dicembre 1990.\nPat O'Connor fu il primo lottatore a vincere questo titolo il 18 maggio del 1960. Larry Zbyszko fu invece l'ultimo a ricevere questa cintura nel 1990.\nL'atleta che vinse pi\u00f9 volte (10 vittorie) questa cintura \u00e8 stato invece Verne Gagne.\nLa federazione chiuse nel 1991.\nLista combinata dei regni.\nStatistiche aggiornate al 31 dicembre 1990."}
{"id": "2660993", "revid": "1543377", "url": "https://it.wikipedia.org/wiki?curid=2660993", "title": "Qualificazioni al campionato europeo dei piccoli stati di pallavolo femminile 2011", "text": "Le qualificazioni al campionato europeo dei piccoli stati di pallavolo femminile 2011 si sono svolte dal 4 al 13 giugno 2010: al torneo hanno partecipato nove squadre nazionali europee di stati con meno di un milione di abitanti e tre di queste si sono qualificate al campionato europeo dei piccoli stati 2011.\nRegolamento.\nLe squadre hanno disputato una fase a gironi con formula del girone all'italiana: le prime due classificate di ogni girone si sono qualificate per il campionato europeo dei piccoli stati 2011 (anche la nazionale del paese organizzatore, nonostante gi\u00e0 qualificata, ha partecipato alle qualificazioni: nel caso in cui questa si classifichi tra le prime due del proprio girone, nessun'altra nazionale \u00e8 ripescata)."}
{"id": "2660994", "revid": "107501815", "url": "https://it.wikipedia.org/wiki?curid=2660994", "title": "Annibale degli Abati Olivieri", "text": "Biografia.\nAnnibale Olivieri studi\u00f2 prima a Bologna e poi a Pisa, localit\u00e0 in cui segu\u00ec le lezioni di Bernardo Tanucci, Giuseppe Averani e Luigi Guido Grandi. Si laure\u00f2 comunque in diritto ad Urbino nel 1727. Si trasfer\u00ec quindi a Roma dove studi\u00f2 soprattutto epigrafia e dove ottenne, grazie allo zio Fabio, cardinale, rarissimi reperti archeologici che deposit\u00f2 nel suo museo personale.\nNel 1735 Annibale torn\u00f2 nella sua citt\u00e0 natale, Pesaro, data che coincise con la sua prima pubblicazione di carattere antiquario e filologico. Due anni dopo fin\u00ec il \"Marmora Pisaurensia notis illustrata\" sulle epigrafi pesaresi, tomo ampliato dall'autore fino a poco prima di morire. Nel 1738 fu la volta dell'opera di numismatica \"Dissertazione sopra due medaglie sannitiche\". Insieme a Giovan Battista Passeri intu\u00ec anche che le tavole eugubine non erano scritte in etrusco ma in umbro. Quello che segu\u00ec fu per Annibale un periodo di lavoro intenso come testimoniano i numerosi libri da lui scritti: \"Dissertazione sulla fondazione di Pesaro\" (1754, dove sostiene l'origine greca della citt\u00e0), \"Memorie del porto di Pesaro\" (1774), \"Memorie di Gradara, terra nel contado di Pesaro\" (1775), \"Memorie di Novillara\" (1777) e \"Memorie di Alessandro Sforza signore di Pesaro\" (1785).\nNel 1756 don\u00f2 alla comunit\u00e0 di Pesaro la sua libreria dotata di quasi duemila pergamene e di molte migliaia di opere a stampa e manoscritte di alto valore e significato per la storia e per la cultura della citt\u00e0, oltre ad una raccolta antiquaria, formata essenzialmente da materiale di scavo quasi tutto pesarese. Questa donazione costitu\u00ec il primo nucleo dell'attuale biblioteca Oliveriana."}
{"id": "2660998", "revid": "74801", "url": "https://it.wikipedia.org/wiki?curid=2660998", "title": "San Nicomede (Salsomaggiore Terme)", "text": "San Nicomede \u00e8 una localit\u00e0 della frazione di Scipione, nel comune di Salsomaggiore Terme, in provincia di Parma.\n&lt;br&gt;\nLa localit\u00e0 di San Nicomede \u00e8 situata nella valle del torrente Stirone, a poca distanza dalla riva destra del torrente; dista circa 4\u00a0km da Salsomaggiore Terme, circa 10\u00a0km da Fidenza e circa 32\u00a0km da Parma.\nGeografia fisica.\nLa localit\u00e0 di San Nicomede rappresenta uno dei possibili punti di accesso per visitare il parco fluviale regionale dello Stirone, importante area a livello ambientale, paesaggistico e geologico.\nStoria.\nLa localit\u00e0, costituita da poche case sparse nel territorio, si svilupp\u00f2 nei dintorni della pieve innalzata nell'880, visitata in epoca medievale da numerosi pellegrini che percorrevano la vicina via Francigena per la presenza di un pozzo, le cui acque erano considerate taumaturgiche.\nLa posizione decentrata rispetto alla strada di collegamento fra Fidenza e Salsomaggiore caus\u00f2 tra la fine del XIX secolo e gli inizi del XX lo spostamento degli abitanti nella vicina frazione di Ponteghiara, ove fu innalzata nel 1933 la chiesa del Santissimo Crocifisso; quest'ultima divenne sussidiaria della nuova parrocchia di San Nicomede, che si rese indipendente dalla chiesa di Salsominore nel 1939; nel 1965 tuttavia, a causa del ridotto numero di abitanti della localit\u00e0 di San Nicomede, la sede parrocchiale fu spostata a Ponteghiara.\nMonumenti e luoghi d'interesse.\nPieve di San Nicomede.\nLa pieve fu innalzata nell'880 su una preesistente fonte di epoca remota; fu ampliata e modificata in stile romanico con la costruzione dell'abside nel XIII secolo e della navata nel XIV; nel 1909 furono infine costruiti in stile gotico lombardo il campanile e la facciata con protiro.\nLa piccola cripta, originaria del IX secolo, \u00e8 sostenuta da quattro colonne di reimpiego, di cui met\u00e0 romane e le altre longobarde; nella zona absidale \u00e8 presente l'antichissimo pozzo marmoreo innalzato intorno all'800."}
{"id": "2660999", "revid": "1573940", "url": "https://it.wikipedia.org/wiki?curid=2660999", "title": "Joo Se-hyuk", "text": "Difensore moderno, gioca lontano dal tavolo alternando tagli di dritto, di rovescio e controtop. Gioca con una puntinata lunga sul rovescio che gli permette di invertire gli effetti superiori degli avversari, rendendo difficile tirare due volte consecutivamente sulla sua difesa; sul dritto ha invece una classica gomma liscia, con la quale riesce sia a difendere sia ad attaccare. Sporadicamente gira la racchetta per utilizzare le relative gomme sull'altro lato.\nNel 2003 \u00e8 stato l'ultimo difensore a raggiungere una finale di un mondiale in singolo, perdendo poi con l'austriaco Schlager."}
{"id": "2661002", "revid": "767487", "url": "https://it.wikipedia.org/wiki?curid=2661002", "title": "Conjuration", "text": "Conjuration \u00e8 il terzo EP della band blackened death metal polacca Behemoth. Le prime tre tracce sono state registrate tra Giugno e Settembre del 2002. Le tracce live sono state registrate al Mystic Festival il 13 ottobre 2001.La masterizzazione dell'album \u00e8 stata effettuata agli \"High End Studio\" nel Giugno del 2003."}
{"id": "2661007", "revid": "339392", "url": "https://it.wikipedia.org/wiki?curid=2661007", "title": "F\u00e0tico", "text": ""}
{"id": "2661015", "revid": "767487", "url": "https://it.wikipedia.org/wiki?curid=2661015", "title": "Aldo Fabbro", "text": "Carriera.\nNipote di Rodolfo Ostromann, era nato a Pola pochi mesi dopo l'annessione della citt\u00e0 al Regno d'Italia; crebbe nelle giovanili della societ\u00e0 calcistica ivi stabilitasi, il Grion Pola (la stessa che lanci\u00f2 Antonio Vojak), con cui disput\u00f2 tre tornei in Serie C tra il 1935 e il 1938. In quell'anno venne acquistato dal , con cui esord\u00ec in Serie A il 30 ottobre 1938 in Lucchese-Napoli (2-2). Milit\u00f2 in maglia azzurra per cinque stagioni, collezionando 76 presenze e 6 reti in massima serie oltre a 26 presenze e una rete nell'ultima stagione, disputata in Serie B; durante la sua militanza la squadra, nella stagione 1938-1939, ebbe la soddisfazione di piazzarsi al quinto posto in Serie A e Fabbro la gioia di battere anche le difese della Lazio (il 14 dicembre 1941, in Napoli-Lazio 1-1), del Milan (il 22 febbraio 1942, in Milan-Napoli 3-1), Torino, che al termine della stagione sarebbe arrivato al secondo posto (il 22 marzo 1942, in Torino-Napoli 5-3).\nScomparve nel 1944 a 25 anni non ancora compiuti a Pola a seguito di un bombardamento aereo che uccise anche la madre e la nonna. Come scrisse il Corriere dello Sport nel dare la notizia della sua morte, era ritenuto uno dei migliori giocatori nel suo ruolo, capace di passaggi perfetti e di ottimo controllo della palla.\nSepolto a Pola, a 70 anni dalla scomparsa \u00e8 stato ricordato dai tifosi partenopei."}
{"id": "2661016", "revid": "2068665", "url": "https://it.wikipedia.org/wiki?curid=2661016", "title": "Funzione f\u00e0tica", "text": ""}
{"id": "2661019", "revid": "1573940", "url": "https://it.wikipedia.org/wiki?curid=2661019", "title": "Pieve di San Nicomede", "text": "La pieve di San Nicomede \u00e8 un luogo di culto cattolico dalle forme romaniche situato nella piccola frazione di San Nicomede, all'interno del comune di Salsomaggiore Terme, in provincia di Parma e diocesi di Fidenza; appartiene al gruppo delle pievi parmensi.\nRappresenta la chiesa pi\u00f9 antica associata al culto del martire san Nicomede nell'Italia settentrionale.\nStoria.\nIl luogo in cui fu innalzata la pieve era originariamente occupato da un'antichissima fonte, le cui acque erano considerate taumaturgiche gi\u00e0 in epoca remota; la sua importanza crebbe nei secoli tanto che intorno all'800 fu innalzata la struttura marmorea del pozzo, all'epoca visitato da molti dei pellegrini che percorrevano la vicina via Francigena; chi in particolare soffriva di dolori alla testa vi si recava portando sul capo un mattone o una pietra, che collocava nelle vicinanze poco prima di attingere all'acqua miracolosa.\nLa sacralit\u00e0 della fonte fu rimarcata quando nell'876 il vescovo Guibodo vi trasport\u00f2 da Roma le reliquie di san Nicomede (oggi nel Duomo di Parma); per conservarle nell'880 fu innalzata l'originario luogo di culto dedicato al martire, utilizzando le pietre ed i mattoni accumulatisi nei secoli; il pozzo continu\u00f2 per secoli ad attirare numerosi pellegrini, tanto che la pieve in epoca medievale era conosciuta con il nome di \"chiesa di Fontana Broccola\".\nLa chiesa, sussidiaria dell'antichissima chiesa parrocchiale di Salsominore e inserita da Guibodo nei beni del Capitolo della Cattedrale di Parma, fu in seguito ampliata e modificata in stile romanico, con la costruzione della zona absidale nel XIII secolo e della navata nel XIV.\nNel 1909 furono intrapresi altri importanti lavori, con la decorazione a strisce degli interni e la costruzione in stile gotico lombardo del sottile campanile e della facciata, cui fu aggiunto il piccolo protiro in aggetto.\nDescrizione.\nLa pieve si sviluppa su un impianto a navata unica, con l'ingresso principale rivolto a ovest e il presbiterio a est.\nLa neogotica facciata a capanna in pietra \u00e8 caratterizzata dal protiro, ai cui lati si aprono due monofore con elaborate cornici in mattoni, riprese anche nel rosone centrale in alto; a coronamento corre una cornice dentellata in laterizio, su cui poggiano tre alti pinnacoli. L'abside e i fianchi, risalenti rispettivamente al XIII e al XIV secolo, nonostante alcuni lievi rimaneggiamenti realizzati nei primi anni del XX secolo, conservano maggiormente intatti i tratti romanici originari.\nAll'interno la navata, con copertura a capriate lignee, \u00e8 decorata a strisce orizzontali bianche e grigie, che proseguono anche nel presbiterio absidato, in posizione sopraelevata; al di sotto \u00e8 presente l'antichissima cripta preromanica.\nCripta.\nLa cripta costituisce la parte pi\u00f9 antica della pieve, in quanto originaria del IX secolo; come consuetudine dell'epoca, per la sua edificazione furono riutilizzati elementi recuperati da edifici preesistenti.\nIl piccolo ambiente si sviluppa su tre navate, intervallate da piccoli archi in mattoni sostenuti da quattro colonne marmoree, di cui le prime due, scanalate, risalenti all'et\u00e0 romana, e le altre, lisce e con pulvino, di epoca longobarda.\nNella minuscola zona absidale \u00e8 collocato l'antichissimo pozzo considerato miracoloso, attorno a cui fu costruita la chiesa; la sua vera in marmo fu anch'essa reimpiegata intorno all'800 recuperandola da una struttura romana.\nLa stessa origine hanno infine anche le lastre marmoree del pavimento, di forma e dimensione irregolare."}
{"id": "2661022", "revid": "767487", "url": "https://it.wikipedia.org/wiki?curid=2661022", "title": "Sarah Chen", "text": "Tra le sue canzoni pi\u00f9 famose, la maggior parte delle quali sono il risultato della collaborazione con il compositore taiwanese Jonathan Lee, figurano \"Dream to Awakening\" (\u5922\u9192\u6642\u5206) e \"Is it Right to Love You?\" (\u9019\u6a23\u611b\u4f60\u5c0d\u4e0d\u5c0d). Il suo album del 1989, \"Talk to You, Listen to You\" (\u8ddf\u4f60\u8aaa\u807d\u4f60\u8aaa), \u00e8 stato il primo album a raggiungere 1 milione di copie vendute a Taiwan. Chen si \u00e8 ritirata dalla scena musicale nel 1998.\nNel 2007, all'inaugurazione dei 25 anni del \"Singapore MediCorp 8 Chinese Drama\", la sigla di \"Samsui Women\" (\u7d05\u982d\u5dfe) cantata da Chen \u00e8 stata inserita nella Top 5 delle sigle migliori dei passati 25 anni. \"Samsui Women\" (\u7d05\u982d\u5dfe) era un popolare serial televisivo cinese prodotto nel 1986 dalla \"Singapore Broadcasting Corporation\"."}
{"id": "2661024", "revid": "1702319", "url": "https://it.wikipedia.org/wiki?curid=2661024", "title": "Parrocchie della diocesi di Lodi", "text": "La diocesi di Lodi comprende 124 parrocchie, suddivise in 8 vicariati."}
{"id": "2661025", "revid": "44598", "url": "https://it.wikipedia.org/wiki?curid=2661025", "title": "Spurs Engine", "text": ""}
{"id": "2661029", "revid": "3115", "url": "https://it.wikipedia.org/wiki?curid=2661029", "title": "Pietro Godenti", "text": "Nato a Rimini e formato presso i Gesuiti, trascorse tutta la vita in giro per l'Europa: Parigi, Ginevra, Vienna, e soprattutto San Pietroburgo dove visse per circa 20 anni lavorando come professore di Francese ed Italiano presso il Ginnasio dell'Accademia Imperiale.\nFu in contatto con numerose personalit\u00e0 del suo tempo, tra cui il Voltaire.\nHa lasciato un imponente epistolario, tra cui il carteggio con Giovanni Bianchi (Jano Planco) conservato presso la Biblioteca Civica Gambalunga di Rimini.\nI suoi scritti costituiscono un'importante fonte per ricostruire il clima culturale e politico del Settecento in Europa."}
{"id": "2661031", "revid": "101175", "url": "https://it.wikipedia.org/wiki?curid=2661031", "title": "Gran Premio motociclistico del Giappone 1997", "text": "Il Gran Premio motociclistico del Giappone 1997 fu la seconda gara del motomondiale 1997.\nSi svolse il 20 aprile 1997 sul circuito di Suzuka e vide la vittoria di Mick Doohan su Honda nella classe 500, di Daijir\u014d Kat\u014d nella classe 250 e di Noboru Ueda nella classe 125."}
{"id": "2661032", "revid": "1603714", "url": "https://it.wikipedia.org/wiki?curid=2661032", "title": "Bartolomeo Pellerano", "text": "Biografia.\nUnica opera sicuramente del pittore pervenutaci \u00e8 la \"Madonna dell'umilt\u00e0\", firmata e datata 1346, storicamente gi\u00e0 nel chiostro della chiesa di San Francesco a Palermo dove i genovesi avevano una cappella, e ora custodita presso il Palazzo Abatellis di Palermo.\nL'opera evidenzi\u00f2 oltre alle influenze artistiche toscane, in particolare senesi, anche elementi avignonesi, che si diffusero a quei tempi, per gran parte dell'Italia settentrionale e tirrenica."}
{"id": "2661033", "revid": "767487", "url": "https://it.wikipedia.org/wiki?curid=2661033", "title": "Slaves Shall Serve", "text": "Slaves Shall Serve \u00e8 il quarto EP della band blackened death metal polacca Behemoth. Le prime 4 tracce sono state registrate durante le sessioni di registrazione dell'album \"Demigod\", agli \"Hendrix Studios\" nel periodo di luglio e agosto 2004, mentre le ultime due tracce live sono state registrate al Sweden Rock Festival nel 2005.\nL'EP \u00e8 stato pubblicato con due video musicali di \"Slaves Shall Serve\", cio\u00e8 sia la versione censurata sia quella integrale."}
{"id": "2661034", "revid": "98301276", "url": "https://it.wikipedia.org/wiki?curid=2661034", "title": "Concerto per un'oasi/Nell'erba, nell'acqua, nel vento", "text": "Concerto per un'oasi/Nell'erba, nell'acqua, nel vento \u00e8 un 45 giri dei Pooh pubblicato nel 1989; \u00e8 stato pubblicato in un vinile di colore verde.\nIl disco.\nIl brano che d\u00e0 il nome al singolo \u00e8 una strumentale di quasi 5 minuti che mischia sonorit\u00e0 struggenti d'oltreoceano con l'elettronica \"commerciale\" alla Vangelis (vedi il tema centrale del brano). \u00c8 stato eseguito dal vivo soltanto nel tour estivo del 1989.\nIl lato B \u00e8 la traccia numero 10 dell'album Oasi. In questo brano, di tematica ecologista cantato da Roby Facchinetti i tempi sono pi\u00f9 sostenuti."}
{"id": "2661041", "revid": "729019", "url": "https://it.wikipedia.org/wiki?curid=2661041", "title": "Funicolare di Catanzaro", "text": "La funicolare di Catanzaro \u00e8 un impianto per trasporto persone di tipo funicolare, che collega piazza Roma, sita nel centro storico della citt\u00e0, con il quartiere a valle di Catanzaro Sala. La frequenza delle corse avviene ogni 15 minuti. Il tempo di percorrenza \u00e8 di circa 2 minuti per le corse dirette, e 5 minuti per le corse miste.\nStoria.\nLa funicolare \u00e8 stata attivata il 4 Ottobre 1998 ricostruendo la tratta a funicolare della cosiddetta \"tranvia automotofunicolare\", funzionante dal 1910 al 1954. Era una linea tranviaria che collegava inizialmente la stazione FS di Catanzaro Sala con piazza Indipendenza, attraversando il centro cittadino. Successivamente venne realizzata un'ulteriore tratta che collegava il quartiere Pontegrande, sito a nord della citt\u00e0 con piazza Indipendenza. Tuttavia a causa della concorrenza della nuova tratta Catanzaro - Catanzaro Citt\u00e0, posta sulla linea Cosenza-Catanzaro Lido delle Ferrovie Calabro Lucane e del taglio della tratta che collegava piazza Roma a Pontegrande, il servizio declin\u00f2. Nell'ottobre del 1954 un incidente dovuto al malfunzionamento di una fune determin\u00f2 la chiusura del sistema Automotofunicolare, definitivamente sostituito dal servizio di autovetture. Nell'accaduto non ci furono vittime.\nIl ripristino della funicolare viene approvato dal Comune di Catanzaro nel 1992. L'opera ha beneficiato di un finanziamento di diciotto miliardi di lire stanziato dalla Regione Calabria e voluto dall'allora presidente della Giunta Regionale Rosario Olivo. I lavori vennero affidati ad una ditta francese e vennero completati sei anni dopo.\nLa storica Funicolare di Catanzaro, ripristinata dopo trentaquattro anni di inattivit\u00e0 e di abbandono, \u00e8 stata riaperta al pubblico esercizio il 4 ottobre 1998 con gestione affidata a Ferrovie della Calabria. Sin da subito ebbe un periodo di vero e proprio boom, arrivando a trasportare anche oltre 5.000 persone al giorno. Questo dur\u00f2 qualche anno, poi incuria, problemi strutturali ed idrogeologici, scelte sbagliate, politica tariffaria poco oculata e quant'altro, hanno fatto s\u00ec che il giocattolo si rompesse quasi letteralmente. Nel 2013 il problema \u00e8 tornato all'attenzione dell\u2019Amministrazione Comunale, proprietaria della struttura, che ha dimostrato concretamente di volerla riportare ai fasti degli anni passati. Nello stesso anno il Comune ha cominciato dei tavoli di confronto tra FDC e 'AMC s.p.a, che hanno portato al passaggio di consegne. La gestione dell'impianto da parte della Ferrovie della Calabria \u00e8 terminato nel luglio del 2015, successivamente il 18 maggio 2016 l'amministrazione comunale ha affidato la gestione dell'impianto all'AMC s.p.a.\nTra il 2015 e il 2016 sono stati effettuati i lavori di automazione e videosorveglianza che hanno reso l'impianto all'avanguardia dal punto di vista tecnologico. Nell'ottobre del 2016 l'impianto ha superato con esito positivo il collaudo finale da parte dell'USTIF e la riapertura al pubblico \u00e8 avvenuta il 11 novembre 2016.\nDal 22 al 24 maggio 2018 l'impianto ha subito un restyling delle vetture, in occasione del centenario dalla nascita del maestro del d\u00e9collage Mimmo Rotella.\nIl 4 ottobre 2018 l'impianto ha subito un'interruzione del servizio per consentire di effettuare la revisione generale che si esegue obbligatoriamente ogni 20 anni. Il 26 agosto 2019 l'USTIF ha rilasciato il nullaosta per l'esercizio e l'impianto ha riaperto nella mattinata dello stesso giorno, a seguito di una conferenza stampa nella quale sono stati spiegati brevemente i lavori effettuati durante tale revisione.\nCaratteristiche.\nDi seguito viene illustrato un impianto nella sua conformazione \nTipologia dell'Impianto.\nLa funicolare \u00e8 di tipo \"a binario misto\", Infatti due vetture con capacit\u00e0 massima di 70+1 persone si alternano in salita e in discesa su un binario unico con rotaie di tipo 50 UNI, l'incrocio tra i due sensi di marcia avviene nel tratto a doppio binario compreso tra la stazione di Piano Casa e l'inizio della Galleria. Le vetture hanno una massa a vuoto di caduno.\nTracciato.\nLa lunghezza del tracciato inclinato \u00e8 di 678,37 metri con pendenza minima di 5.937\u00b0, con una pendenza massima di 26.98%, e con una pendenza media tra i c.v. del ferro di 28,14%. Il dislivello tra le stazioni \u00e8 di 158,23 metri, e con uno scartamento di 950 mm. L'incrocio a met\u00e0 percorso avviene lungo un tratto di sdoppiamento della via di corsa dove lo scambio \u00e8 ad aghi fissi, \u00e8 l'indirizzamento sul \"ramo\" corretto si ottiene automaticamente tramite gli assi delle vetture, che sono realizzati ruota piatta ed una a doppio bordino.\nLe Stazioni Motrice, Intermedia &amp; di Rinvio.\n'La Stazione Motrice' \u00e8 posta a monte nel quartiere Piazza Roma. Presso questa stazione sono installati i Motori dove scorre la fune denominata Fune Traente, le batterie, gli armadi di controllo, e la Sala Comando/Regia.\n'La Stazione Intermedia' \u00e8 posta nel quartiere Piano Casa, poco prima dello scambio. La fermata non \u00e8 stata realizzata durante la costruzione dell'impianto, ma solo successivamente.\n'La Stazione di Rinvio' \u00e8 posta a valle nel quartiere Sala. Presso questa stazione \u00e8 installata la zavorra da , dove scorre la fune denominata Fune di Zavorra.\nFune Traente &amp; Fune di Zavorra.\n'La Fune Traente' ha un diametro di 28 mm, realizza il movimento delle vetture lungo il tracciato. Questa fune scorre sulla puleggia motrice a tamburo, e ognuna delle sue estremit\u00e0 \u00e8 vincolata alle vetture.\n'La fune di Zavorra' ha un diametro di 25 mm, e rappresenta la chiusura sulla parte bassa dell'anello trattivo e serve principalmente a tenere in tensione La Fune Traente.\nLe funi scorrono normalmente al centro fra le rotaie, sostenute e guidate a pochi centimetri dal suolo da appositi rulli, disposti a intervalli non necessariamente regolari e opportunamente inclinati in curva.\nTrazione.\nLa trazione \u00e8 data da motori installati nella Stazione Motrice. L'impianto \u00e8 dotato di 2 Motori Elettrici con una potenza di 220 KW - 400 Volt cadauno, \u00e8 1 Motore Diesel utilizzato come argano di recupero con una potenza di 93 KW. La velocit\u00e0 massima di esercizio con i motori elettrici \u00e8 di 7 m/s, mentre la velocit\u00e0 massima dell'argano di recupero \u00e8 di 1 m/s.\nAltre Caratteristiche.\nIl tempo minimo di corsa \u00e8 di 130 secondi, le potenzialit\u00e0 massime con corse a cadenza al quarto d'ora, \u00e8 di 560 passeggeri/ora.\nIn tutte le stazioni prima di accedere all'area di attesa sono presenti dei pulsanti per prenotare la fermata intermedia, che pu\u00f2 essere usata dagli utenti interessati. In questo caso la corsa diverr\u00e0 da diretta, a mista. Ogni stazione \u00e8 dotata di un tornello apposito per passeggini su sedie a rotelle, e le stazioni di monte e di valle sono dotate di servo scala, che corrisponde sempre alla porta terminale del vagone. Il tratto di collegamento tra servo scala e porta terminale non ha alcun dislivello. Tutte le stazioni sono dotate di barriere di banchina, ad apertura automatica, che evitano il rischio di incidenti, in quanto i binari sono inaccessibili fino all'arrivo della vettura.\nVetture.\nNella tratta due vetture si alternano nei due sensi di marcia (salita e discesa). Ogni vettura ha una massa di 10 tonnellate, e una portata massima di 70, divise in 3 scomparti. + 1 posto di guida per il Vetturino (figura non pi\u00f9 presente a bordo a seguito dei lavori di automazione effettuati nel 2016). Le vetture sono dotate di avvisatore visivo e acustico di fermata, avvisatore acustico apertura e chiusura porta, 3 ventilatori a soffitto per ogni scompartimento, e di un Citofono IP per ogni scompartimento. Il Citofono IP serve per comunicare in caso di necessit\u00e0 con la Sala Comando, inoltre \u00e8 dotato di un pulsante per la prenotazione della fermata intermedia (attualmente disattivato).\nLe vetture sono vincolate ciascuna ad una estremit\u00e0 delle 2 funi, realizzando cos\u00ec il cosiddetto \"movimento a va e vieni\"\no.\nLa stazione a valle \u00e8 dotata di un ampio parcheggio non custodito, ed \u00e8 presente un capolinea dell'autolinea AMC, dove partono i pullman diretti all'Universit\u00e0 (ubicata nel quartiere Germaneto), ed al Cimitero monumentale (ubicato nel quartiere Stadio).\nLa stazione Intermedia non dispone di capolinea, ma nei pressi della stazione ci sono le fermate per aspettare i pullman urbani che transitano dal quartiere.\nLa stazione a monte \u00e8 collegata al resto della citt\u00e0 con corse urbane gestite anch'esse dall'AMC, che partono e transitano dalla stazione di monte sita a Piazza Roma.\nRevisioni e Manutenzioni Straordinarie.\nSostituzione Funi.\nIl 29 Settembre 2011 l'impianto \u00e8 stato chiuso per consentire di sostituire la fune Traente e le fune di Zavorra ormai logore con funi di qualit\u00e0 maggiore. L'impianto \u00e8 stato riaperto al pubblico 2 Novembre 2011\nRevisione Quindicennale.\nIl 4 Aprile 2012 l'impianto \u00e8 stato nuovamente chiuso al pubblico, questa volta per consentire di effettuare la revisione Quindicennale. Tali lavori hanno comportato la sostituzione delle 200 batterie non pi\u00f9 idonee ed all'espletamento dei lavori di controllo generale, i lavori sono stati effettuati dai tecnici specializzati delle ditte che hanno costruito l'impianto. Al termine dei lavori sono state effettuate verifiche e prove tecniche da parte dell'USTIF, che hanno dato esito positivo rilasciando cos\u00ec il nullaosta alla riapertura il 29 Ottobre 2012. Inizialmente la riapertura era prevista per il 2 Novembre 2012, ma la riapertura al pubblico e avvenuta il 20 Novembre 2012.\nLavori di Automazione e Videosorveglianza.\nTra il 2015 e il 2016 sono stati effettuati i lavori di Automazione e Videosorveglianza:\n- La E.M.B. Elettromeccanica si \u00e8 occupata dell'automazione delle 2 vetture e delle stazioni. L'automazione ha comportato l'installazione di un sistema di tecnologia avanzata, che ha permesso di computerizzare tutti i comandi provenienti dalle vetture, e monitorizzando continuamente il percorso e gli accessi, inoltre la diagnostica delle sicurezze e di eventuali anomalie \u00e8 controllata in tempo reale dall'operatore sui quadri di comando.\n- La Service Red s.r.l. si \u00e8 occupata dell'istallazione delle telecamere, dei Citofoni IP in ogni stazione, nelle biglietterie in sala comandi, in galleria, e in tutti gli scomparti dielle vetture. Le 36 telecamere, dotate di software dedicato della Bosch, con un apposito sistema d\u2019allarme, vengono utilizzate per monitorare il percorso, le stazioni, e l'interno delle vetture; le immagini vengono salvate in un server dedicato e contemporaneamente sono visualizzate nella sala comandi della stazione a monte, dov'\u00e8 presente il pulpito dell'impianto per l'attuazione del telecontrollo. All'interno delle vetture sono state installate delle pulsantiere per prenotare la fermata intermedia e un Citofono IP per comunicare con la sala comando in caso di necessit\u00e0.\nTali lavori hanno l'hanno reso all'avanguardia dal punto di vista tecnologico, \u00e8 infatti la seconda funicolare in Italia a funzionamento completamente automatico facendo rientrare l\u2019impianto nella categoria di \"Unmaned Funicular\", ossia Funicolari Prive di Vetturini. Tali lavori hanno consentito di ridurre l'impiego di personale con le relative spese di gestione, in quanto la figura del Vetturino non serve pi\u00f9.\nNell'ottobre del 2016 l'impianto ha superato con esito positivo il collaudo finale da parte dell'USTIF. La riapertura al pubblico \u00e8 avvenuta il 12 novembre 2016.\nRevisione Ventennale.\nl 4 Ottobre 2018 l'impianto ha subito un'interruzione del servizio per consentire di effettuare la revisione generale che si esegue obbligatoriamente ogni 20 anni. Il 10 Gennaio 2019 sono state consegnate le nuove batterie presso l'impianto, e successivamente il 7 Febbraio 2019 sono cominciati i lavori della revisione. La revisione \u00e8 terminata nel mese di Agosto 2019 con un notevole ritardo dovuto a problemi sopraggiunti durante la revisione stessa. Il 26 Agosto 2019 l'USTIF ha rilasciato il nullaosta per l'esercizio, e l'impianto ha riaperto nella mattinata dello stesso giorno a seguito di una conferenza stampa nella quale sono stati spiegati brevemente i lavori effettuati durante la revisione ventennale.\nTali lavorio hanno comportato:\nNei giorni 23 e 24 Agosto 2019, sono state effettuate verifiche e prove tecniche da parte dell'USTIF, che hanno dato esito positivo rilasciando cos\u00ec il nullaosta in data 26 Agosto 2019, data nella quale \u00e8 avvenuta la riapertura al pubblico."}
{"id": "2661043", "revid": "110157", "url": "https://it.wikipedia.org/wiki?curid=2661043", "title": "Cattedrale metropolitana dell'Annunciazione", "text": "La cattedrale metropolitana dell'Annunciazione \u00e8 la chiesa principale della citt\u00e0 di Atene ed \u00e8 la sede dell'arcivescovo della capitale e di tutta la Grecia.\nStoria.\nLa chiesa, costruita nell'arco di vent'anni, fu edificata per adempiere al compito di cattedrale del Metropolita di Atene al posto della chiesa di Panag\u00eda Gorgoep\u00edko\u00f6s, che le sta a fianco. Nel 1843 i lavori si interruppero per problemi finanziari (la diocesi aveva speso pi\u00f9 di quanto aveva ricavato vendendo alcune propriet\u00e0 per la costruzione della chiesa) e, quando ripresero nel 1846, fu scelto come architetto non pi\u00f9 Teofilo Hansen, bens\u00ec Demetrio Zezos, che continu\u00f2 i lavori sino al 1857, quando mor\u00ec. Quindi l'ultimazione della chiesa fu affidata dalla citt\u00e0 di Atene all'architetto francese Francois Boulanger, che ide\u00f2 la cupola ed i due campanili. La chiesa \u00e8 stata solennemente consacrata nel 1862. Nel 1999 la chiesa fu colpita da un forte terremoto e da allora, all'interno d'essa, sono stati installati dei sostegni in ferro.\nDescrizione.\nEsterno.\nAll'esterno la cattedrale si presenta con uno stile bizantino-moderno molto semplice, simile a quello di molte altre chiese coeve della Grecia. La facciata principale, che da su piazza della Metropolitana, \u00e8 stretta fra due esili campanili con bifore ed orologio. I tre portali della chiesa danno su un piccolo portico a tre arcate sorretto da colonne e decorato con dei mosaici di gusto moderno rappresentante l'Annunciazione e in cui la Madonna e l'Arcangelo Gabriele si trovano in un grande giardino al centro del quale si trova una fontana a due vasche. Al centro della facciata si trova una grande trifora decorata secondo il gusto greco. Nella piazza antistante si trovano due statue: la prima rappresenta Costantino XI Paleologo, l'ultimo imperatore bizantino ed eroe nazionale greco, mentre la seconda raffigura l'arcivescovo di Atene Damaskinos, che fu reggente del re Giorgio II e primo ministro di Grecia nel 1946.\nInterno.\nAll'interno la cattedrale di Atene si presenta come una grande chiesa a tre navate con soprastanti matronei. La diffusa decorazione pittorica, opera di Spiridon Yallinas e di Alexander Seitz presenta, tra le arcate, una decorazione floreale mentre, lungo le navate laterali, una decorazione con motivi geometrici.\nSotto una delle arcate che dividono la navata centrale da quella laterale destra si trova il \"Sarcofago del Patriarca Gregorio V\", che fu ucciso dai Turchi nel 1821. Egli viene considerato dalla Chiesa Cristiana Ortodossa un santo.\nSotto l'arcata di fronte a quella del sarcofago di Gregorio V, si trova, invece, il sarcofago argenteo di Santa Filothei, una santa della Chiesa Cristiana Ortodossa. Mirabile opera dell'oreficeria ateniesi, fu fatto nell'Ottocento al posto di un pi\u00f9 antico sarcofago del 1589, anno in cui mor\u00ec la Santa. Le spoglie mortali di Santa Filotea sono visibili attraverso un'apertura in vetro nella parte superiore del reliquiario. Sopra di essa c'\u00e8 una stupenda croce in oro con rubini e perle.\nL'area della navata centrale che va dall'arco trionfale sino a quello absidale \u00e8 occupata dal presbiterio. L'altare e la cattedra sono celati dalla stupenda \"Iconostasi\" marmorea. Sopra di essa, attorno alla \"Porta Santa\", chiusa da due battenti in legno dorato intarsiato, sono disposte, in tre fasce, le icone:\nIn stile con l'iconostasi \u00e8 il grazioso \"pulpito\", collocato su uno dei pilastri che sorreggono la \"cupola\" affrescata con l'immagine di Cristo Pantocratore."}
{"id": "2661045", "revid": "599013", "url": "https://it.wikipedia.org/wiki?curid=2661045", "title": "Jean-Michel Saive", "text": "Ha rappresentato il Belgio in 7 edizioni dei Giochi olimpici (\u00e8 stato alfiere nel 1996 e nel 2004) ed \u00e8 stato il numero 1 del ranking mondiale per 515 giorni (dal 9 febbraio 1994 all'8 giugno 1995 e dal 26 marzo 1996 al 24 aprile 1996).\n\u00c8 figlio d'arte in tale sport: suo padre era il decimo giocatore nel ranking belga, mentre sua madre ha vinto il campionato di doppio femminile quando era incinta di lui.\nAll'et\u00e0 di tredici anni Saive \u00e8 stato il quarto giocatore nel ranking belga e si un\u00ec alla squadra nazionale. Nel 1985 \u00e8 stato classificato miglior giocatore in Belgio, titolo che ha mantenuto fino al 2011 senza interruzione.\nJean-Michel Saive ha vinto un totale di 130 medaglie (51 d'oro, 38 d'argento e 41 di bronzo) in tornei singoli internazionali.\nAlcuni dei suoi titoli pi\u00f9 importanti sono:\n\u00c8 stato anche vicecampione del mondo individuale nel 1993, finalista in Coppa del Mondo nel 1994 ed \u00e8 stato finalista al campionato del mondo a squadre con il Belgio nel 2001.\nHa partecipato a sette Giochi olimpici estivi consecutivi dal 1988 (anno in cui il tennistavolo \u00e8 diventato uno sport olimpico ufficiale a Seoul), al 2012 a Londra. Ai Giochi Olimpici del 1996 e del 2004 \u00e8 stato il portabandiera della squadra belga. In occasione dei Giochi Olimpici estivi del 2008 era stato deciso che i primi 20 giocatori della classifica ITTF sarebbero stati selezionati per le Olimpiadi. Saive e lo svedese J\u00f6rgen Persson risultarono ex aequo in 20\u00aa posizione senza che fosse stata gi\u00e0 definita una regola per decidere cosa fare in caso di parit\u00e0. A questo punto la ITTF decise che fosse necessario giocare un playoff per determinare chi avesse diritto a partecipare alle Olimpiadi. I due giocatori, tuttavia, si rifiutarono di giocare ritenendo che entrambi avessero diritto alla partecipazione. La ITTF quindi ricalcol\u00f2 la classifica e attribu\u00ec a Persson la 20\u00aa posizione e a Saive la 21\u00b0. A questo punto, Saive gioc\u00f2 un successivo torneo di qualificazione a Budapest giungendo terzo e acquisendo cos\u00ec il diritto a partecipare alla sua sesta Olimpiade consecutiva. Saive, Persson, e il croato Zoran Primorac, sono stati i primi giocatori di tennistavolo a partecipare a sei edizioni dei Giochi olimpici.\nI suoi successi lo hanno reso il miglior giocatore di tennistavolo del Belgio. Egli \u00e8 anche considerato uno degli atleti pi\u00f9 prolifici del Belgio ed \u00e8 stato eletto \"Sports Personality of the Year\" nel 1991 e nel 1994. Jean-Michel Saive \u00e8 noto per le sue vittorie ma anche per la sua sportivit\u00e0 e ha ricevuto il Premio UNESCO del Fair Play nel 1989.\n\u00c8 stato protagonista insieme al giocatore Chuang Chih-Yuan al Tai-Ben International della partita pi\u00f9 buffa della storia del tennistavolo.\nAnche suo fratello minore Philippe Saive \u00e8 un giocatore di tennistavolo, anche se di minor successo."}
{"id": "2661048", "revid": "113676046", "url": "https://it.wikipedia.org/wiki?curid=2661048", "title": "Ordine della Grande stella di Jugoslavia", "text": "L'Ordine della grande stella di Jugoslavia fu un ordine cavalleresco della Repubblica Socialista Federale di Jugoslavia.\nStoria.\nL'Ordine venne fondato da Josip Broz Tito il 1\u00ba febbraio 1954 per commemorare quanti, in Jugoslavia, si fossero distinti a favore dello stato e per premiare i migliori compagni della nazione. L'Ordine, essendo il pi\u00f9 alto a livello statale, poteva essere concesso anche ai capi di Stato stranieri in segno di amicizia.\nInsegne.\nLa \"medaglia\" dell'Ordine era composta di un medaglione oro con un cerchio decorato all'interno del quale si trovava un fondo smaltato di blu con disegnate in bianco delle bandiere sotto le quali si trovava una stella rossa sormontata da una fiamma (simbolo della Repubblica Socialista di Jugoslavia).\nLa \"stella\" riprendeva i medesimi motivi della medaglia ma era inserita su una forma a stella con brillanti.\nIl \"nastro\" era viola.\nGradi.\nL'Ordine constava dei seguenti gradi:"}
{"id": "2661049", "revid": "12290", "url": "https://it.wikipedia.org/wiki?curid=2661049", "title": "Noh-Varr", "text": "Noh-Varr \u00e8 un personaggio dei fumetti creato da Grant Morrison (testi) e J.G. Jones (disegni) pubblicato dalla Marvel Knights (Marvel Comics). La sua prima apparizione avviene in \"Marvel Boy\" n. 1.\nDopo veloci apparizioni in alcune serie Marvel e nell'evento \"Secret Invasion\", lo scrittore Brian Michael Bendis lo ha inserito negli Oscuri Vendicatori col nome di Capitan Marvel.\nBiografia.\nOrigini.\nNoh-Varr faceva parte di una spedizione diplomatica interstellare, che mentre tornava al nativo pianeta Kree, sub\u00ec un guasto all'astronave e fu costretta ad atterrare sulla Terra; in seguito questa venne abbattuta dalle forze del dottor Midas, un megalomane ossessionato ad acquisire dei superpoteri mediante l'assorbimento dei raggi cosmici. Tutto l'equipaggio fu ucciso e Noh-Varr emerse come unico superstite. Venne fatto prigioniero e studiato dagli scienziati di Midas, prima di fuggire e ritrovarsi sotto Times Square.\nSulla Terra, Noh-Varr deve vedersela con il parassita alieno Hexus, che vuole soggiogare la popolazione umana per avere il controllo della Terra. Noh-Varr riesce a debellare l'alieno, per poi affrontare finalmente il Dott. Midas, colui che distrusse la sua nave. Midas riusc\u00ec ad ottenere (grazie alle informazioni che i suoi scienziati trassero dalla navetta kree e da Noh-Varr stesso) i poteri dei Fantastici Quattro, con i quali attacc\u00f2 Noh-Varr, che lo riusc\u00ec a sconfiggere solo grazie all'aiuto della figlia dello stesso Midas, Oubliette.\nSconfitto il suo nemico, dopo la battaglia, gli agenti di S.H.I.E.L.D. catturano Noh-Varr e lo rinchiudono in una prigione apparentemente inespugnabile noto come \"il Cubo\", a causa dei danni che il ragazzo kree aveva causato a diversi isolati della citt\u00e0 di New York.\nDurante la detenzione, Noh-Varr, furioso, dichiara guerra alla Terra e alla razza umana.\nGli Illuminati.\nMentre era agli arresti, Noh-Varr venne interrogato dagli Illuminati, che volevano scoprire se il giovane kree fosse realmente una minaccia: Sub-Mariner lo pest\u00f2 per intimorirlo, Reed Richards fece appello al retaggio eroico di Mar-Vell, mentre Iron Man cerc\u00f2 di trattare con lui. Infine lo lasciarono alla merc\u00e9 della sua coscienza, invitandolo a scegliere tra la reclusione o guadagnarsi un ruolo da eroe.\nSecret Invasion.\nDurante l'invasione skrull, Noh-Varr venne a contatto con lo skrull che si spacciava per Mar-Vell: anche dopo che venne a conoscenza della sua reale natura, lo skrull abbracci\u00f2 la causa degli umani, e in punto di morte chiese a Noh-Varr di seguire le sue orme.\nImpressionato dal suo coraggio, il ragazzo raggiunse New York durante la battaglia finale e contribu\u00ec alla sconfitta degli alieni.\nDark Reign: Oscuri Vendicatori.\nNorman Osborn, succeduto a Tony Stark come direttore dello S.H.I.E.L.D. (ora H.A.M.M.E.R.), form\u00f2 una nuova formazione di Vendicatori, e volle inserire Noh-Varr nella formazione, col nome di Capitan Marvel in onore del suo illustre predecessore.\nIn seguito si rende conto che sono solo dei malvagi, cos\u00ec Noh-Varr cerca di uscire dal gruppo, affronta Sentry e riesce a fuggire.\nRiesce poi a contattare la Suprema Intelligenza che lo nomina nuovo protettore del pianeta Terra (Ruhi-Tugu) e gli dona nuove Nega-Bande.\nDopo poco si unir\u00e0 ai Vendicatori nell'Et\u00e0 degli Eroi"}
{"id": "2661050", "revid": "767487", "url": "https://it.wikipedia.org/wiki?curid=2661050", "title": "Pingree", "text": "Pingree \u00e8 un centro abitato (\"city\") degli Stati Uniti d'America, situato nella Contea di Stutsman nello Stato del Dakota del Nord. Nel censimento del 2000 la popolazione era di 66 abitanti. La citt\u00e0 \u00e8 stata fondata nel 1882.\nGeografia fisica.\nSecondo i rilevamenti dell'United States Census Bureau, la localit\u00e0 di Pingree si estende su una superficie di 0,50\u00a0km\u00b2, tutti occupati da terre.\nPopolazione.\nSecondo il censimento del 2000, a Pingree vivevano 66 persone, ed erano presenti 21 gruppi familiari. La densit\u00e0 di popolazione era di 142 ab./km\u00b2. Nel territorio comunale si trovavano 32 unit\u00e0 edificate. Per quanto riguarda la composizione etnica degli abitanti, il 98,48% era bianco e l'1,52% proveniva dall'Asia.\nPer quanto riguarda la suddivisione della popolazione in fasce d'et\u00e0, il 33,3% era al di sotto dei 18, il 4,5% fra i 18 e i 24, il 31,8% fra i 25 e i 44, il 22,7% fra i 45 e i 64, mentre infine il 7,6% era al di sopra dei 65 anni di et\u00e0. L'et\u00e0 media della popolazione era di 32 anni. Per ogni 100 donne residenti vivevano 127,6 maschi."}
{"id": "2661052", "revid": "131358", "url": "https://it.wikipedia.org/wiki?curid=2661052", "title": "Mikhail Vassilev", "text": ""}
{"id": "2661056", "revid": "1543377", "url": "https://it.wikipedia.org/wiki?curid=2661056", "title": "Mozilla Europe", "text": "Mozilla Europe \u00e8 un'organizzazione non-profit nata per contribuire a promuovere e distribuire i prodotti Mozilla in Europa.\nMozilla Europe \u00e8 stata fondata il 17 febbraio 2004; \u00e8 indipendente dalla Mozilla Foundation, ma \u00e8 ad essa affiliata; la sede dell'organizzazione \u00e8 a Parigi.\nL'organizzazione \u00e8 gestita da un consiglio di amministrazione, che si compone di Tristan Nitot (presidente) e Peter Van der Beken, Zbigniew Braniecki, Pascal Chevrel, Axel Hecht e Olivier Meunier. Essa \u00e8 finanziata da donazioni.\nIl sito di Mozilla Europe \u00e8 attualmente disponibile in 23 lingue: albanese, basco, catalano, ceco, danese, olandese, inglese, finlandese, francese, tedesco, greco, ungherese, italiano, lituano, norvegese, polacco, portoghese, rumeno, russo, slovacco, spagnolo, turco e ucraino."}
{"id": "2661058", "revid": "110157", "url": "https://it.wikipedia.org/wiki?curid=2661058", "title": "Spiritwood Lake", "text": "Spiritwood Lake \u00e8 un centro abitato (\"city\") degli Stati Uniti d'America, situato nella Contea di Stutsman nello Stato del Dakota del Nord. Nel censimento del 2000 la popolazione era di 66 abitanti. La citt\u00e0 \u00e8 stata fondata nel 1882.\nGeografia fisica.\nSecondo i rilevamenti dell'United States Census Bureau, la localit\u00e0 di Spiritwood Lake si estende su una superficie di 4,70\u00a0km\u00b2, dei quali 2,80\u00a0km\u00b2 sono occupati da terre, mentre 1,90\u00a0km\u00b2 dalle acque.\nPopolazione.\nSecondo il censimento del 2000, a Spiritwood Lake vivevano 72 persone, ed erano presenti 23 gruppi familiari. La densit\u00e0 di popolazione era di 26 ab./km\u00b2. Nel territorio comunale si trovavano 63 unit\u00e0 edificate. Per quanto riguarda la composizione etnica degli abitanti, il 100% era bianco.\nPer quanto riguarda la suddivisione della popolazione in fasce d'et\u00e0, il 19,4% era al di sotto dei 18, l'1,4% fra i 18 e i 24, il 25,0% fra i 25 e i 44, il 37,5% fra i 45 e i 64, mentre infine il 16,7% era al di sopra dei 65 anni di et\u00e0. L'et\u00e0 media della popolazione era di 47 anni. Per ogni 100 donne residenti vivevano 125,0 maschi."}
{"id": "2661064", "revid": "298055", "url": "https://it.wikipedia.org/wiki?curid=2661064", "title": "Stige (Shannara)", "text": ""}
{"id": "2661066", "revid": "277947", "url": "https://it.wikipedia.org/wiki?curid=2661066", "title": "Streeter (Dakota del Nord)", "text": "Streeter \u00e8 un centro abitato (\"city\") degli Stati Uniti d'America, situato nella Contea di Stutsman nello Stato del Dakota del Nord. Nel censimento del 2000 la popolazione era di 172 abitanti. La citt\u00e0 \u00e8 stata fondata nel 1905.\nGeografia fisica.\nSecondo i rilevamenti dell'United States Census Bureau, la localit\u00e0 di Streeter si estende su una superficie di 0,90\u00a0km\u00b2, tutti occupati da terre.\nPopolazione.\nSecondo il censimento del 2000, a Streeter vivevano 172 persone, ed erano presenti 46 gruppi familiari. La densit\u00e0 di popolazione era di 196 ab./km\u00b2. Nel territorio comunale si trovavano 125 unit\u00e0 edificate. Per quanto riguarda la composizione etnica degli abitanti, il 99,42% era bianco e lo 0,58% era nativo.\nPer quanto riguarda la suddivisione della popolazione in fasce d'et\u00e0, il 20,9% era al di sotto dei 18, il 4,7% fra i 18 e i 24, il 16,3% fra i 25 e i 44, il 22,7% fra i 45 e i 64, mentre infine il 35,5% era al di sopra dei 65 anni di et\u00e0. L'et\u00e0 media della popolazione era di 56 anni. Per ogni 100 donne residenti vivevano 95,5 maschi."}
{"id": "2661070", "revid": "767487", "url": "https://it.wikipedia.org/wiki?curid=2661070", "title": "Winnie Hsin", "text": "Carriera.\nNel 1976, Winnie \u00e8 stata ammessa alla \"Taipei Hwa Kang Arts School\" (\u83ef\u5ca1\u85dd\u8853\u5b78\u6821), e nel 1979 ha iniziato a studiare musica alla \"Chinese Culture University\" (\u4e2d\u570b\u6587\u5316\u5927\u5b78) di Taipei. Dopo la laurea, \u00e8 divenuta insegnante di musica alla \"Yamaha Music School\", sempre nella citt\u00e0 di Taipei.\nIl suo primo album, \"Lonely Winter\" (\u5bc2\u5bde\u7684\u51ac), \u00e8 stato pubblicato nel 1986. Finora la cantante ha pubblicato 17 album studio sotto le etichette discografiche Decca Records, Rock Records e Warner Music.\nOltre agli album citati, Winnie ha partecipato a diversi progetti:\nNel 1995 ha prestato la sua voce al personaggio di Pocahontas nella versione cinese del classico Disney \"Pocahontas\", insieme ad Andy Lau che ha doppiato il capitano John Smith. Winnie ha anche cantato la versione cinese della canzone \"I colori del vento\", contenuta nella colonna sonora del film d'animazione.\nNel 2003, ha recitato a teatro nel musical \"Butterfly Lovers\" (\u6881\u795d), nel quale ha interpretato la protagonista femminile \u795d\u82f1\u53f0.\nNel 2006 ha tenuto due concerti a pagamento intitolati \"Winnie Hsin \"The Promise\" Concert\", che hanno avuto luogo a Taiwan il 30 giugno ed il 1\u00ba luglio. Il 26 luglio 2008 ha portato il concerto \"The Promise\" anche in Malaysia, nelle Genting Highlands.\nIl 7 luglio 2007 ha partecipato al concerto Live Earth tenutosi a Shanghai, in Cina.\nNel 2007, Winnie \u00e8 stata scelta come portavoce della Avon per lo spot pubblicitario di una serie di prodotti di bellezza alternativi chiamati \"ANEW\".\nIl 30 maggio 2009 si \u00e8 esibita in un concerto chiamato \"Join, Love Club\", tenutosi all'Hong Kong Coliseum."}
{"id": "2661071", "revid": "1373059", "url": "https://it.wikipedia.org/wiki?curid=2661071", "title": "Vinicio Viani", "text": "Carriera.\nGiocatore.\nCresciuto nelle giovanili del Viareggio, esord\u00ec in prima squadra a 18 anni, nel 1931.\nDisput\u00f2 due stagioni in Prima Divisione, l'allora terzo livello del calcio italiano, realizzando 26 reti in 34 partite.\nNel 1933 venne acquistato dalla Fiorentina, approdando cos\u00ec in Serie A. Esord\u00ec in massima serie il 24 settembre 1933 in Fiorentina-Roma (1-3) e firm\u00f2 uno score di 16 gol in 26 partite nel suo torneo d'esordio e diventando il primo calciatore viola a segnare una tripletta all'Inter. L'anno successivo marc\u00f2 11 reti in 25 partite, quindi pass\u00f2 alla Lucchese, in Serie B, con la cui maglia realizz\u00f2 34 gol in altrettante partite.\nRitorn\u00f2 alla Fiorentina, dove gioc\u00f2 altri due anni segnando 18 gol in 42 partite, quindi nel 1938 pass\u00f2 al Livorno. In maglia labronica firm\u00f2 67 gol in 99 partite, con la notevole performance nella Serie B 1939-1940 in cui realizz\u00f2 35 gol in 31 partite.\nNel 1942 torn\u00f2 in Serie B, al Napoli, con la cui maglia firm\u00f2 16 gol in 31 partite che per\u00f2 non furono sufficienti a garantire ai partenopei il ritorno in massima serie.\nNel 1944 disputa alcuni incontri con la formazione dei Vigili del Fuoco di La Spezia, che si aggiudica il Campionato Alta Italia 1944, senza tuttavia disputare la fase finale del torneo.\nNel dopoguerra gioc\u00f2 il campionato 1945-1946 nel Benevento guidato da Gipo Viani, con cui vinse il campionato di Serie C (anche se per motivi economici non sar\u00e0 poi effettuata l'iscrizione al successivo campionato di B); torn\u00f2 quindi al Viareggio giocando altre 3 stagioni tra B e C, per poi concludere la carriera con la maglia della Massese.\nIn carriera realizz\u00f2 complessivamente 223 gol in 363 partite, con 161 partite e 77 gol in Serie A e 110 gol in 148 partite in Serie B. Si \u00e8 aggiudicato in due occasioni la Classifica marcatori di Serie B, nel 1935-1936 con la Lucchese e nel 1939-1940 col Livorno. Le 35 reti realizzate col Livorno nel 1939-1940 costituiscono tuttora il record assoluto di realizzazioni in una stagione in Serie B.\nAllenatore.\nAllen\u00f2 tra le altre squadre il Pontedera nel campionato di IV Serie 1952-1953, l'Empoli, il Siena, il Viareggio (subentrando a Ugo Conti), la Carrarese e l'Ate Tixa. Tra le altre allen\u00f2 il Viareggio nella stagione 1967/68.\nQuando era allenatore del , nel 1963-1964, vinse il Seminatore d'Oro per le categorie semiprofessionistiche. In quella stagione manc\u00f2 la promozione in Serie B per un solo punto."}
{"id": "2661073", "revid": "599013", "url": "https://it.wikipedia.org/wiki?curid=2661073", "title": "Tom\u00e1\u0161 Jun", "text": "Caratteristiche tecniche.\nNato attaccante, pu\u00f2 essere schierato sia come seconda punta che come ala. Negli ultimi anni si \u00e8 adattato anche a giocare da esterno e da punta centrale.\nCarriera.\nClub.\n1992-2005: Sparta Praga.\nA 9 Tomas entra nelle giovanili dello Sparta Praga, una delle squadre pi\u00f9 forti dell'intera Cechia. Progredisce tra le giovanili ed emerge nel 1999, quando esordisce in Gambrinus Liga a 16 anni. Un anno dopo \u00e8 tra i convocati per la Champions League, nella sfida contro l'Arsenal: \u00e8 il 25 ottobre 2000 e Jun riesce a debuttare in Champions a 17 anni e 41 giorni. Nel frattempo diviene una pedina importante anche per le nazionali giovanili della Repubblica Ceca. Nel 2001 lo spazio nel reparto offensivo si fa sempre minore per Jun che viene ceduto in prestito allo Jablonec 97 dopo una rete in sette incontri ritorna nelle file dei granata dove riesce a siglare reti importanti per la squadra. Nella stagione seguente Jun trova pi\u00f9 spazio nello Sparta; nel campionato 2003 Jun colleziona un bottino di 8 reti. Nel 2004 vince la coppa. La sua miglior stagione \u00e8 sicuramente quella 2004-05, a 22 anni, nella quale sigla 14 reti in 30 partite di campionato vincendo il titolo di capocannoniere del torneo contribuendo in modo essenziale al successo in campionato dello Sparta Praga.\nConclude la sua avventura nella capitale ceca con quasi 100 presenze e 35 marcature, in quasi 13 anni di carriera nello Sparta Praga tra giovanili e prima squadra. In Champions League disputa con lo Sparta 21 incontri e sigla 3 reti. In Coppa UEFA totalizza 7 incontri senza andare in gol.\n2005-2007: Trabzonspor e i prestiti al Be\u015fikta\u015f e allo Sparta Praga.\nLa sua grande stagione lo porta ad attirare l'attenzione di diversi club internazionali oltre alla convocazione in Nazionale.\nIl giovane attaccante si trasferisce per 3,5 milioni di euro al Trabzonspor, squadra turca di S\u00fcper Lig con la quale firma un contratto di 5 anni.\nDopo mezza stagione senza nessun goal, a gennaio il Trabzonspor lo cede in prestito al Be\u015fikta\u015f dove gioca la restante stagione vincendo Coppa e Supercoppa. Realizza una sola rete in sei incontri con la squadra di Istanbul. L'anno successivo il Trabzonspor lo manda nuovamente in prestito, allo Sparta Praga dove gioca 19 incontri e sigla un goal vincendo sia campionato che coppa.\nRitorna al Trabzonspor nel luglio del 2007 e rimane nella squadra turca fino al gennaio 2008.\n2008-2009: Teplice.\nIl 16 gennaio 2008 viene acquistato in prestito dal Teplice che lo tiene allungando il prestito sino a gennaio 2009, anno in cui vince la coppa nazionale. Realizza 4 reti in 14 incontri di campionato nella prima stagione mentre segna 3 gol in 14 partite nella stagione 2008-09. A seguito della rinuncia del Brno riesce a partecipare alla Coppa Intertoto, competizione nella quale il Teplice viene eliminato dagli ungheresi dell'Honv\u00e9d (1-3 a Teplice e 0-2 a Budapest, per la regola dei gol fuori casa). Jun sigler\u00e0 una rete.\n2009: Altach.\nIl 14 gennaio 2009 si trasferisce in prestito al Rheindorf Altach, squadra che contemporaneamente lotta per non retrocedere in Erste Liga. Nonostante le notevoli prestazioni di Jun che realizza 8 reti in 14 incontri, la squadra retrocede giungendo all'ultimo posto in campionato.\n2009-2011: Austria Vienna.\nIl 23 giugno 2009 passa in prestito all'Austria Vienna: con i viola realizza 9 reti in 21 incontri nella prima stagione. Nella stagione 2009-2010, dopo un buon inizio di stagione subisce diversi infortuni: il pi\u00f9 grave avviene il 4 ottobre 2009 dopo la rete siglata dallo stesso Jun che permette di superare il Mattersburg, ed \u00e8 un infortunio che lo tiene fuori per 5 mesi e mezzo. Torna a calcare i terreni di gioco il 20 marzo 2010 nella sfida contro il Salisburgo. Recupera la condizione di forma nelle settimane successive tornando a segnare contro il Mattersburg. Realizza altre 4 reti ottenendo un bottino finale di 9 reti e 10 assist, secondo marcatore della squadra dietro a Milenko A\u010dimovi\u010d. Subisce un altro infortunio importante l'11 giugno 2010: l'infortunio dura circa un mese.\nIn Coppa l'Austria Vienna elimina W\u00fcrmla 4-0 e Floridsdorfer 6-0 (Jun realizza una tripletta), prima di farsi eliminare agli ottavi dal LASK Linz 1-0.\nRiesce a giocare in Europa League: gli austriaci eliminano Vojvodina (5-3) e Metalurh Donec'k (5-4) potendo cos\u00ec accedere alla fase a gironi; nel girone incontrano , Athletic Bilbao e Nacional e giungono all'ultimo posto. Jun colleziona 6 presenze e 2 reti.\nDopo queste prestazioni il club viennese rinnova il contratto dell'attaccante ceco fino al 2012.\nNella seconda stagione \u00e8 vittima di altri problemi: il 9 ottobre s'infortunia saltando diverse partite. Torner\u00e0 a giocare il 12 novembre. Il 10 dicembre 2010 s'infortunia alla caviglia, ma si riprender\u00e0 alcuni giorni dopo.\nRiesce a sbloccarsi dopo 19 presenze realizzando l'1-0 contro il Wacker Innsbruck, incontro che si concluder\u00e0 sul 3-0 per l'Austria Vienna. Nel corso della stagione dimostra di essere uno dei migliori assist-man della squadra.\nIn Coppa nazionale i viennesi sconfiggono Neuhofen/Ried Amateure (3-0), Austria Kapfenberger Amateure (3-0) e Wacker 2-1.\nJun gioca 5 incontri di Europa League: realizza una rete il 29 luglio 2010 in Ruch Chorz\u00f3w-Austria Vienna 1-3.\nNazionale.\nDopo essersi fatto notare nelle nazionali giovanili della Repubblica Ceca, dove realizza diverse reti tra l'Under-16 e l'Under-21. Esordisce nell'Under-17 in Repubblica Ceca-Danimarca 1-0.\nPartecipa nel 2001 al Mondiale Under-20 in Argentina: realizza una rete nel girone di qualificazione contro l'Australia 3-0 per i cechi. Agli ottavi i cechi affrontano la Costa Rica: Jun realizza la rete del 2-1 che consente alla sua nazionale di approdare ai quarti, dove il Paraguay estromette i cechi dalla competizione. Si piazza sesto nella classifica marcatori.\nEsordisce in Nazionale maggiore il 17 novembre 2004 in Macedonia-Repubblica Ceca 0-2 entrando nel secondo tempo al posto di \u0160t\u011bp\u00e1n Vachou\u0161ek.\nGioca diverse partite della fase di qualificazione ai Mondiali 2006 in Germania: il 12 ottobre 2005 realizzer\u00e0 la prima rete in Finlandia-Repubblica Ceca 0-3."}
{"id": "2661076", "revid": "1305772", "url": "https://it.wikipedia.org/wiki?curid=2661076", "title": "Woodworth", "text": "Woodworth pu\u00f2 riferirsi ad alcune localit\u00e0:"}
{"id": "2661083", "revid": "1748167", "url": "https://it.wikipedia.org/wiki?curid=2661083", "title": "Crux commissa", "text": "Il termine crux commissa fu inventato da Giusto Lipsio (1547-1606) per indicare quel particolare tipo di croce, di cui la traversa \u00e8 posta alla sommit\u00e0 della parte verticale (\"cum-missa\"), la cui forma richiama la lettera T. Per questo \u00e8 anche definita \"croce a T\" o \"tau\".\nSi distingue dai termini \"crux immissa\", di cui la traversa passa dentro della parte verticale (\"in-missa\"), e \"crux decussata\" (a forma di X). Questi tre tipi di croce poi fanno parte della categoria della \"crux compacta\", un congiunto di due legni (\"Compacta Crux est, quae manu facta, idque e duplici ligno\"), che a sua volta si distingue dalla categoria della \"crux simplex\" (a un solo palo verticale) alla quale appartengono due tipi: la \"crux simplex ad affixionem\" (alla quale affissare il condannato per lasciarlo morire cos\u00ec), e la \"crux simplex ad infissionem\" (con la quale infissare ossia impalarlo).\nLa croce romana da esecuzione paragonata con la lettera T.\nSecondo Luciano di Samosata (120 circa \u2013 tra il 180 e il 192), la forma tipica della croce da esecuzione usata dagli antichi romani corrispondeva a quella della lettera T, detta tau in greco. Infatti egli, nel suo \"Giudizio delle vocali\", immagina che il Sigma (\u03a3) chieda che il Tau (\u03a4), per avere fornito ai tiranni il modello dello strumento di legno su cui crocifiggere gli uomini, sia punito con la sua stessa figura: \"Seguitando i tiranni il corpo di lui ed imitandone la figura, accomodarono poscia i legni in consimile forma e ne fabbricarono un supplizio; e da questo maledetto ordigno nacque un maledetto nome. In grazia dunque di tutto ci\u00f2 di quante morti estimerete voi essere degno cotesto \"Tau\"? Io per me credo che, poich'egli stesso fu della croce il costruttore e da lui la denominarono gli uomini, debba questa a buono diritto essere riserbata al solo \"Tau\", sicch\u00e9 abbia egli la pena della sua stessa figura\".\nNella numerazione greca la lettera tau significava 300 e William Barclay osserva che, perch\u00e9 la forma di tale lettera \u00e8 esattamente uguale a quella della \"crux commissa\", i padri della Chiesa trattavano come prefigurazione mistica della croce di Cristo ogni apparizione del numero 300 nell'Antico Testamento. Cos\u00ec la \"Lettera di Barnaba\" (fine del primo secolo o inizio del secondo) interpreta allegoricamente il numero 318 (\u03a4\u0399\u0397 nella numerazione greca) in \"Genesi\" 14:14 come indicazione della crocifissione di Ges\u00f9, dato che il numero 18 (\u0399\u0397) corrisponde alle prime lettere del nome di Ges\u00f9 (\u1f38\u03b7\u03c3\u03bf\u1fe6\u03c2) e 300 (\u03a4) rappresenta la Croce: \"Quale era il significato a lui rivelato? Lo comprendete perch\u00e9 dice prima diciotto e, fatta una separazione, aggiunge trecento. Diciotto si indica con iota = dieci ed eta = otto. Hai Ges\u00f9. Poich\u00e9 la croce \u00e8 raffigurata nel tau che doveva comportare la grazia, aggiunge anche trecento. Indica Ges\u00f9 nelle due prime lettere e la croce nell'altra\" (\u03c4\u03af\u03c2 \u03bf\u1f56\u03bd \u1f21 \u03b4\u03bf\u03b8\u03b5\u1fd6\u03c3\u03b1 \u03b1\u1f50\u03c4\u1ff7 \u03b3\u03bd\u1ff6\u03c3\u03b9\u03c2; \u03bc\u03ac\u03b8\u03b5\u03c4\u03b5, \u1f45\u03c4\u03b9 \u03c4\u03bf\u1f7a\u03c2 \u03b4\u03b5\u03ba\u03b1\u03bf\u03ba\u03c4\u1f7c \u03c0\u03c1\u03ce\u03c4\u03bf\u03c5\u03c2, \u03ba\u03b1\u1f76 \u03b4\u03b9\u03ac\u03c3\u03c4\u03b7\u03bc\u03b1 \u03c0\u03bf\u03b9\u03ae\u03c3\u03b1\u03c2 \u03bb\u03ad\u03b3\u03b5\u03b9 \u03c4\u03c1\u03b9\u03b1\u03ba\u03bf\u03c3\u03af\u03bf\u03c5\u03c2. \u03c4\u1f78 \u03b4\u03b5\u03ba\u03b1\u03bf\u03ba\u03c4\u1f7c \u03b9\u2019 \u03b4\u03ad\u03ba\u03b1, \u03b7\u2019 \u1f40\u03ba\u03c4\u03ce\u00b7 \u1f14\u03c7\u03b5\u03b9\u03c2 \u1f38\u03b7\u03c3\u03bf\u1fe6\u03bd. \u1f45\u03c4\u03b9 \u03b4\u1f72 \u1f41 \"\u03c3\u03c4\u03b1\u03c5\u03c1\u1f78\u03c2\" \u1f10\u03bd \u03c4\u1ff7 \u03c4\u03b1\u1fe6 \u1f24\u03bc\u03b5\u03bb\u03bb\u03b5\u03bd \u1f14\u03c7\u03b5\u03b9\u03bd \u03c4\u1f74\u03bd \u03c7\u03ac\u03c1\u03b9\u03bd, \u03bb\u03ad\u03b3\u03b5\u03b9 \u03ba\u03b1\u1f76 \u03c4\u03bf\u1f7a\u03c2 \u03c4\u03c1\u03b9\u03b1\u03ba\u03bf\u03c3\u03af\u03bf\u03c5\u03c2. \u03b4\u03b7\u03bb\u03bf\u1fd6 \u03bf\u1f56\u03bd \u03c4\u1f78\u03bd \u03bc\u1f72\u03bd \u1f38\u03b7\u03c3\u03bf\u1fe6\u03bd \u1f10\u03bd \u03c4\u03bf\u1fd6\u03c2 \u03b4\u03c5\u03c3\u1f76\u03bd \u03b3\u03c1\u03ac\u03bc\u03bc\u03b1\u03c3\u03b9\u03bd, \u03ba\u03b1\u1f76 \u1f10\u03bd \u03c4\u1ff7 \u1f11\u03bd\u1f76 \u03c4\u1f78\u03bd \"\u03c3\u03c4\u03b1\u03c5\u03c1\u03cc\u03bd\"). Clemente Alessandrino (c. 150 - c. 215) indica la stessa interpretazione allegorica del numero 318: \"Dicono che il numerale 300, a motivo della sua forma, \u00e8 un tipo del segno del Signore e l'iota e l'eta sono indicazioni del nome del Salvatore\" (\u03c6\u03b1\u03c3\u1f76\u03bd \u03bf\u1f56\u03bd \u03b5\u1f36\u03bd\u03b1\u03b9 \u03c4\u03bf\u1fe6 \u03bc\u1f72\u03bd \u03ba\u03c5\u03c1\u03b9\u03b1\u03ba\u03bf\u1fe6 \u03c3\u03b7\u03bc\u03b5\u03af\u03bf\u03c5 \u03c4\u03cd\u03c0\u03bf\u03bd \u03ba\u03b1\u03c4\u1f70 \u03c4\u1f78 \u03c3\u03c7\u1fc6\u03bc\u03b1 \u03c4\u1f78 \u03c4\u03c1\u03b9\u03b1\u03ba\u03bf\u03c3\u03b9\u03bf\u03c3\u03c4\u1f78\u03bd \u03c3\u03c4\u03bf\u03b9\u03c7\u03b5\u1fd6\u03bf\u03bd, \u03c4\u1f78 \u03b4\u1f72 \u1f30\u1ff6\u03c4\u03b1 \u03ba\u03b1\u1f76 \u03c4\u1f78 \u1f26\u03c4\u03b1 \u03c4\u03bf\u1f54\u03bd\u03bf\u03bc\u03b1 \u03c3\u03b7\u03bc\u03b1\u03af\u03bd\u03b5\u03b9\u03bd \u03c4\u1f78 \u03c3\u03c9\u03c4\u03ae\u03c1\u03b9\u03bf\u03bd. E per lo stesso motivo della forma della lettera \u03c4, indica che l'arca di No\u00e8 (lunga di \"300\" cubiti) era vista come prefigurazione della croce di Ges\u00f9: \"Alcuni ci sono che dicono che 300 cubiti sono simbolo del segno del Signore\" (\u03b5\u1f30\u03c3\u1f76 \u03b4' \u03bf\u1f33 \u03c4\u03bf\u1f7a\u03c2 \u03c4\u03c1\u03b9\u03b1\u03ba\u03bf\u03c3\u03af\u03bf\u03c5\u03c2 \u03c0\u03ae\u03c7\u03b5\u03b9\u03c2 \u03c3\u03cd\u03bc\u03b2\u03bf\u03bb\u03bf\u03bd \u03c4\u03bf\u1fe6 \u03ba\u03c5\u03c1\u03b9\u03b1\u03ba\u03bf\u1fe6 \u03c3\u03b7\u03bc\u03b5\u03af\u03bf\u03c5 \u03bb\u03ad\u03b3\u03bf\u03c5\u03c3\u03b9).\nTertulliano (c. 160-c. 220) osserva che il tau greco e la lettera latina T hanno la stessa forma della croce da esecuzione: \"Ipsa est enim littera Graecorum Tau, nostra autem T, species Crucis\" \nA partire dal 200 d.C., alcuni antichi manoscritti ancora esistenti del Nuovo Testamento (in particolare il Papiro 66 e il Papiro 75 del 200 e il Papiro 45 del 250) presentano il termine \u03c3\u03c4\u03b1\u03c5\u03c1\u03cc\u03c2, con cui si indica lo strumento dell'esecuzione di Ges\u00f9, in una forma (quella dello staurogramma) dove le lettere greche \u03a4 (tau) e \u03a1 (rho) sono unite proprio per formare una croce. Larry Hurtado osserv\u00f2 che \u00e8 probabile che i cristiani vedevano nello staurogramma una rappresentazione visiva della crocifissione di Ges\u00f9: della croce per mezzo del tau e della testa del crocifisso per mezzo della parte rotonda del rho.\nLa combinazione delle lettere tau e rho veniva usata in testi non cristiani come abbreviazione delle parole greche \u03c4\u03c1(\u03bf\u03c0\u03bf\u03c2), \u03c4\u03c1(\u03b9\u03b1\u03ba\u03b1\u03c2), \u03c4\u03c1(\u03bf\u03ba\u03bf\u03bd\u03b4\u03b1\u03c2), e in alcune monete di Erode il Grande, per le quali sono state proposte nove interpretazioni diverse del significato, fra le quali indicazione di coniazione nel \"terzo\" anno del suo regno.\nRelazione con sant'Antonio abate.\nI canonici regolari di Sant'Antonio di Vienne, detti Antoniani, erano un ordine religioso cattolico fondato, inizialmente come confraternita laica, intorno al 1095 da un nobile del Delfinato in segno di gratitudine per la cura miracolosa di suo figlio guarito di ergotismo grazie alle reliquie di sant'Antonio abate conservate nella chiesa dell'ordine di San Benedetto nella localit\u00e0 oggi chiamata Saint-Antoine-l'Abbaye vicino a Vienne.\nIl nuovo ordine costru\u00ec nella vicinanza della chiesa un ospedale dove curava in particolare i colpiti di ergotismo, malattia allora molto comune, soprattutto tra i poveri, per il consumo di segale contaminata con Claviceps purpurea. L'ordine antoniano si svilupp\u00f2 rapidamente, fino ad avere nel XV secolo, circa 370 ospedali e pi\u00f9 di 10.000 religiosi.\nI religiosi dell'ordine indossavano un abito nero con la lettera greca tau di colore azzurro nel petto, e cos\u00ec la croce tau prese il nome di croce di sant'Antonio, cos\u00ec come l'ergotismo, l'herpes zoster e simili malattie erano chiamati fuoco di sant'Antonio.\nA seguito della scoperta delle cause dell'ergotismo e della conseguente sparizione delle epidemie della malattia, l'ordine conobbe un rapido declino. Poi nella massima parte fu fuso con il Sovrano Militare Ordine ospedaliero di San Giovanni di Gerusalemme di Rodi e di Malta e nel 1803 fu chiusa l'ultima casa in Europa dell'Ordine di sant'Antonio.\nSussiste per\u00f2 l'Ordine antoniano maronita, fondato nel 1700, con casa generalizia a Beirut. I membri anche di questo ordine portano una croce tau in azzurro nell'abito religioso nero.\nUso francescano.\nNell'inaugurare il Concilio Lateranense IV nel 1215 il papa Innocenzo III, per promuovere una grande riforma generale della Chiesa evoc\u00f2 la visione di Ezechiele 9, in cui si segna con un tau la fronte dei giusti destinati ad essere salvati dallo sterminio generale. San Francesco d'Assisi che forse era presente fece del tau evocato dal papa il suo sigillo personale.\nFra Tommaso da Celano racconta di Francesco: \"Familiare gli era la lettera Tau, fra le altre lettere, con la quale firmava i biglietti [...] con tale sigillo san Francesco firmava le sue lettere, ogniqualvolta o per necessit\u00e0 o per spirito di carit\u00e0, inviava qualche suo scritto\". E san Bonaventura da Bagnoregio scrive: \"Venerava questo segno e gli era molto affezionato, lo raccomandava spesso nel parlare; con esso dava inizio alle sue azioni e lo scriveva di propria mano sotto quei bigliettini che inviava per motivo di carit\u00e0\".\nLa famosa Benedizione a Frate Leone, conservata nella cappella delle reliquie della Basilica di San Francesco ad Assisi, \u00e8 uno di tali biglietti da Francesco firmati con il Tau.\nArchitettura.\nNell'architettura religiosa, dal tardo evo antico al Rinascimento, la costruzione di chiese e basiliche seguiva le prescrizioni progettuali per cui la pianta aveva preferibilmente la forma di una croce. La croce commissa \u00e8 quella che non ha il braccio minore in alto, laddove quindi il transetto \u00e8 posizionato sopra la navata.\nSono a croce commissa: la basilica inferiore di San Francesco d'Assisi, la basilica di Santa Maria Novella a Firenze, quella di Santa Croce sempre a Firenze, quella di San Nicola a Bari e il primitivo impianto della Real Insigne Collegiata S. Maria della Colonna e S. Nicola a Rutigliano.\nUso patibolare e simbologia.\nLa croce commissa fu largamente usata, come indicato sopra, nell'antichit\u00e0 come struttura patibolare. Per la sua somiglianza al magico martello di Thor, alcuni la mettono in relazione con la mitologia norrena, connessione negata da altri.\nIl palo verticale presentava alla sua estremit\u00e0 superiore una trave orizzontale che serviva ad appendere i cadaveri. In connessione con la pena di \"patibulum\" riservata agli schiavi si pu\u00f2 dedurre che la crux rappresenta la condizione stessa di schiavit\u00f9."}
{"id": "2661087", "revid": "305248", "url": "https://it.wikipedia.org/wiki?curid=2661087", "title": "Il vangelo secondo precario", "text": ""}
{"id": "2661092", "revid": "767487", "url": "https://it.wikipedia.org/wiki?curid=2661092", "title": "Woodworth (Dakota del Nord)", "text": "Woodworth \u00e8 un centro abitato (\"city\") degli Stati Uniti d'America, situato nella Contea di Stutsman nello Stato del Dakota del Nord. Nel censimento del 2000 la popolazione era di 80 abitanti. La citt\u00e0 \u00e8 stata fondata nel 1911.\nGeografia fisica.\nSecondo i rilevamenti dell'United States Census Bureau, la localit\u00e0 di Woodworth si estende su una superficie di 0,60\u00a0km\u00b2, tutti occupati da terre.\nPopolazione.\nSecondo il censimento del 2000, a Woodworth vivevano 80 persone, ed erano presenti 24 gruppi familiari. La densit\u00e0 di popolazione era di 141 ab./km\u00b2. Nel territorio comunale si trovavano 56 unit\u00e0 edificate. Per quanto riguarda la composizione etnica degli abitanti, il 100% era bianco.\nPer quanto riguarda la suddivisione della popolazione in fasce d'et\u00e0, il 21,3% era al di sotto dei 18, l'8,8% fra i 18 e i 24, il 20,0% fra i 25 e i 44, il 27,5% fra i 45 e i 64, mentre infine il 22,5% era al di sopra dei 65 anni di et\u00e0. L'et\u00e0 media della popolazione era di 45 anni. Per ogni 100 donne residenti vivevano 116,2 maschi."}
{"id": "2661098", "revid": "599013", "url": "https://it.wikipedia.org/wiki?curid=2661098", "title": "Gadi Brumer", "text": "Carriera.\nClub.\nHa giocato dal 1991 al 2004 con il , segnando 7 reti in 316 partite.\nNazionale.\nDal 1993 al 2002 ha rappresentato la Nazionale israeliana, segnando 24 goal in 2 partite."}
{"id": "2661100", "revid": "1494169", "url": "https://it.wikipedia.org/wiki?curid=2661100", "title": "Bisbee", "text": ""}
{"id": "2661106", "revid": "729019", "url": "https://it.wikipedia.org/wiki?curid=2661106", "title": "Andrea Millevoi", "text": "Biografia.\nNel 1992, durante il servizio militare di leva, Andrea prese parte per alcuni mesi all'Operazione Vespri siciliani. Nell'aprile 1993 firm\u00f2 la rafferma e accett\u00f2 di partecipare alla missione ITALFOR Ibis, in Somalia, nell'ambito della missione umanitaria UNOSOM II; part\u00ec il 26 giugno 1993 e fu assegnato presso la sede del comando ITALFOR di stanza a Balad.\nIl 2 luglio successivo prese parte all'operazione \"Canguro 11\", un'attivit\u00e0 di rastrellamento condotta a Mogadiscio, nel quartiere di Haliwa, presso il quale sorgeva un ex pastificio della Barilla. Il sottotenente era capo equipaggio di una autoblindo Centauro appartenente al \"Raggruppamento Bravo\", comandato dal colonnello Pierluigi Torelli; pressoch\u00e9 ultimata l'operazione, la colonna di mezzi, gi\u00e0 in procinto di fare ritorno a Balad, fu fatta affluire verso l'area del pastificio per fornire sostegno alle truppe del \"Raggruppamento Alfa\", dirette verso il porto vecchio. \nRaggiunta l'area degli scontri attraverso una strada parallela alla Via Imperiale, alcuni VCC furono circondati da centinaia di civili, i quali misero la zona a ferro e fuoco ed impedirono alla colonna di procedere. In quel frangente, i miliziani somali iniziarono dall'alto a sparare raffiche di kalashnikov sui militari, ormai circondati, tra cui Andrea Millevoi, che venne colpito mortalmente.\nMillevoi fu il terzo caduto italiano in quella che viene ricordata come battaglia del pastificio, nella quale persero la vita anche il paracadutista di leva Pasquale Baccaro ed il sergente maggiore Stefano Paolicchi. I funerali di Stato furono celebrati il 5 luglio a Roma, nella Basilica di Santa Maria degli Angeli e dei Martiri, in presenza del Presidente della repubblica, Oscar Luigi Scalfaro.\nIn sua memoria, diverse le dediche che a Roma sono state riservate ad Andrea: una strada dell'Ardeatino, una scuola dell'infanzia, una sala di Palazzo Barberini e un centro sportivo nei pressi del Santuario della Madonna del Divino Amore, nel quartiere in cui risiedeva. A lui \u00e8 inoltre dedicata la base Millevoi di Shama, ove \u00e8 stanziato il contingente militare italiano in Libano (UNIFIL).\nConferimento della medaglia d'oro.\nAd Andrea Millevoi \u00e8 stata conferita la Medaglia d'Oro al Valor Militare, con la seguente motivazione:"}
{"id": "2661109", "revid": "228587", "url": "https://it.wikipedia.org/wiki?curid=2661109", "title": "Louis Perryman", "text": ""}
{"id": "2661113", "revid": "729019", "url": "https://it.wikipedia.org/wiki?curid=2661113", "title": "Funicolare di Bergamo-San Vigilio", "text": "La funicolare di Bergamo-San Vigilio \u00e8 uno dei due impianti di funicolare della citt\u00e0 di Bergamo. Inaugurata nel 1912, collega la \"citt\u00e0 alta\", presso la porta Sant'Alessandro alla sommit\u00e0 del colle di San Vigilio. \u00c8 gestita dall'ATB.\nLa funicolare \u00e8 inserita nella zona urbana del sistema tariffario a zone. Il biglietto ha un costo di ed \u00e8 valido 75 minuti su tutte le linee di autobus urbane, nelle tratte all'interno del capoluogo.\nStoria.\nLa costruzione della funicolare fu concepita poco dopo l'inizio dei lavori dell'altra funicolare bergamasca, quella di Bergamo Alta. A promuoverne la costruzione fu l'ingegner Alessandro Ferretti, gi\u00e0 progettista del citato impianto e al quale era stata affidata altres\u00ec la concessione per l'esercizio della rete tranviaria di Bergamo. Si pens\u00f2 che il nuovo impianto potesse favorire l'urbanizzazione del colle di San Vigilio, un progetto in seguito non realizzato.\nLa Soci\u00e9t\u00e9 des Usines L. de Roll di Berna costru\u00ec la parte meccanica, mentre le carrozze originarie vennero costruite dalla bergamasca Fervet. La prima corsa della funicolare avvenne il 27 agosto del 1912.\nLa societ\u00e0 costituita per la funicolare fall\u00ec nel 1918, per cui in quell'anno l'Azienda Municipalizzata Funicolari e Tranvie Elettriche (AMFTE) subentr\u00f2 nella gestione.\nNel 1976, scaduta la concessione governativa, l'impianto venne chiuso anche a motivo della necessit\u00e0 di adeguare lo stesso ai nuovi requisiti di sicurezza richiesti; un progetto in tal senso fu elaborato nel 1984 e nel 1987 iniziarono i relativi lavori condotti a cura della Ceretti e Tanfani. Nel 1991 la funicolare venne riaperta, riducendo il numero dei veicoli da 2 a 1 ed eliminando il raddoppio intermedio, rivelatosi non necessario in considerazione del traffico servito.\nCaratteristiche.\nL'impianto, lungo 630 metri, consente di superare il dislivello di 90 metri fra la stazione inferiore di Bergamo Alta, posta a 369 metri s.l.m. e i 459 metri s.l.m.) del capolinea superiore. La pendenza massima \u00e8 pari al 22%.\nLa vettura, della capacit\u00e0 di 55 posti, compie l'intero tragitto in 2 minuti e 40 secondi."}
{"id": "2661114", "revid": "103417846", "url": "https://it.wikipedia.org/wiki?curid=2661114", "title": "Funicolare di Bergamo", "text": ""}
{"id": "2661115", "revid": "110157", "url": "https://it.wikipedia.org/wiki?curid=2661115", "title": "Bisbee (Dakota del Nord)", "text": "Bisbee \u00e8 un centro abitato (\"city\") degli Stati Uniti d'America, situato nella Contea di Towner nello Stato del Dakota del Nord. Nel censimento del 2000 la popolazione era di 167 abitanti. La citt\u00e0 \u00e8 stata fondata nel 1888.\nGeografia fisica.\nSecondo i rilevamenti dell'United States Census Bureau, la localit\u00e0 di Bisbee si estende su una superficie di 0,7 km\u00b2, tutti occupati da terre.\nPopolazione.\nSecondo il censimento del 2000, a Bisbee vivevano 167 persone, ed erano presenti 39 gruppi familiari. La densit\u00e0 di popolazione era di 241 ab./km\u00b2. Nel territorio comunale si trovavano 102 unit\u00e0 edificate. Per quanto riguarda la composizione etnica degli abitanti, il 97,01% era bianco, lo 0,60% era afroamericano, l'1,20% era nativo e l'1,20% apparteneva a due o pi\u00f9 razze.\nPer quanto riguarda la suddivisione della popolazione in fasce d'et\u00e0, il 22,2% era al di sotto dei 18, il 6,0% fra i 18 e i 24, il 21,6% fra i 25 e i 44, il 26,3% fra i 45 e i 64, mentre infine il 24,0% era al di sopra dei 65 anni di et\u00e0. L'et\u00e0 media della popolazione era di 45 anni. Per ogni 100 donne residenti vivevano 94,2 maschi."}
{"id": "2661116", "revid": "46291", "url": "https://it.wikipedia.org/wiki?curid=2661116", "title": "Specie di Liparis", "text": "Elenco delle specie di \"Liparis\"."}
{"id": "2661120", "revid": "125803403", "url": "https://it.wikipedia.org/wiki?curid=2661120", "title": "Jean Mary Carletto", "text": "Biografia.\n\u00c8 conosciuto per la bellezza classica e per l'attivit\u00e0 di interprete di fotoromanzi che lo ha portato ad essere negli anni settanta uno dei nomi di punta della scuderia \"Lancio\". Figlio di ricchi ristoratori (i genitori possedevano il ristorante \"Sorrento\" a Monte Carlo e decine di altri ristoranti nel mondo), poliglotta, diplomato in ragioneria, dal 1965 al 1968 ha vissuto fra il Messico, Roma e New York posando come modello. \nIl suo primo fotoromanzo lo ha interpretato tempo prima, all'et\u00e0 di sedici anni, per una casa editrice milanese. Tre anni dopo, nel 1963, gir\u00f2 un primo racconto per la \"Lancio\", alternando questa attivit\u00e0 con la realizzazione di spot pubblicitari per Carosello. Dopo il periodo trascorso all'estero \u00e8 rientrato in Italia per dedicarsi completamente all'interpretazione di fotoromanzi \"Lancio\".\nIl personaggio che gli diede notoriet\u00e0 \u00e8 stato quello di Lucky Martin, eponimo di una delle testate periodiche della \"Lancio\". Lasciato il mondo dei fotoromanzi \u00e8 pass\u00f2 a gestire importanti attivit\u00e0 commerciali e di antiquariato, stabilendo la propria residenza prima a Buenos Aires dove cur\u00f2 gli interessi di Gucci in Sud America e quindi a Caracas; infine, a Monte Carlo. Aveva l'hobby dell'arredamento e possedeva un importante negozio di antiquariato con interessi in tutto il mondo. .\nPartner alla \"Lancio\".\nQueste le principali partner di Carletto alla \"Lancio\":"}
{"id": "2661125", "revid": "228587", "url": "https://it.wikipedia.org/wiki?curid=2661125", "title": "Lou Perryman", "text": ""}
{"id": "2661127", "revid": "767487", "url": "https://it.wikipedia.org/wiki?curid=2661127", "title": "Jesper Bech", "text": ""}
{"id": "2661131", "revid": "22475", "url": "https://it.wikipedia.org/wiki?curid=2661131", "title": "Ordine dell'Aquila bianca (Serbia)", "text": "L'Ordine dell'Aquila Bianca fu un ordine cavalleresco del Regno di Serbia.\nStoria.\nL'ordine venne fondato da re Milano I di Serbia (gi\u00e0 Principe di Serbia) il 23 gennaio 1883 assieme all'Ordine di San Sava. La Serbia venne proclamata Regno il 22 febbraio di quello stesso anno e come tale questo ordine divenne un ordine reale e statale a tutti gli effetti.\nL'Ordine dell'Aquila Bianca era il massimo ordine del regno e come tale veniva conferito per particolari meriti conseguiti verso il Re, la casa reale o lo stato.\nL'ordine venne meno formalmente nel 1945 con la fine della monarchia, anche se l'ordine conferito per meriti di guerra (con l'apposizione di due spade) continu\u00f2 ad essere riconosciuto nella Repubblica Federale Jugoslava sino al crollo della medesima nel 1991.\nInsegne.\nLa \"medaglia\" dell'ordine era composta da un'aquila bicefala smaltata di bianco avente in petto un ovale con lo stemma del Regno di Serbia, sormontata dalla corona reale con due fasce blu.\nLa \"stella\" dell'ordine era composta da una stella d'oro con brillanti sulla quale si trovava un'aquila bicefala bianca sormontata dalla corona reale con le due fasce ed avente in petto lo stemma del Regno di Serbia.\nIl \"nastro\" era rosso con una striscia bianca per parte.\nDopo l'ascesa al trono di Pietro I di Serbia, appartenente alla dinastia dei Karageorgevic, egli continu\u00f2 a conferire l'onorificenza ma sul retro, al posto delle cifre reali di Milan I, pose la data di proclamazione del regno di Serbia, legando indissolubilmente l'ordine allo stato.\nL'ordine disponeva anche di una divisione militare che si realizzava attraverso l'apposizione di due spade incrociate tra le teste dell'aquila e la corona reale. Tale classe venne introdotta nel 1915 e conferita agli ufficiali che avessero dimostrato grande coraggio sul campo di battaglia.\nGradi.\nL'Ordine era suddiviso in una sezione civile e una militare, nelle seguenti classi di benemerenza:\nRipristino.\nNel 2010 la Serbia ha ristabilito l'ordine, dopo la pubblicazione sulla Gazzetta Ufficiale della legge approvata dall'Assemblea Nazionale di Serbia che modifica le normative sulle decorazioni della Repubblica di Serbia. \u00c8 prevista solo la versione militare (con spade), che pu\u00f2 essere conferita per particolari meriti militari, come lo sviluppo di sistemi di difesa o meriti speciali nel comando di unit\u00e0 militari per la difesa della Repubblica di Serbia."}
{"id": "2661132", "revid": "287204", "url": "https://it.wikipedia.org/wiki?curid=2661132", "title": "Abbatucci", "text": ""}
{"id": "2661133", "revid": "767487", "url": "https://it.wikipedia.org/wiki?curid=2661133", "title": "Viaggio sul Reno e ne' suoi contorni", "text": "Viaggio sul Reno e ne' suoi contorni \u00e8 un libro di viaggio scritto da Aurelio de' Giorgi Bertola e pubblicato per la prima volta dall'editore Albertini a Rimini nel 1795. Si tratta di un rapporto di viaggio sulla visita fatta dall'autore in Svizzera e Germania, seguendo il corso del fiume Reno.\nDopo la prima edizione, il libro ha avuto numerose ristampe successive, la prima dall'editore Giovanni Silvestri (Milano, 1817), che si sono succedute fino alla fine del XX secolo.\nL'opera \u00e8 stata oggetto di uno studio di Emilio Bogani, pubblicato dall'Accademia della Crusca nel 1979 in \"Studi di filologia italiana\", Vol. XXXVII."}
{"id": "2661134", "revid": "599013", "url": "https://it.wikipedia.org/wiki?curid=2661134", "title": "Ezequiel Schelotto", "text": "Biografia.\nNato in Argentina, ha origini italiane per via di un bisnonno originario di Cogoleto. \u00c8 il quinto di sette fratelli (di cui cinque maschi), due dei quali, Emanuel Federico e Lucas Daniel, anch'essi calciatori. La sua carriera \u00e8 iniziata a Buenos Aires nelle file del V\u00e9lez Sarsfield. Dopo 8 anni \u00e8 stato notato dagli osservatori del Banfield e, nell'estate del 2003, si \u00e8 trasferito nelle giovanili di uno dei club pi\u00f9 antichi d'Argentina.\nCaratteristiche tecniche.\n\u00c8 un centrocampista esterno di fascia destra, che ha nella velocit\u00e0 e nel fisico i principali punti di forza. Pu\u00f2 giocare sia da esterno alto che esterno basso. \u00c8 un destro naturale, ma padroneggia discretamente anche il sinistro. Durante il suo impiego a Cesena \u00e8 stato paragonato, come fisicit\u00e0 e modo di giocare, a Mauro Germ\u00e1n Camoranesi. Proprio per via della sua grande corsa \u00e8 soprannominato \"El Galgo \"(\"Il Levriero\").\nCarriera.\nClub.\nCesena.\nDopo aver mosso i primi passi negli argentini del Banfield, nell'estate del 2008 approda in Italia con il . Il suo effettivo tesseramento avviene solo nell'aprile del 2009. Gioca quindi le rimanenti 6 gare (su 7 possibili) di Prima Divisione segnando un gol. Nel luglio del 2009 l' rileva una met\u00e0 del cartellino, con il giocatore che rimane comunque a Cesena.\nNella stagione 2009-2010 parte come titolare, ottenendo la promozione in Serie A con 6 reti in 40 partite. Le sue prestazioni gli valgono le prime tre convocazioni in Under-21. Il 24 giugno 2010 viene riscattato totalmente dall'Atalanta: l'accordo prevede tuttavia che il giocatore rimanga per un altro anno in prestito alla squadra cesenate.\nEsordisce in Serie A il 28 agosto 2010 nella gara esterna contro la (0-0). Il primo gol stagionale avviene il 27 ottobre nell'incontro di Coppa Italia contro il , siglando la rete del momentaneo vantaggio della squadra cesenate (la partita finir\u00e0 3-1 per i piemontesi). Verso met\u00e0 campionato si manifesta una rottura tra il giocatore e l'allora allenatore cesenate Massimo Ficcadenti che ne limiter\u00e0 l'utilizzo.\nIl prestito al Catania.\nIl 31 gennaio 2011 passa in prestito al , dall'Atalanta che ne detiene l'intero cartellino. Lascia quindi il dopo tre anni e due promozioni, giocando in tutto 66 presenze e 8 reti (di cui 3 presenze e una rete in Coppa Italia). Fa il suo esordio in maglia rossazzurra il 6 febbraio 2011, nella partita persa per 1-0 contro il Bologna. Segna l'unica rete in campionato con la maglia del Catania il 17 aprile 2011, nella partita persa 1-4 contro la . Chiude la stagione con 14 presenze con la squadra etnea.\nScaduti i termini del prestito, il giocatore fa ritorno all'Atalanta.\nAtalanta.\nDopo due anni dal suo ingaggio, il giocatore arriva a Bergamo. Il 21 agosto esordisce con la maglia nerazzurra nella sfida persa contro il valida per il terzo turno di Coppa Italia. L'11 settembre, invece, esordisce da titolare in campionato nella partita pareggiata per 2-2 contro il a Marassi. Il 25 settembre 2011 realizza la sua prima rete in maglia nerazzurra nella gara interna contro il Novara (la partita finir\u00e0 2-1 per gli \"orobici\").\nInter.\nIl 31 gennaio 2013, ultimo giorno di calciomercato, passa a titolo definitivo all', che ha ceduto in cambio all'Atalanta 3.5 milioni di euro pi\u00f9 la met\u00e0 del cartellino di Marko Livaja. Il giocatore sceglie di indossare la maglia numero 7, lasciata libera dalla partenza di Coutinho.\nDebutta il 3 febbraio seguente nella partita -Inter (3-1) partendo titolare e uscendo al minuto 45, lasciando il posto a Mateo Kova\u010di\u0107. Il 24 febbraio segna il suo primo gol con la maglia dell'Inter, in occasione del derby contro il Milan, realizzando la rete dell'1-1.\nNon viene convocato per il ritiro estivo agli ordini del nuovo tecnico Walter Mazzarri, venendo relegato ai margini della rosa.\nI prestiti a Sassuolo, Parma e Chievo.\nIl 29 agosto 2013 passa in prestito con diritto di riscatto al . Esordisce col club neroverde il 15 settembre seguente nella partita di campionato -Sassuolo (2-0). Il 29 settembre 2013, alla sesta giornata, segna di testa la sua prima rete con la maglia del nella partita casalinga contro la (finale 2-2).\nDopo 12 presenze ed un gol in totale, il 21 gennaio 2014 passa in prestito con diritto di riscatto al . Il 16 febbraio 2014, all'esordio con la maglia del , segna la sua prima rete in gialloblu ai danni dell' per il definitivo 0-4 della squadra ospite.\nIl 26 agosto 2014 passa in prestito con diritto di riscatto (fissato a 3 milioni di euro) al ; riscatto obbligatorio con i clivensi salvi ed \"el Galgo\" in campo almeno 28 volte per minimo 45 minuti. Esordisce con la maglia gialloblu alla prima giornata contro la Juventus. Al termine della stagione colleziona 29 presenze, ma soltanto 26 della durata di almeno un tempo, non \u00e8 riscattato e torna in nerazzurro. Il 31 agosto 2015 rescinde ufficialmente il contratto con l'Inter.\nSporting Lisbona e Brighton.\nIl 20 novembre 2015 firma un contratto fino al termine della stagione, con opzione per altri 3 anni e clausola rescissoria a 45 milioni di euro con lo . In due anni in Portogallo colleziona 43 presenze tra campionato e coppe.\nIl 31 agosto 2017 si trasferisce a titolo definitivo agli inglesi del , neopromossi in Premier League ; al primo anno gioca in tutto 23 partite e al secondo neanche una.\nPrestito al Chievo e ritorno al Brighton.\nIl 28 gennaio 2019 torna al ChievoVerona in prestito fino a fine stagione. Esordisce l'8 febbraio nella gara persa contro la Roma subentrando nel secondo tempo al posto di Fabio Depaoli. Il 3 marzo si infortuna al ginocchio destro uscendo in barella nella partita contro il Torino. Dopo due giorni annuncia sul suo profilo Instagram che verr\u00e0 operato concludendo anticipatamente la sua stagione con la maglia dei \"Clivensi\".\nNella stagione successiva torna al Brighton.\nRacing Avellaneda.\nRimasto svincolato, il 4 febbraio 2021 si unisce al Racing Avellaneda.\nNazionale.\nGrazie alla legge che attribuisce la cittadinanza italiana a chi abbia almeno un ascendente italiano, \u00e8 diventato convocabile per le Nazionali azzurre, cos\u00ec il 13 novembre 2009 il commissario tecnico Pierluigi Casiraghi lo fa esordire in nazionale Under-21 contro i pari et\u00e0 dell'Ungheria nella partita di qualificazione agli Europei del 2011, persa per 2-0. Il 17 novembre seguente gioca di nuovo da titolare nella partita vinta per 4-0 dall'Italia contro il Lussemburgo; anche nel 2010 continua a far parte degli \"Azzurrini\" e nel marzo 2010 gioca da titolare nella partita vinta per 2-0 dall'Italia contro la nazionale di calcio dell'Ungheria Under-21.\nCasiraghi continua a utilizzarlo per tutto il girone di qualificazione, schierandolo sempre da titolare. Durante i play-off di andata contro la Bielorussia, validi alla qualificazione alla fase finale, una sua ammonizione gli vale la squalifica per la gara di ritorno, decisiva in negativo per gli \"Azzurrini\".\nIl 13 maggio 2012 viene convocato per la prima volta in nazionale maggiore dal CT Cesare Prandelli, che lo inserisce nella lista dei 32 giocatori pre-convocati per l'Europeo 2012 insieme al suo compagno di squadra Luca Cigarini. Non confermato nell'elenco dei calciatori che presero parte alla competizione europea, debutta con la nazionale maggiore il 15 agosto 2012 nella partita amichevole, giocata a Berna, persa per 1-2 contro l'Inghilterra, subentrando all'86\u00ba.\nStatistiche.\nPresenze e reti nei club.\n\"Statistiche aggiornate al 22 giugno 2020.\""}
{"id": "2661137", "revid": "439868", "url": "https://it.wikipedia.org/wiki?curid=2661137", "title": "Egeland", "text": "Egeland \u00e8 un centro abitato (\"city\") degli Stati Uniti d'America, situato nella Contea di Towner, nello Stato del Dakota del Nord. Nel censimento del 2000 la popolazione era di 49 abitanti. La citt\u00e0 \u00e8 stata fondata nel 1905.\nGeografia fisica.\nSecondo i rilevamenti dell'United States Census Bureau, la localit\u00e0 di Egeland si estende su una superficie di 1,00\u00a0km\u00b2, tutti occupati da terre.\nPopolazione.\nSecondo il censimento del 2000, a Egeland vivevano 49 persone, ed erano presenti 14 gruppi familiari. La densit\u00e0 di popolazione era di 48,5 ab./km\u00b2. Nel territorio comunale si trovavano 48 unit\u00e0 edificate. Per quanto riguarda la composizione etnica degli abitanti, l'89,80% era bianco e il 10,20% era nativo.\nPer quanto riguarda la suddivisione della popolazione in fasce d'et\u00e0, il 26,5% era al di sotto dei 18, il 4,1% fra i 18 e i 24, il 22,4% fra i 25 e i 44, il 18,4% fra i 45 e i 64, mentre infine il 28,6% era al di sopra dei 65 anni di et\u00e0. L'et\u00e0 media della popolazione era di 44 anni. Per ogni 100 donne residenti vivevano 81,5 maschi."}
{"id": "2661139", "revid": "287204", "url": "https://it.wikipedia.org/wiki?curid=2661139", "title": "Matias Ezequiel Schelotto", "text": ""}
{"id": "2661140", "revid": "767487", "url": "https://it.wikipedia.org/wiki?curid=2661140", "title": "Geoffrey Bradford", "text": "Carriera.\nClub.\nHa giocato dal 1949 al 1964 solo con i Bristol Rovers, segnando 242 reti in 462 presenze.\nNazionale.\nIl 2 ottobre 1955 ha giocato una partita con la Nazionale inglese, contro la Danimarca, segnando il goal del 5-1."}
{"id": "2661142", "revid": "599013", "url": "https://it.wikipedia.org/wiki?curid=2661142", "title": "Peter Graulund", "text": ""}
{"id": "2661145", "revid": "767487", "url": "https://it.wikipedia.org/wiki?curid=2661145", "title": "Hansboro", "text": "Hansboro \u00e8 un centro abitato (\"city\") degli Stati Uniti d'America, situato nella Contea di Towner, nello Stato del Dakota del Nord. Nel censimento del 2000 la popolazione era di 8 abitanti. La citt\u00e0 \u00e8 stata fondata nel 1905.\nGeografia fisica.\nSecondo i rilevamenti dell'United States Census Bureau, la localit\u00e0 di Hansboro si estende su una superficie di 0,50\u00a0km\u00b2, tutti occupati da terre.\nPopolazione.\nSecondo il censimento del 2000, a Hansboro vivevano 8 persone, ed era presente un unico gruppo familiare. La densit\u00e0 di popolazione era di 16,5 ab./km\u00b2. Nel territorio comunale si trovavano 13 unit\u00e0 edificate. Per quanto riguarda la composizione etnica degli abitanti, il 100% era bianco.\nPer quanto riguarda la suddivisione della popolazione in fasce d'et\u00e0, il 37,5% era al di sotto dei 18, il 12,5% fra i 18 e i 24, lo 0% fra i 25 e i 44, il 25,0% fra i 45 e i 64, mentre infine il 12,5% era al di sopra dei 65 anni di et\u00e0. L'et\u00e0 media della popolazione era di 33 anni. Per ogni 100 donne residenti vivevano 60,0 maschi."}
{"id": "2661150", "revid": "767487", "url": "https://it.wikipedia.org/wiki?curid=2661150", "title": "ABN AMRO World Tennis Tournament 1988", "text": "L'ABN AMRO World Tennis Tournament 1988 \u00e8 stato un torneo di tennis giocato sul sintetico indoor. \n\u00c8 stata la 16\u00aa edizione del ABN AMRO World Tennis Tournament, \nche fa parte del Nabisco Grand Prix 1988.\nSi \u00e8 giocato all'Ahoy Rotterdam indoor sporting arena di Rotterdam in Olanda Meridionale, \ndall'8 al 14 febbraio 1988.\nCampioni.\nSingolare.\n Stefan Edberg ha battuto in finale Miloslav Me\u010d\u00ed\u0159, 7\u20136, 6\u20132\nDoppio.\n Patrik K\u00fchnen / Tore Meinecke hanno battuto in finale Magnus Gustafsson / Diego Nargiso, 7\u20136, 7\u20136"}
{"id": "2661154", "revid": "22475", "url": "https://it.wikipedia.org/wiki?curid=2661154", "title": "Perth (Dakota del Nord)", "text": "Perth \u00e8 un centro abitato (\"city\") degli Stati Uniti d'America, situato nella Contea di Towner, nello Stato del Dakota del Nord. Nel censimento del 2000 la popolazione era di 13 abitanti. La citt\u00e0 \u00e8 stata fondata nel 1897.\nGeografia fisica.\nSecondo i rilevamenti dell'United States Census Bureau, la localit\u00e0 di Perth si estende su una superficie di 0,30\u00a0km\u00b2, tutti occupati da terre.\nPopolazione.\nSecondo il censimento del 2000, a Perth vivevano 13 persone, ed erano presenti 2 gruppi familiari. La densit\u00e0 di popolazione era di 38 ab./km\u00b2. Nel territorio comunale si trovavano 6 unit\u00e0 edificate. Per quanto riguarda la composizione etnica degli abitanti, il 100% era bianco.\nPer quanto riguarda la suddivisione della popolazione in fasce d'et\u00e0, il 38,5% era al di sotto dei 18, il 15,4% fra i 18 e i 24, lo 0% fra i 25 e i 44, il 23,1% fra i 45 e i 64, mentre infine il 7,7% era al di sopra dei 65 anni di et\u00e0. L'et\u00e0 media della popolazione era di 22 anni. Per ogni 100 donne residenti vivevano 62,5 maschi."}
{"id": "2661159", "revid": "110157", "url": "https://it.wikipedia.org/wiki?curid=2661159", "title": "Rocklake", "text": "Rocklake \u00e8 un centro abitato (\"city\") degli Stati Uniti d'America, situato nella Contea di Towner, nello Stato del Dakota del Nord. Nel censimento del 2000 la popolazione era di 194 abitanti. La citt\u00e0 \u00e8 stata fondata nel 1900.\nGeografia fisica.\nSecondo i rilevamenti dell'United States Census Bureau, la localit\u00e0 di Rocklake si estende su una superficie di 0,60\u00a0km\u00b2, tutti occupati da terre.\nPopolazione.\nSecondo il censimento del 2000, a Rocklake vivevano 194 persone, ed erano presenti 54 gruppi familiari. La densit\u00e0 di popolazione era di 342 ab./km\u00b2. Nel territorio comunale si trovavano 116 unit\u00e0 edificate. Per quanto riguarda la composizione etnica degli abitanti, il 95,88% era bianco, il 3,61% era nativo e lo 0,52% apparteneva a due o pi\u00f9 razze.\nPer quanto riguarda la suddivisione della popolazione in fasce d'et\u00e0, il 26,3% era al di sotto dei 18, il 3,1% fra i 18 e i 24, il 26,8% fra i 25 e i 44, il 14,4% fra i 45 e i 64, mentre infine il 29,4% era al di sopra dei 65 anni di et\u00e0. L'et\u00e0 media della popolazione era di 42 anni. Per ogni 100 donne residenti vivevano 92,1 maschi."}
{"id": "2661182", "revid": "599013", "url": "https://it.wikipedia.org/wiki?curid=2661182", "title": "Bogdan Mara", "text": ""}
{"id": "2661195", "revid": "27991866", "url": "https://it.wikipedia.org/wiki?curid=2661195", "title": "Vescovo di Zagabria", "text": ""}
{"id": "2661200", "revid": "27991860", "url": "https://it.wikipedia.org/wiki?curid=2661200", "title": "Diocesi di Zagabria", "text": ""}
{"id": "2661202", "revid": "2043609", "url": "https://it.wikipedia.org/wiki?curid=2661202", "title": "Alice di Borbone-Parma (1917-2017)", "text": "Dal suo matrimonio con il principe Alfonso di Borbone-Due Sicilie, la principessa divenne l'infanta Alice, duchessa di Calabria, e si fece naturalizzare spagnola (do\u00f1a Alicia de Borb\u00f3n-Parma y Habsburgo-Lorena). Alice era la madre del duca di Calabria (1938-2015), capo della casa reale dei Borbone-Due Sicilie e membro della famiglia reale spagnola.\nBiografia.\nInfanzia.\nAlice di Borbone-Parma era l'ottava e penultima figlia del Duca \"titolare\" di Parma e Piacenza Elia di Borbone-Parma, figlio del duca Roberto I di Parma e di sua moglie, l'Arciduchessa d'Austria Maria Anna d'Asburgo-Teschen. Dal lato materno, Alice discendeva dagli Asburgo di Teschen, un ramo che fa capo a un figlio dell'imperatore Leopoldo II, l'arciduca Carlo Luigi d'Austria, primo sovrano del ducato omonimo. In effetti, l'arciduchessa Maria Anna era la figlia dell'ultimo duca di Teschen, l'arciduca Federico, e di sua moglie, la principessa Isabella de Cro\u00ff, ci\u00f2 che fece inoltre di lei una cugina tedesca della regina Maria Cristina di Spagna, principessa di Teschen.\nAll'et\u00e0 di 5 anni la principessa Alice cominci\u00f2 ad accompagnare suo padre Elia a caccia nei domini familiari in Austria, ricevendo, all'et\u00e0 di 12 anni, il suo primo trofeo di caccia, la \"Glassh\u00fctte\". In Spagna, il paese d'origine di suo marito, \u00e8 stata una delle rare persone ad avere cacciato tutta la fauna, compresi gli orsi e le linci. Ugualmente amante dei cani, l'infanta Alice contribu\u00ec all'introduzione in Spagna del \"teckel\" e del pastore tedesco.\nMatrimonio.\nAlice spos\u00f2 il 16 aprile 1936 a Vienna nella Chiesa dei Minoriti l'Infante Alfonso Maria di Borbone-Due Sicilie. Fu l'unica dei suoi fratelli e sorelle a sposarsi. Sarebbe potuta diventare regina di Spagna se lo zio di suo marito non avesse avuto figli. Alice e suo marito ebbero tre figli, diciassette nipoti e trentotto bis-nipoti.\nRuolo in Spagna.\nZia per matrimonio del re Juan Carlos I, l'infanta Alice partecip\u00f2 a qualche attivit\u00e0 ufficiale come membro della famiglia del re (la famiglia reale allargata), soprattutto messe commemorative. Mentre l'articolo 57 della Costituzione esclude dalla successione al trono tutte le persone che non discendono da Juan Carlos, alcuni considerano che suo figlio, il duca di Calabria, possa entrare nell'ordine di successione, per via dei matrimoni infra-dinastici.\nVedovanza.\nIl marito di Alice mor\u00ec il 3 febbraio 1964 a Madrid lasciandola vedova all'et\u00e0 di quarantasette anni. Divenne un'ostinata sostenitrice delle pretese del figlio sui titoli di \"Duca di Calabria\" e sulla sua posizione di capo della Casa di Borbone-Due Sicilie. Sopravvisse a suo figlio di due anni.\nNonostante non avesse presentato alcuna rivendicazione sui suoi diritti, \u00e8 stata di diritto la cinquantaduesima Regina legittima di Navarra.\nMorte.\nAlice di Borbone-Parma mor\u00ec il 28 marzo 2017 a Madrid, all'et\u00e0 di novantanove anni. Era sopravvissuta a tutti i suoi fratelli, a tutte le sue sorelle, e al figlio. Al funerale dell'Infanta Alice, con onori di Stato e svoltisi nella cappella del Palazzo Reale di Madrid il giorno 11 maggio 2017, hanno presenziato, tra tanti, il re di Spagna Filippo VI e la regina consorte Letizia, i reali emeriti di Spagna Juan Carlos e Sofia, le infante Elena e Cristina, il nipote Pietro di Borbone-Due Sicilie, duca di Calabria e conte di Caserta, e nutrite rappresentanze dei Grandi di Spagna e dell'Ordine Costantiniano di San Giorgio. In quanto Infanta di Spagna, avrebbe potuto essere sepolta nel Monastero dell'Escorial, tuttavia, fu sepolta nel pantheon della Casa di Borbone-Parma in Austria, secondo i suoi desideri.\nPosizioni dinastiche.\nMaggiore dei discendenti di Edoardo il Confessore, re d'Inghilterra e del re Davide I di Scozia, l'infanta Alice poteva rivendicare l'eredit\u00e0 giacobita attraverso la sua trisavola, la principessa Maria Teresa di Savoia, quinta figlia del re Vittorio Emanuele I di Sardegna, il legittimo erede giacobita. In effetti, se si considera l'illegittimit\u00e0 alla luce del diritto canonico (proibizione del matrimonio al III grado di parentela), la discendenza nata dal matrimonio tra la principessa Maria Beatrice di Savoia (sorella maggiore di Maria Teresa) e il cugino tedesco, il duca Francesco IV di Modena, Alice, in qualit\u00e0 di maggiore degli eredi della principessa Maria Teresa, potrebbe pretendere i troni d'Inghilterra, di Scozia e di Francia secondo la tradizione giacobita. Tuttavia avendo la Chiesa cattolica riconosciuto valida quest'unione, il riconoscimento delle sue pretese da parte dei partigiani giacobiti resta minoritaria.\nA fine febbraio 1994, alla morte della sorella maggiore, la principessa Maria Francesca (1906-1994), l'infanta Alice divenne \"legataria fittizia\" del trono di Navarra, come erede dei re di Navarra, se si tiene conto della tradizionale legge di successione navarrese di primogenitura di preferenza maschile. Nello stesso momento, alcuni guardarono alla principessa Alice come l'erede storica dei coprincipati laici di Andorra, avendo regnato lo stesso principio di successione in questo principato fino alla fine del XIX secolo. I diritti che lei avrebbe vantato su queste corone le venivano dalla sorella unica del Conte di Chambord, la principessa Luisa d'Artois, nonna paterna del padre di Alice.\nInoltre, essendo discendente di Luigi XIV di Francia e dell'infanta Maria Teresa di Spagna, sempre secondo il principio di primogenitura di preferenza maschile, la principessa Alice di Borbone-Parma era la maggiore dei rappresentanti genealogici dei Re di Castiglia, d'Aragona, di Napoli e di Sicilia attraverso le antiche leggi di successione di questi regni.\nDiscendenza.\nLa principessa Alice ed Alfonso Maria di Borbone-Due Sicilie hanno avuto tre figli:"}
{"id": "2661203", "revid": "125645025", "url": "https://it.wikipedia.org/wiki?curid=2661203", "title": "Estate (Bruno Martino)", "text": "Estate \u00e8 un brano musicale composto dal cantante e pianista italiano Bruno Martino con testo di Bruno Brighetti, pubblicato nel 1960 come Lato A del 45 giri \"Odio l'estate/Brr... che freddo!\".\nDescrizione.\nIl brano nasce originalmente con il titolo \"Odio l'estate\", seguito da un altro singolo con il nuovo titolo \"Estate\". Dopo l'interpretazione ironica e dissacrante di un altro grande jazzista italiano, Lelio Luttazzi, che lo trasforma durante un programma televisivo in \"Odio le statue\", nelle successive riedizioni viene semplicemente intitolato \"Estate\". Col tempo la canzone \u00e8 assurta al rango di \"standard\", entrando a far parte del repertorio di numerosi interpreti internazionali.\nCover.\nTra le cover, la pi\u00f9 celebre \u00e8 probabilmente l'interpretazione che ne fece Jo\u00e3o Gilberto; altre versioni sono state incise, tra le tante, da Shirley Horn, Jon Hendricks, Toots Thielemans, Chet Baker (1983, 1988) e Chris Botti, le edizioni strumentali riarrangiate \"dal vivo\" di Michel Petrucciani (1982, 1994) e di Lynne Arriale, le prove di Chris Botti, Eliane Elias (2004), Arturo Sandoval, Joe Pass, Helen Merrill (1960) inserita nell'EP \"Helen Merrill sings Italian songs\" su etichetta RCA Italiana e nell'album del 1991 \"Helen Merrill in Italy\", orchestra diretta da Ennio Morricone, su etichetta \"Liuto Records\" e da artisti italiani come Jimmy Fontana (1960), Mia Martini (1991), Milva (1964), Anna Luana Tallarita (2007), Orietta Berti (2008), Roberta Gambarini (2009), Andrea Bocelli (2005), Sergio Cammariere (\"Blue Note\", 2007), Irene Grandi (2007), Amalia Gr\u00e8 (2003), Mina (1984), Ornella Vanoni (nel LP \"E poi... la tua bocca da baciare\", 2001), Vinicio Capossela, Giulia Ottonello, Giorgio Poi (2020), Giusy Ferreri (2009), Joe Barbieri (2013), i Selton con la rapper Priestess (2020). Nel 2009 Patrizio Buanne esegue una cover in inglese dal titolo \"Maybe This Summer\" per l'album \"Patrizio\". Nel 2014 vede confrontarsi anche Pl\u00e1cido Domingo con Martino.\nIl 7 giugno 2015 il cantante e produttore norvegese Erlend \u00d8ye pubblica la sua versione di \"Estate\"."}
{"id": "2661206", "revid": "339392", "url": "https://it.wikipedia.org/wiki?curid=2661206", "title": "Premyslydi", "text": ""}
{"id": "2661208", "revid": "1000907", "url": "https://it.wikipedia.org/wiki?curid=2661208", "title": "Assonema", "text": "La parte interna di un ciglio \u00e8 detta assonema ed \u00e8 costituito da una membrana che racchiude nove coppie di microtubuli alla periferia pi\u00f9 2 microtubuli non accoppiati al centro. Questa struttura \u00e8 detta 9+2 e si ritrova in quasi tutte le forme di ciglia e flagelli eucariotici, dai protozoi all'uomo.\nL'assonema \u00e8 un insieme di microtubuli rettilinei disposti parallelamente e divisi in 2 gruppi: una coppia di microtubuli centrali avvolti da nove coppie di microtubuli disposti concentricamente alla coppia centrale.\nI 2 microtubuli centrali guardati in sezione trasversale hanno un profilo decisamente circolare con un diametro di 25\u00a0nm e una parete di 4-5\u00a0nm di spessore. Essi decorrono isolati in quanto tra i due vi \u00e8 un piccolo spazio, sono circondati da una guaina ad andamento elicoidale.\nLe nove coppie periferiche sono costituite da 2 microtubuli di diversa dimensione di cui uno \u00e8 completo e uno consta invece di 10-11 unit\u00e0 di tubulina, a differenza delle 13 canoniche. La struttura del microtubulo B(incompleto) \u00e8 comunque completa, perch\u00e9 per tutta la lunghezza del ciglio decorre addossato al microtubulo completo(A), che si presenta inoltre come quello pi\u00f9 vicino alla coppia centrale.\nOsservando le 9 coppie in sezione trasversale il loro profilo appare ellissoidale, ogni coppia di microtubuli dista da quella contigua 50\u00a0nm.\nIl microtubulo A porta 2 \"braccia dineiniche\", costituite appunto dalla proteina motrice dineina, che risultano per\u00f2 assenti alla base del ciglio, queste braccia partono dal microtubulo A verso il microtubulo B della coppia contigua e mediano il movimento di una coppia di microtubuli sull'altra; questo microtubulo ha inoltre un collegamento alla guaina che circonda i 2 microtubuli liberi e un atrio, costituito da un filamento della proteina nexina che lo collega al microtubulo A della coppia vicina. Le dineine si muovono verso l'estremit\u00e0 negativa di un microtubulo. In questa situazione per\u00f2 il movimento dei microtubuli \u00e8 ostacolato dalla presenza della nexina. Anzich\u00e9 uno scorrimento di una coppia di microtubuli sull'altra, si ha un ripiegamento di tutta la struttura."}
{"id": "2661210", "revid": "27992073", "url": "https://it.wikipedia.org/wiki?curid=2661210", "title": "Galleria regionale siciliana &quot;Palazzo Abatellis&quot;", "text": ""}
{"id": "2661211", "revid": "486946", "url": "https://it.wikipedia.org/wiki?curid=2661211", "title": "Ossu! Kaette kita Son Goku to nakama-tachi", "text": ""}
{"id": "2661215", "revid": "339392", "url": "https://it.wikipedia.org/wiki?curid=2661215", "title": "Politologi", "text": ""}
{"id": "2661219", "revid": "1543377", "url": "https://it.wikipedia.org/wiki?curid=2661219", "title": "Rudy Goldin", "text": "Carriera.\n\u00c8 tra i migliori delfinisti italiani, da molti anni sale sul podio ai campionati italiani sia nei 50 che nei 100\u00a0m farfalla, distanze dove ha anche ottenuto il primato italiano; a livello internazionale ha dato il suo contributo soprattutto nelle staffette miste, dove ha vinto la medaglia di bronzo agli europei in vasca da 25 metri nel 2006 con Cesare Pizzirani, Alessandro Terrin e Filippo Magnini, e nel 2009 una d'argento alle universiadi e una di bronzo ai giochi del mediterraneo.\nPalmar\u00e8s.\nCampionati italiani.\n9 titoli individuali e 1 in staffette, cos\u00ec ripartiti:\n\"nd = non disputata\""}
{"id": "2661220", "revid": "81484", "url": "https://it.wikipedia.org/wiki?curid=2661220", "title": "Willy il principe di Bel Air", "text": ""}
{"id": "2661221", "revid": "767487", "url": "https://it.wikipedia.org/wiki?curid=2661221", "title": "Benjamin Darvill", "text": "\u00c8 stato il chitarrista e suonatore di armonica della band canadese Crash Test Dummies. Dal 1999 ha lasciato il gruppo per formare la one man band Son of Dave.\nBiografia.\nDarvill nacque a Winnipeg, Manitoba, in Canada. Tra gli artisti musicali che lo ispirarono ci fu soprattutto James Cotton.\nNel 1989 si un\u00ec alla band Crash Test Dummies in cui suonava la chitarra, l'armonica e il mandolino. Nel 1998 si trasfer\u00ec a Londra e vi rimase per molti anni. Nel 1999 lasci\u00f2 la band per formare la one man band chiamata \"Son of Dave\".\nNel 2000 incise l'album \"01\", un \"misto di blues vecchio stile con ritmi techno e qualcos'altro in mezzo\". Nel 2006 incise l'album \"02\", un \"misto di blues \"prendi una balla di cotone\" con beat box, folk, funk e anche del R&amp;B moderno.\nIl 22 marzo 2010 Son of Dave ha pubblicato l'album \"Shake a Bone\""}
{"id": "2661225", "revid": "1564499", "url": "https://it.wikipedia.org/wiki?curid=2661225", "title": "Santuario italico di Schiavi d'Abruzzo", "text": "Il santuario italico \u00e8 un'area archeologica nella provincia di Chieti, in Italia.\nSi tratta di un santuario sannita del II secolo a.C. situato in localit\u00e0 Colle della Torre, nel comune di Schiavi d'Abruzzo. Il primo impianto dell'area sacra risale agli inizi del II secolo a.C. (tempio maggiore e muro di terrazzamento). Il santuario venne ampliato agli inizi del I secolo a.C. con un secondo tempio. L'utilizzo, seppur in maniera sporadica, \u00e8 attestato fino al IV secolo d.C. e sono stati rinvenute ceramiche che attestano una frequentazione fino in epoca medievale. Nel XIV secolo una frana ne segn\u00f2 il definitivo abbandono.\nNel 1955 \u00e8 stata rinvenuta nei pressi una necropoli con tombe a cappuccina e nel 1997 ne \u00e8 stata trovata un'altra con tombe a fossa risalente al IX-VI secolo a.C., con le sepolture in seguito distrutte da tombe ad incenerazione del II-I secolo a.C.\nStruttura.\nIl santuario \u00e8 impiantato su una terrazza sostenuta da un muro in opera poligonale e in blocchi squadrati sul lato occidentale. Sulla terrazza sorse un primo tempio di maggiori dimensioni (21 x 11 m), con quattro colonne in pietra sulla fronte e dotato di un podio, accessibile dalla scalinata frontale. Il fregio del tempio era rivestito da lastre in terracotta, rinvenute negli scavi. Successivamente vi sorse un secondo tempio minore (13,30 x 7,40 m), privo di podio, davanti al quale era presente un altare. La cella conserva il pavimento in signino decorato con tessere di mosaico bianche. Presso il tempio minore \u00e8 stata trovata nel 1971 una stipe votiva con materiale risalente al III-II secolo a.C."}
{"id": "2661227", "revid": "1005847", "url": "https://it.wikipedia.org/wiki?curid=2661227", "title": "Assemblea nazionale serba", "text": ""}
{"id": "2661233", "revid": "339392", "url": "https://it.wikipedia.org/wiki?curid=2661233", "title": "Missile TOR", "text": ""}
{"id": "2661234", "revid": "268995", "url": "https://it.wikipedia.org/wiki?curid=2661234", "title": "Dipartimenti della Costa d'Avorio", "text": "I dipartimenti della Costa d'Avorio sono la suddivisione di terzo livello della Costa d'Avorio, dopo i distretti e le regioni, e ammontano a 109. I dipartimenti rappresentano la suddivisione di secondo livello."}
{"id": "2661236", "revid": "1305772", "url": "https://it.wikipedia.org/wiki?curid=2661236", "title": "DC4", "text": ""}
{"id": "2661240", "revid": "599013", "url": "https://it.wikipedia.org/wiki?curid=2661240", "title": "George Bray", "text": "Carriera.\nClub.\nHa giocato dal 1938 al 1952 segnando 8 reti in 241 partite."}
{"id": "2661243", "revid": "438096", "url": "https://it.wikipedia.org/wiki?curid=2661243", "title": "Alessandro D'Onofrio", "text": ""}
{"id": "2661250", "revid": "731511", "url": "https://it.wikipedia.org/wiki?curid=2661250", "title": "Erennio Gammieri", "text": "Figlio di Luigi e di Francesca Gravina. Dotato di spiccato orecchio musicale e di buona tonalit\u00e0 di voce, fin da ragazzo entra nel \"Real Collegio San Pietro a Majella\" di Napoli, dove studia canto, solfeggio e pianoforte. Successivamente segue un corso di formazione in composizione con i maestri Gennaro Parisi e Carlo Conti ed \u00e8 ammesso a cantare in orchestra. Nel 1859 conosce una nobile napoletana, la contessa Graziosi e si trasferisce a San Pietroburgo dove riceve l'incarico di \"Maestro concertatore\" al teatro Imperiale, conquistando subito il pubblico esigente e colto della capitale russa. Molte le opere composte dal Gammieri: \"Tommaso Chatterton\" 1867; \"L'assedio di Firenze\", opera tratta dal romanzo di G. Guerrazzi e libretto di Michelangelo Pinto; \"Niccol\u00f2 dei Lapi\", dramma lirico di notevole successo; oltre a numerosissime composizioni per pianoforte ed orchestra ed una sonata per pianoforte e violino."}
{"id": "2661253", "revid": "89688", "url": "https://it.wikipedia.org/wiki?curid=2661253", "title": "Rintarou", "text": ""}
{"id": "2661255", "revid": "247222", "url": "https://it.wikipedia.org/wiki?curid=2661255", "title": "The Well Below the Valley", "text": "The Well Below the Valley \u00e8 il secondo album del gruppo musicale irlandese Planxty, pubblicato dall'etichetta discografica Polydor Records nel 1973 a distanza di qualche mese dal loro disco d'esordio."}
{"id": "2661260", "revid": "767487", "url": "https://it.wikipedia.org/wiki?curid=2661260", "title": "Shahrest\u0101n di Dehloran", "text": "Lo shahrest\u0101n di Dehloran (farsi \u0634\u0647\u0631\u0633\u062a\u0627\u0646 \u062f\u0647\u0644\u0631\u0627\u0646) \u00e8 uno dei 9 \"shahrest\u0101n\" della provincia di Ilam, il capoluogo \u00e8 Dehloran. Lo shahrest\u0101n \u00e8 suddiviso in 3 circoscrizioni (\"bakhsh\"): "}
{"id": "2661262", "revid": "93556", "url": "https://it.wikipedia.org/wiki?curid=2661262", "title": "Jumeirah", "text": "Jumeirah () \u00e8 una zona residenziale costiera a Dubai, negli Emirati Arabi Uniti, principalmente composta da abitazioni a luogo privato. \u00c8 una zona costosa con grandi case unifamiliari e case di citt\u00e0 pi\u00f9 modeste costruite in una variet\u00e0 di stili architettonici. La zona \u00e8 popolare con gli immigrati che lavorano nell'emirato ed \u00e8 familiare a molti turisti in visita a Dubai.\nStoricamente, gli arabi che vivevano a Jumeirah, erano pescatori di perle e commercianti. In tempi moderni (dal 1960 in poi) Jumeirah \u00e8 stata la principale area per gente occidentale, ma l'enorme espansione dell'emirato, a partire dal 1995, ha visto una crescita dello sviluppo immobiliare in tutta Dubai. Jumeirah \u00e8 una delle zone pi\u00f9 esclusive della citt\u00e0, e questo ha portato all'uso del nome Jumeirah come un marchio che significa esclusivit\u00e0 (ad esempio il \"Jumeirah Beach Hotel\" e \"Jumeirah Beach Club\"). La famiglia regnante di Dubai ha chiamato la loro catena di hotel \"Jumeirah\" (ex \"Jumeirah International\"). \nIn tutto il quartiere vi sono hotel super-lusso a partire dalle 4 fino alle 7 stelle, compreso il Burj Al Arab che \u00e8 stato costruito su un'isola artificiale a pochi metri dalla costa. \u00c8 stato anche stimato che l'area di Jumeirah \u00e8 la pi\u00f9 frequentata da macchine di lusso. Infatti per tutto il quartiere, sono visibili tante macchine lussuose quante sono quelle di Montecarlo. A Jumeirah si trovano parecchie Rolls Royce, Aston Martin, Bentley, Lamborghini, Ferrari, Porsche, Mercedes McLaren, Bugatti e moltissime altre e in grande quantit\u00e0 per tutta l'area di Dubai. Altre macchine sportive sono visibili nel parcheggio principale del Burj al-Arab, mentre molte altre sono visibili anche al Motor Show di Dubai situato tra le Emirates Tower e il Trade Center.\nJumeirah ha anche una moschea, la moschea di Jumeirah, che \u00e8 aperta anche ai non-musulmani.\nRecentemente un complesso chiamato Madinat Jumeirah \u00e8 stato aperto al pubblico. Si compone di un centro commerciale architettonicamente interessante con shopping, due lussuosi hotel a cinque stelle, e con zone residenziali. \u00c8 pubblicizzato come il compendio di \"ospitalit\u00e0 araba a Dubai\"."}
{"id": "2661263", "revid": "287204", "url": "https://it.wikipedia.org/wiki?curid=2661263", "title": "Leone Tornicio", "text": "Biografia.\nLeone Tornicio nacque ad Adrianopoli e discendeva dall'illustre famiglia nobile armena o georgiana dei \"Tornikios\". Era imparentato con l'Imperatore Costantino IX Monomaco, il quale lo favor\u00ec nominandolo \"dux\" e \"strategos\" di un \"thema\" sulla frontiera orientale (o Melitene secondo Michele Attaliate o l'Iberia secondo Michele Psello). Nonostante i favori ricevuti, Tornicio appoggiava la sorella di Costantino IX, Euprepia, che si opponeva alla politica dell'Imperatore.\nDurante il mandato di Leone in oriente, scoppi\u00f2 una rivolta dell'esercito di Tracia, che aveva i propri quartieri generali ad Adrianopoli, a 240 km a ovest della capitale Costantinopoli. Temendo la popolarit\u00e0 di Tornicio tra l'aristocrazia militare, Costantino lo richiam\u00f2 rapidamente a Costantinopoli dove lo costrinse alla tonsura ma lo lasci\u00f2 libero. Approfittando dello stato di libert\u00e0, fugg\u00ec dalla capitale per recarsi ad Adrianopoli il 14 settembre 1047, dove fu proclamato imperatore dall'esercito in rivolta e avanz\u00f2 alla volta di Costantinopoli. L'imperatore Costantino IX Monomaco, nonostante la sua cattiva salute, condusse di persona la difesa della capitale dell'impero bizantino radunando l'esercito dei themata orientali. L'assedio della capitale dur\u00f2 dal 25 al 28 settembre 1047 ma fu respinto. Abbandonato da molti suoi seguaci, Leone fu catturato e accecato il 25 dicembre e da questo momento non ci sono pi\u00f9 sue notizie."}
{"id": "2661269", "revid": "767487", "url": "https://it.wikipedia.org/wiki?curid=2661269", "title": "Adzop\u00e9", "text": "Adzop\u00e9 \u00e8 una citt\u00e0 della Costa d'Avorio situata nel distretto di Lagunes ed \u00e8 capoluogo della regione di La M\u00e9 e dell'omonimo dipartimento."}
{"id": "2661275", "revid": "1573940", "url": "https://it.wikipedia.org/wiki?curid=2661275", "title": "Shahrest\u0101n di Eyvan", "text": "Lo shahrest\u0101n di Eyvan (farsi \u0634\u0647\u0631\u0633\u062a\u0627\u0646 \u0627\u06cc\u0648\u0627\u0646) \u00e8 uno dei 9 \"shahrest\u0101n\" della provincia di Ilam, il capoluogo \u00e8 Eyvan. Lo shahrest\u0101n \u00e8 suddiviso in 2 circoscrizioni (\"bakhsh\"): "}
{"id": "2661282", "revid": "767487", "url": "https://it.wikipedia.org/wiki?curid=2661282", "title": "Locomotive FCE 1-12", "text": "Le locomotive a vapore gruppo 1 \u00f7 12 erano un gruppo di locotender a tre assi, alimentate a carbone, che la Ferrovia Circumetnea acquis\u00ec per il servizio sulla propria linea a scartamento ridotto.\nStoria.\nLe prime due locomotive vennero ordinate nel 1888 all'industria inglese Hawthorn Leslie and Company di Newcastle anche perch\u00e9 il costruttore e titolare dell'impresa Robert Trewhella che proveniva dall'Inghilterra ne aveva necessit\u00e0 immediata. Le locomotive, numerate n. 1 e n. 2, vennero costruite e consegnate nel 1890. Successivamente venne perfezionato un ordinativo per ulteriori 10 unit\u00e0 alla ingegnere Ernesto Breda &amp; C di Milano che proprio in quegli anni si era messa in luce nella produzione di locomotive; queste vennero consegnate entro il 1894. La dotazione iniziale di mezzi di trazione fu quindi di 12 locomotive che, com'era uso fare a quel tempo, ebbero ciascuna un proprio nome mutuato dai centri serviti dalla ferrovia.\nAlcuni anni dopo data la necessit\u00e0 di rotabili di trazione venne costruita nell'officina di Catania-Borgo un'altra locomotiva uguale alle precedenti \"Breda\" utilizzando parte delle proprie scorte di ricambi; la locomotiva, che ebbe il numero 13, venne \"battezzata\" con il nome cittadino:\"Catania\".\nAlcune locomotive iniziarono ad essere accantonate gi\u00e0 nel corso della dieselizzazione dell'anteguerra, altre dopo la seconda guerra mondiale e via via fino alla fine degli anni sessanta quando cess\u00f2 il servizio merci sulla linea. Del gruppo \u00e8 sopravvissuta, non atta al servizio, solo la n. 10 \"Mascali\".\nCaratteristiche.\nLe locomotive erano a semplice espansione, con motore a 2 cilindri esterni e distribuzione \"Joy\" a cassetto piano, a 3 assi accoppiati e del tipo locotender. Erano munite di freno Westinghouse con freno di stazionamento a mano. Le dieci locomotive, dalla 3 alla 12, costruite in Italia dalla Breda erano munite di una pompa dell'aria Westinghouse posta a destra, a fianco del camino."}
{"id": "2661286", "revid": "169529", "url": "https://it.wikipedia.org/wiki?curid=2661286", "title": "Giusy La Piana", "text": "Biografia.\nNel 2007 ha esordito nella saggistica con \"L'Impero dei Pizzini \u2013 La carriera criminale di Bernardo Provenzano\". Ha firmato inoltre: \"Caro Presidente \u2013 Scuola e lavoro per battere la mafia\" volume pubblicato su iniziativa della Presidenza della Camera dei Deputati. Ha condotto ricerche in ambito accademico su \"Cultura, scrittura e strategie di comunicazione mafiosa\". Nel 2010, ha pubblicato, per SBC Edizioni, il saggio \"Strategie di comunicazione mafiosa\", un'originale analisi del linguaggio e del comportamento mafioso sotto il profilo criminologico-comunicativo.\nDottoressa in Scienze della Comunicazione, Giusy La Piana \u00e8 anche criminologa della Societ\u00e0 Italiana di Criminologia, specializzata in strategie di comunicazione umana, psicologia investigativa, giudiziaria e penitenziaria. In qualit\u00e0 di esperto di strategia della comunicazione \u00e8 componente del Centro Studi in Scienze Criminologico Forensi dell'AMI di Roma.\nDocente di comunicazione, scrittura creativa e professionale (per scuole superiori e corsi di alta formazione) ha ricevuto, per le sue attivit\u00e0 di autore e comunicatore, Encomio Solenne della Provincia Regionale di Palermo, \u201cPremio Innovazione nei Servizi Sociali\u201d e \u201cAttestazione di merito\u201d dal Comune di Bagheria per l'impegno profuso nel campo della sociologia cognitiva del fenomeno mafioso. Scrive per il gruppo editoriale \"L'Espresso\" ed \u00e8 consulente di comunicazione pubblica ed istituzionale per attivit\u00e0 a rilevanza nazionale.\nNel 2016 ha pubblicato \"Fare del male non mi piace - La carriera criminale di Bernardo Provenzano,\" con Castelvecchi Editore. "}
{"id": "2661287", "revid": "287204", "url": "https://it.wikipedia.org/wiki?curid=2661287", "title": "Tomas Jun", "text": ""}
{"id": "2661289", "revid": "287204", "url": "https://it.wikipedia.org/wiki?curid=2661289", "title": "Werner Kramer", "text": ""}
{"id": "2661291", "revid": "767487", "url": "https://it.wikipedia.org/wiki?curid=2661291", "title": "Dan Roberts", "text": "\u00c8 stato il bassista della band canadese Crash Test Dummies. \u00c8 anche fratello di Brad Roberts, cantante della band.\nBiografia.\nRoberts si un\u00ec ai Dummies dopo aver ascoltato alcuni demo del fratello, poco prima che incidessero l'album \"The Ghosts That Haunt Me\".\nNel 2002 suon\u00f2 insieme a Ellen Reid nel tour dell'album \"Cinderellen\" e suon\u00f2 anche nell'album \"Jingle All the Way\". L'ultima collaborazione con la band risale all'album \"Puss 'n' Boots\". Dan continu\u00f2 a suonare con la band solo nei tour e si riunir\u00e0 con loro nel tour per l'album \"Oooh La La!\", quindi, a differenza di Benjamin Darvill e di Mitch Dorge, non ha mai lasciato ufficialmente il gruppo.\nTra i suoi interessi ci sono la fotografia e la cucina."}
{"id": "2661295", "revid": "1573940", "url": "https://it.wikipedia.org/wiki?curid=2661295", "title": "Shahrest\u0101n di Ilam", "text": "Lo shahrest\u0101n di Ilam (in farsi \u0634\u0647\u0631\u0633\u062a\u0627\u0646 \u0627\u064a\u0644\u0627\u0645) \u00e8 uno dei 9 \"shahrest\u0101n\" della provincia di Ilam. Il capoluogo \u00e8 Ilam ed \u00e8 suddiviso in 2 circoscrizioni (\"bakhsh\"): "}
{"id": "2661299", "revid": "1714743", "url": "https://it.wikipedia.org/wiki?curid=2661299", "title": "Margherita di Savoia (1439-1483)", "text": "Biografia.\nNel dicembre del 1458 spos\u00f2 a Casale Giovanni IV Paleologo, Marchese del Monferrato (1413-1464), figlio di Gian Giacomo Paleologo e di Giovanna di Savoia. Giovanni era un condottiero al servizio della Repubblica di Venezia contro il ducato di Milano. Margherita port\u00f2 in dote 100.000 scudi ricevendo in cambio Trino, Morano sul Po, Borgo San Martino e Mombaruzzo. Ella rimase vedova il 19 gennaio 1464.\nDue anni e mezzo dopo, il 12 luglio 1466, Margherita and\u00f2 sposa a Pietro II di Lussemburgo, conte di Saint-Pol, di Brienne, di Ligny, di Marle e di Soissons, figlio di Luigi di Lussemburgo, conte di Saint-Pol, e di Giovanna di Bar, contessa di Marle e Soissons.\nAlla sua morte Margherita fu sepolta nell'Abbazia di Happlaincourt.\nMatrimonio e discendenza.\nDa Giovanni IV Paleologo ebbe tre figli:\nDa Pietro II Margherita ebbe cinque figli:\nTra la sua discendenza, attraverso la figlia Maria di Lussemburgo, si annoverano la regina Maria Stuarda ed il re di Francia Enrico IV."}
{"id": "2661302", "revid": "55935", "url": "https://it.wikipedia.org/wiki?curid=2661302", "title": "Principio di legittimit\u00e0", "text": ""}
{"id": "2661307", "revid": "245306", "url": "https://it.wikipedia.org/wiki?curid=2661307", "title": "Antalgici", "text": ""}
{"id": "2661311", "revid": "339392", "url": "https://it.wikipedia.org/wiki?curid=2661311", "title": "Cure termali", "text": ""}
{"id": "2661314", "revid": "28406", "url": "https://it.wikipedia.org/wiki?curid=2661314", "title": "Alessio Xiphia", "text": ""}
{"id": "2661317", "revid": "1573940", "url": "https://it.wikipedia.org/wiki?curid=2661317", "title": "Ma Wenge", "text": ""}
{"id": "2661320", "revid": "989706", "url": "https://it.wikipedia.org/wiki?curid=2661320", "title": "Stddef.h", "text": "stddef.h (\"standard definition header\") \u00e8 un file d'intestazione compreso nella libreria standard del C che definisce le macro NULL e offsetof e i tipi ptrdiff_t, wchar_t, e size_t.\nInclusione.\nIn C, l'header file \"stddef.h\", si include scrivendo:\nIn C++, invece si include l'header file \"cstddef\", scrivendo:\nNamespace.\nL'header file \"stddef.h\" mette le sue definizioni in ambito globale; l'header file \"cstddef\" mette invece size_t e ptrdiff_t nel namespace \"std\".\nNULL.\n\u00c8 una macro che viene espansa in un puntatore a null costante.\nPu\u00f2 essere definito come ((void*)0), 0 oppure 0L (zero Long) a seconda del compilatore e del linguaggio.\noffsetof(tipo, membro).\nUna macro funzionale usata per determinare l'offset in byte del campo membro di una struct del tipo indicato.\nEsempio:\ntypedef struct provola\n int peso;\n char colore;\n} PROVOLA;\nint main()\n ...\n printf(\"%d\",offsetof(PROVOLA,colore));\nIl programma sopra stampa su schermo il numero di byte a partire dal quale si trova colore; se ad esempio sizeof(int) vale 4 dar\u00e0 4.\nTipo size_t.\nIl tipo size_t \u00e8 il tipo appropriato per rappresentare la dimensione di oggetti che stanno in aree di memoria, e per dereferenziare gli elementi di un array. Ha una dimensione che dipende dall'implementazione; in genere ha una rappresentazione a 32 bit nei sistemi a 32 bit e una rappresentazione a 64 bit nei sistemi a 64 bit. \u00c8 unsigned. Ha una variante signed, ssize_t, definita nell'header file, \"unistd.h\" di UNIX.\nTipo wchar_t.\nSta per \"wide character type\" ed \u00e8 un tipo inteso a rappresentare un carattere generico (pi\u00f9 generico di char che rappresenta solo i caratteri del codice ASCII); \u00e8 predefinto in C++ mentre richiede l'header file \"stddef.h\" o il \"wchar.h\" in C.\nTipo ptrdiff_t.\nIl tipo ptrdiff_t serve a contenere il risultato della sottrazione tra due puntatori. Il tipo reale sottostante di ptrdiff_t varia da implementazione a implementazione."}
{"id": "2661333", "revid": "1573940", "url": "https://it.wikipedia.org/wiki?curid=2661333", "title": "Wang Tao (tennistavolista)", "text": ""}
{"id": "2661336", "revid": "486946", "url": "https://it.wikipedia.org/wiki?curid=2661336", "title": "U.S. Rugby Parabiago", "text": ""}
{"id": "2661339", "revid": "339392", "url": "https://it.wikipedia.org/wiki?curid=2661339", "title": "S. Gerardo la Porta", "text": ""}
{"id": "2661342", "revid": "2730", "url": "https://it.wikipedia.org/wiki?curid=2661342", "title": "1\u00ba Congresso degli Stati Uniti d'America", "text": "Il 1\u00ba Congresso degli Stati Uniti d'America, formato dal Senato e dalla Camera dei Rappresentanti, si riun\u00ec dal 4 marzo 1789 al 3 marzo 1791, durante i primi due anni della presidenza di George Washington, prima nella Federal Hall al 26 di Wall Street a New York e poi nella Congress Hall di Filadelfia. Con la sua prima seduta, prese ufficialmente avvio il governo federale degli Stati Uniti sotto l'egida della nuova costituzione, emanata nel 1787 (e che ancora oggi \u00e8 in vigore).\nLa ripartizione dei seggi nella Camera dei Rappresentanti si basava sulle disposizioni dell'articolo I, sezione 2, comma 3 della Costituzione degli Stati Uniti d'America. In entrambe le Camere si afferm\u00f2 la maggioranza del \"Pro-Administration Party\" (che successivamente divenne noto con il nome di Partito federalista), il primo partito politico a costituirsi nella storia degli Stati Uniti. Da questo primo Congresso vennero approvati dodici emendamenti alla Costituzione, inviati poi ai singoli Stati per la ratifica; i dieci emendamenti che passarono la procedura di ratifica sono conosciuti nel loro insieme come la Dichiarazione dei diritti (\"Bill of Rights\").\nAtti legislativi pi\u00f9 importanti approvati.\nI sessione.\nLa I sessione, dal 4 marzo 1789 al 29 settembre 1789, si tenne nella Federal Hall di New York.\nII sessione.\nLa II sessione, dal 4 gennaio 1790 al 12 agosto 1790, si tenne nella Federal Hall di New York.\nIII sessione.\nLa III sessione, dal 6 dicembre 1790 al 3 marzo 1791, si \u00e8 tenuta presso la Congress Hall di Filadelfia.\nModifiche territoriali.\n26 maggio 1790: da terre cedute dallo stato della Carolina del Nord viene creato il Territorio a sud del fiume Ohio (1 Stat. 123, ch. 14), preludio dell'incorporazione di questa area al territorio effettivo degli Stati Uniti.\nPartiti.\nDurante questo Congresso non vi furono dei veri e propri partiti. I suoi membri si organizzarono in fazioni legate da interessi comuni, che per\u00f2 sono state solo successivamente definite sulla base dell'analisi delle loro votazioni.\nSenato.\nDurante questo Congresso sono stati aggiunti due seggi per la Carolina del Nord e due seggi per il Rhode Island, dopo che questi due Stati hanno ognuno ratificato la Costituzione degli Stati Uniti.\nCamera dei Rappresentanti.\nDurante questo Congresso sono stati aggiunti cinque seggi per i rappresentanti della Carolina del Nord e uno per quello del Rhode Island, una volta che questi stati hanno ratificato la Costituzione.\nMembri.\nSenato.\nI senatori furono eletti dai legislatori dello Stato. In questo Congresso, tutti i senatori furono appena eletti, e la classe 1 significava che la loro durata si concludeva con questo Congresso, e richiedeva la rielezione nel 1790; la classe 2 significava che la loro durata si concludeva con il prossimo Congresso, e richiedeva la rielezione nel 1792, infine la classe 3 significava che la loro durata richiedeva la rielezione nel 1794.\nCambiamenti nella rappresentanza.\nCome gi\u00e0 detto in precedenza, durante questo Congresso non vi furono dei veri e propri partiti. I suoi membri si organizzarono in fazioni legate da interessi comuni, che per\u00f2 sono state solo successivamente definite sulla base dell'analisi delle loro votazioni.\nA ratificare la Costituzione per ultimi furono gli stati di New York, Carolina del Nord e Rhode Island. A causa di questo ritardo non furono in grado di inviare dei propri rappresentanti eletti all'inizio del 1\u00ba Congresso. Successivamente vennero aggiunti in tutto 6 seggi al Senato e 9 seggi alla Camera dei Rappresentanti come indicato in tabella.\nSenato.\nDurante il primo Congresso si \u00e8 avuta una dimissione, un decesso, una sostituzione con un senatore temporaneo e vennero assegnati sei nuovi seggi. La fazione Anti-Administration del Senato guadagn\u00f2 un seggio, mentre quella Pro-Administration ne guadagn\u00f2 quattro.\nCamera dei Rappresentanti.\nDurante il primo Congresso ci furono due dimissioni, un decesso e vennero attribuiti sei nuovi seggi. La fazione \"Anti-Administration\" guadagn\u00f2 tre seggi, mentre la fazione \"Pro-Administration\" ne guadagn\u00f2 due.\nComitati.\nQui di seguito si elencano i singoli comitati e i presidenti di ognuno (se disponibili)."}
{"id": "2661350", "revid": "453768", "url": "https://it.wikipedia.org/wiki?curid=2661350", "title": "Operazione Volpe d'argento", "text": "Operazione Volpe d'argento (\"Unternehmen Silberfuchs\" in tedesco) \u00e8 il nome in codice del piano di attacco tedesco per la conquista del porto di Murmansk, nell'ambito del pi\u00f9 vasto piano di attacco all'Unione Sovietica (operazione Barbarossa). Concepito inizialmente senza tenere conto di un eventuale intervento della Finlandia, a seguito della decisione di questa nazione di partecipare all'attacco all'Unione Sovietica, il piano venne rivisto e sdoppiato nelle operazioni \"Platinfuchs\" e \"Polarfuchs\".\nIl piano.\nDal punto di vista militare, il porto di Murmansk rivestiva (e riveste tuttora) una notevole importanza strategica per l'Unione Sovietica: sgombro dai ghiacci per quasi tutto l'anno, il porto era collegato alle citt\u00e0 di Mosca e Leningrado da una lunga ferrovia. A seguito della occupazione della Norvegia, i tedeschi si trovarono in posizione ideale per lanciare un attacco contro il porto, pertanto la sua conquista venne contemplata durante la preparazione del piano di attacco all'Unione Sovietica.\nUn abbozzo di piano, l'operazione \"Rentier\" (\"Renna\"), era gi\u00e0 stato tracciato subito dopo la guerra d'inverno tra Unione Sovietica e Finlandia: in caso di nuova guerra tra le due nazioni, due divisioni da montagna tedesche avrebbero dovuto attraversare il confine tra Norvegia e Finlandia ed occupare la regione di Petsamo (ed in particolare le sue miniere di nichel), per evitare che fosse occupata dai sovietici. Il piano venne rivisto e ampliato dallo Stato maggiore del generale Nikolaus von Falkenhorst (comandante delle truppe di occupazione tedesche in Norvegia), dando luogo all'operazione Silberfuchs: mentre le truppe alpine occupavano Petsamo, altre due divisioni avrebbero dovuto muovere da Salla ed interrompere la ferrovia che univa Murmansk a Mosca conquistando la citt\u00e0 di Kandalak\u0161a, per poi muovere verso il porto con un attacco a tenaglia.\nInizialmente, il piano non teneva in conto di un intervento attivo da parte dei finlandesi; tuttavia, l'ottimo comportamento delle truppe finlandesi nel recente conflitto con i sovietici, unito al desiderio del governo di Helsinki di recuperare i territori perduti, spinsero Hitler ad offrire un patto di alleanza alla Finlandia, patto che venne accettato. L'inclusione delle truppe finlandesi nel dispositivo offensivo spinse von Falkenhorst a rivedere nuovamente il piano. L'operazione Silberfuchs venne divisa in due parti, da attuare contemporaneamente: il Corpo da Montagna \"Norvegia\" del generale Eduard Dietl (composto dalla 2\u00aa e 3\u00aa Divisione da montagna tedesca, una compagnia di panzer, un battaglione di genieri, mezzo battaglione di artiglieria contraerea e un battaglione di Nebelwerfer per un totale di 27.500 uomini) avrebbe messo in atto l'operazione Platinfuchs (\"Volpe di platino\"), consistente in un attacco frontale verso Murmansk a partire da Petsamo, mentre il XXXVI Corpo d'armata tedesco del generale Hans Feige (composto dalla 169\u00aa Divisione fanteria, dalla Divisione SS \"Nord\", da due battaglioni di panzer, due di artiglieria motorizzata, due del genio e mezzo battaglione di artiglieria contraerea per un totale di 32.000 uomini) avrebbe attuato l'operazione Polarfuchs (\"Volpe Polare\"), un attacco contro Kandalak\u0161a per isolare Murmansk dal sud; il III Corpo d'Armata finlandese del generale Hjalmar Siilasvuo (costituito dalla 3\u00aa e 6\u00aa Divisione fanteria) avrebbe collaborato a \"Polarfuchs\" con un attacco sulla destra del XXXVI Corpo, mentre forze di minor conto erano schierate in appoggio a Dietl (il grosso dello sforzo finlandese era diretto pi\u00f9 a sud, in Carelia).\nLa Luftwaffe avrebbe fornito appoggio aereo con una sessantina di bombardieri in picchiata Ju 87 \"Stuka\", venti caccia, venti bombardieri e una decina di ricognitori, equamente divisi tra le due ali dell'attacco. Il generale Dietl protest\u00f2 per la decisione di condurre entrambe le operazioni contemporaneamente (fatto che a suo dire avrebbe dissipato le poche forze disponibili), ed espresse preoccupazioni per la pessima situazione logistica (i rifornimenti per il suo Corpo dovevano arrivare via mare fino a Narvik e da qui proseguire per Petsamo via terra, su strade strette ed in pessime condizioni), ma le sue rimostranze vennero accantonate.\nLe forze sovietiche schierate nella zona, riunite nella 14\u00aa Armata indipendente del generale Valerian Frolov, erano piuttosto esigue: a difesa di Murmansk vi erano due divisioni di fanteria (la 14\u00aa e 52\u00aa Divisione fucilieri) e una divisione di miliziani locali (la Divisione \"Polyarnyy\"), mentre contrapposte al XXXVI Corpo tedesco vi erano la 122\u00aa Divisione fucilieri e la 1\u00aa Divisione corazzata (con 50 carri armati), con la 104\u00aa Divisione fucilieri schierata in posizione pi\u00f9 arretrata. In appoggio a queste forze vi era la 1\u00aa Divisione aerea mista (con a disposizione 49 bombardieri, 139 caccia e 44 idrovolanti, ma incaricata di coprire un fronte che andava da Murmansk alla Carelia) e le navi della Flotta del Nord (sotto l'ammiraglio di divisione Golovko); anche la Royal Navy britannica forn\u00ec appoggio ai suoi alleati sovietici, compiendo incursioni contro il traffico navale tedesco e attacchi aerei su Kirkenes e Petsamo.\nL'operazione Platinfuchs.\nIl 22 giugno 1941 inizi\u00f2 l'attacco tedesco contro l'Unione Sovietica; subito Dietl diede avvio all'operazione Rentier, trasferendo il Corpo da Montagna \"Norvegia\" da Kirkenes a Petsamo. Il 25 giugno la Finlandia dichiar\u00f2 guerra all'Unione Sovietica, e il 29 giugno Dietl diede avvio al suo attacco contro Murmansk. Il giorno successivo, la 3\u00aa Divisione da montagna, con l'appoggio dei panzer, attravers\u00f2 il fiume Titovka aggirando le posizioni della 14\u00aa Divisione fucilieri sovietica, che immediatamente si ritir\u00f2. Il terreno impervio e la pessima rete stradale rallentarono notevolmente l'avanzata tedesca, che raggiunse la successiva linea di difesa sovietica lungo il fiume Litsa il 6 luglio. Tra il 7 e l'8 luglio i tedeschi tentarono di attraversare il Litsa, ma vennero respinti dai sovietici, mentre le navi della Flotta del Nord sbarcavano truppe alle spalle dei tedeschi. Dietl sospese l'avanzata per far fronte alla nuova minaccia e per permettere ai suoi genieri di migliorare la rete stradale. Il 12 luglio lanci\u00f2 un nuovo attacco, stabilendo una testa di ponte oltre il Litsa il giorno successivo, ma il 14 luglio la Flotta del Nord sbarc\u00f2 di nuovo truppe dietro le linee tedesche, obbligando Dietl ad arrestare l'offensiva.\nIl 24 luglio Dietl si incontr\u00f2 con von Falkenhorst, chiedendo rinforzi; solo dopo molti tentennamenti Hitler autorizz\u00f2 l'invio della 6\u00aa Divisione da montagna (in quel momento in Grecia) e di due reggimenti di fanteria dislocati in Norvegia. Le incursioni navali sovietiche e britanniche ritardarono l'afflusso dei rinforzi e resero precaria la situazione logistica del Corpo da Montagna \"Norvegia\". Dopo molti rinvii, Dietl lanci\u00f2 il suo nuovo attacco l'8 settembre, cogliendo subito qualche successo, ma senza arrivare ad uno sfondamento. La 3\u00aa divisione da montagna interruppe l'avanzata il 16 settembre, e Dietl sospese definitivamente l'offensiva il 21 settembre; l'arrivo in ottobre della 6\u00aa Divisione da montagna non miglior\u00f2 la situazione tedesca, in quanto la 2\u00aa e 3\u00aa Divisione avevano subito cos\u00ec tante perdite che fu necessario ritirarle dal fronte per riorganizzarle. Respinti alcuni contrattacchi sovietici, le truppe tedesche si posero in posizione difensiva ad appena 50\u00a0km da Murmansk.\nL'Operazione Polarfuchs.\nIl primo obbiettivo del XXXVI Corpo di Feige era la conquista di Salla, persa dai finlandesi nell'ultima guerra. Il 1\u00ba luglio inizi\u00f2 l'attacco, con la 169\u00aa Divisione sulla sinistra e la Divisione SS \"Nord\" sulla destra; quest'ultima divisione, creata originariamente per compiti di polizia in Norvegia e con scarsissima esperienza, forn\u00ec una pessima prova, venendo quasi subito arrestata dai reparti sovietici. Il 4 luglio i sovietici lanciarono un contrattacco contro la \"Nord\", che si sband\u00f2 ripiegando in disordine; il contrattacco venne fermato dalle riserve tedesche, ma Feige chiese e ottenne che la \"Nord\" venisse ritirata dal fronte e sostituita con reparti pi\u00f9 efficienti. La 6\u00aa Divione fanteria finlandese venne trasferita da III Corpo finlandese al XXXVI Corpo, prendendo il posto della \"Nord\". Il 6 luglio la 169\u00aa Divisione riprese l'offensiva con l'appoggio dei panzer; la presenza dei carri, obbligati a transitare solo sulle strade, fu pi\u00f9 un peso che un aiuto, ma la divisione riusc\u00ec a prendere Salla, mentre la 122\u00aa Divisione fucilieri sovietica si ritirava verso est, venendo sostituita sulla linea del fronte dalla 104\u00aa Divisione fucilieri. Manovrando la 169\u00aa Divisione sulla sinistra e la 6\u00aa Divisione finlandese sulla destra, Feige riusc\u00ec ad accerchiare la 104\u00aa e la 122\u00aa Divisione presso Kayrala, ma il 22 agosto i sovietici riuscirono a rompere l'accerchiamento, abbandonando per\u00f2 tutti i carri e l'armamento pesante. La 169\u00aa Divisione e la 6\u00aa finlandese proseguirono l'attacco senza i panzer (troppo pesanti per le strade della regione), conquistando la citt\u00e0 di Allakurtii il 1\u00ba settembre; le truppe sovietiche si ritirarono oltre il fiume Voytayoki, dove stabilirono una solida linea difensiva.\nAnche in questo caso, Feige fu costretto a sospendere l'attacco per via delle forti perdite subite e della pessima situazione logistica; i panzer erano inutilizzabili per via del terreno, e l'appoggio aereo era inefficiente per via delle condizioni meteo, in rapido peggioramento. Feige rinvi\u00f2 di volta in volta la ripresa dell'offensiva, limitandosi ad inviare reparti della \"Nord\" in appoggio al III Corpo finlandese, che aveva ottenuto buoni risultati con un'offensiva in direzione di Kasten'ga; l'arrivo di rinforzi per i sovietici (l'88\u00aa Divisione fucilieri) blocc\u00f2 per\u00f2 anche questo attacco sul finire di agosto. La direttiva del F\u00fchrer del 22 settembre stabil\u00ec di riprendere l'offensiva verso Kandalak\u0161a non appena fosse arrivata in zona la 163\u00aa Divisione fanteria tedesca (in quel momento impiegata in Carelia), ma i ritardi impedirono a Feige di muoversi; una nuova direttiva di Hitler del 10 ottobre cancell\u00f2 ogni ulteriore attacco, dichiarando che il fronte principale sovietico era ormai al collasso. Unit\u00e0 finlandesi continuarono ad avanzare fino a bloccarsi a 60\u00a0km dalla linea ferroviaria, poi entrambe le parti si fermarono stabilendo posizioni difensive.\nConclusione.\nLa direttiva del F\u00fchrer del 10 ottobre pose di fatto fine all'operazione. Il terreno impervio, la pessima situazione delle strade e la tenace resistenza sovietica avevano portato al sostanziale fallimento dell'operazione; il porto di Murmansk, nonostante numerosi raid aerei tedeschi, rimase operativo per tutta la guerra, divenendo una delle principali vie di rifornimento per gli aiuti degli Alleati all'Unione Sovietica (in base alla Legge Affitti e prestiti).\nSe si escludono alcune piccole offensive sovietiche nel 1942, il fronte tedesco in Lapponia rimase sostanzialmente immutato fino alla resa della Finlandia il 19 settembre 1944, quando le truppe tedesche ripiegarono in Norvegia."}
{"id": "2661351", "revid": "287204", "url": "https://it.wikipedia.org/wiki?curid=2661351", "title": "Andrea Lucchese", "text": "Biografia.\nAndrea Lucchese si \u00e8 formato, a Palermo, conseguendo la cintura nera di Kick Boxing, Karate Shotokan e Taekwondo. Oltre ad aver condotto un'intensa attivit\u00e0 agonistica nella Kick boxing, Andrea si dedica attualmente all'insegnamento della Kick boxing all\u2019interno di Vicor 149 a Palermo. \nAndrea Lucchese ha partecipato a numerose competizioni nazionali e internazionali, riportando numerosi titoli, fra cui campione mondiale W.A.K.O. (Portogallo) ed europeo W.A.K.O. (Bulgaria) distinguendosi sempre nella specialit\u00e0 Point Fight. \nHa rappresentato l\u2019Italia in Cina, al torneo internazionale Sport-Accord Combact Games, campionato del mondo tenuto a Pechino, nell'agosto 2010, ottenendo la medaglia d'oro, specialit\u00e0 Point Fight. \nCarriera sportiva.\nCAMPIONATI WAKO/FIKB SEMI-CONTACT:\nTORNEI Kick Boxing/Point Fight:\nPOSIZIONI RICOPERTE NELLA FEDEZIONE ITALIANA FIKBMS:\nAndrea Lucchese inoltre studia il Jiu jitsu brasiliano, disciplina specializzata nella lotta a terra, di cui \u00e8 stato campione italiano nella categoria cinture Viola, senior (adulti) nel 2017 a Firenze."}
{"id": "2661352", "revid": "767487", "url": "https://it.wikipedia.org/wiki?curid=2661352", "title": "Max Schmeling (film)", "text": "Max Schmeling - Eine deutsche Legende \u00e8 un film biografico e d'azione del regista tedesco Uwe Boll sulla vita dell'omonimo pugile. Il film \u00e8 uscito nelle sale cinematografiche tedesche il 7 ottobre 2010.\nTrama.\nLa trama \u00e8 incentrata, in particolare, su un incontro del pugile tedesco Max Schmeling contro Joe Louis (che \u00e8 diventato uno dei migliori 10 incontri di sempre) ma anche sulla sua vita privata.\nAmbientazione.\nLa pellicola \u00e8 stata girata interamente a Zagabria, Croazia.\nColonna sonora.\nLa colonna sonora del film \u00e8 la canzone \"Unconditional Faith\" dei Gotthard, inclusa nel album \"Need to Believe\" (2009). La scelta della band \u00e8 stata fortemente voluta dallo stesso regista, che spiega cos\u00ec il motivo:"}
{"id": "2661357", "revid": "62004", "url": "https://it.wikipedia.org/wiki?curid=2661357", "title": "Svetlana Leonidovna Boginskaja", "text": ""}
{"id": "2661359", "revid": "62004", "url": "https://it.wikipedia.org/wiki?curid=2661359", "title": "Elena L'vovna \u0160u\u0161unova", "text": ""}
{"id": "2661362", "revid": "161273", "url": "https://it.wikipedia.org/wiki?curid=2661362", "title": "VdB 88", "text": "vdB 88 \u00e8 una nebulosa a riflessione visibile nella costellazione del Cane Maggiore.\nCaratteristiche.\nSi individua sul bordo sudoccidentale della Nebulosa Gabbiano, una regione H II in cui hanno luogo fenomeni di formazione stellare; la sua posizione \u00e8 a circa 2\u00b0 a ENE di , una stella di colore arancione di quarta magnitudine. La nebulosa circonda e riceve luce e radiazione ultravioletta dalla stella bianco-azzurra di sequenza principale HD\u00a052721, di classe spettrale B2V con forti linee di emissione; la distanza, determinata tramite la misurazione della parallasse, di 1,10\u00a0mas, \u00e8 di circa 909\u00a0parsec (circa 2960 anni luce), alla stessa distanza della Nebulosa Gabbiano, con cui dunque \u00e8 fisicamente legata, e con l'associazione OB Canis\u00a0Major\u00a0OB1, posta mediamente a una distanza appena superiore. La nebulosa ha un aspetto sferico e circonda completamente la stella illuminatrice; ad essa \u00e8 apparentemente associata anche una piccola regione di gas ionizzato, di colore rossastro. Fa parte dello stesso sistema di gas della vicina nube vdB 90."}
{"id": "2661363", "revid": "47767", "url": "https://it.wikipedia.org/wiki?curid=2661363", "title": "Valerij Grigor'evi\u010d Goborov", "text": ""}
{"id": "2661365", "revid": "62004", "url": "https://it.wikipedia.org/wiki?curid=2661365", "title": "Evgenij Romanovi\u010d Gri\u0161in", "text": ""}
{"id": "2661368", "revid": "114549392", "url": "https://it.wikipedia.org/wiki?curid=2661368", "title": "Fidia Gambetti", "text": "Biografia.\nFin da giovanissimo, Gambetti si dedic\u00f2 con passione alla poesia e al giornalismo e a 16 anni pubblic\u00f2 le prime poesie e i primi articoli; nel 1930, a neanche vent'anni divenne redattore del \"Popolo di Romagna\". Dal 1931 al 1940 lavor\u00f2 come giornalista e anche direttore di diversi settimanali, a Forl\u00ec, Ravenna, Rimini (allora in Provincia di Forl\u00ec), Brescia, Asti. Partecip\u00f2 ai Littoriali del 1934 e 1935 per il giornalismo, la poesia e la critica cinematografica. In quegli anni fu attivo all'interno dei GUF (Gruppi Universitari Fascisti).\nAppartenne alle frange \"dissidenti\" del Partito Nazionale Fascista, tanto che venne sospeso dal partito nel 1935 per volont\u00e0 di Achille Starace, ma poco dopo, nel 1936 vinse il Premio \u00abPoeti del tempo di Mussolini\u00bb con \"\"Il canto dei giovani esclusi\", ripreso da diversi quotidiani fra i quali \"Il Popolo d'Italia\"\". Il 13 giugno 1940 scelse di andare come volontario in guerra rinunciando ai gradi e partendo come semplice Camicia nera.\nNel frattempo pubblic\u00f2 un libro, \"Controveleno\" che piacque molto anche ad Ezra Pound, che scrisse: \u00abho ricevuto in questi giorni il volume di Fidia Gambetti, \"Controveleno\", libro di dottrina e pi\u00f9 che di dottrina, di fede e di stile fascista, di fascista nato. [...] Ecco un libro senza paura. Un libro che delinea e riafferma delle verit\u00e0 che abbiamo capito, ma che non dobbiamo dimenticare. Un libro fascista e confuciano, dunque!\u00bb. Nel dicembre del 1942 fu preso prigioniero in Russia durante la Campagna di Russia. Durante la prigionia si avvicin\u00f2 alle idee comuniste e si iscrisse al PCI.\nDopo la guerra fu redattore de \"l'Unit\u00e0\", condirettore della rivista \"Vie nuove\", redattore capo di \"Paese Sera\". Nell'immediato dopoguerra fu redattore dell'Unit\u00e0 di Genova e poi responsabile degli Interni dell'edizione milanese dell'Unit\u00e0 e in tale veste conobbe e aiut\u00f2 molti giovani scrittori di area comunista: tra gli altri Gianni Rodari, Silvio Micheli e Marcello Venturi. Ebbe poi un momento di notoriet\u00e0 nel corso delle indagini per il cosiddetto Caso Montesi: era infatti direttore responsabile della rivista \"Vie nuove\", che pubblic\u00f2 rivelazioni che associavano il musicista Piero Piccioni all'ambiente in cui era vissuta la vittima.\nFu querelato insieme all'autore dell'articolo Marco Sforza Cesarini dal musicista (figlio del potente ministro democristiano Attilio Piccioni): Sforza Cesarini fu indotto a ritrattare e Gambetti cadde in disgrazia nel PCI. Fu relegato a direttore della pur prestigiosissima libreria \"Rinascita\", che aveva sede nello stesso edificio della direzione del PCI, in Via delle Botteghe Oscure: di questi anni ha dato testimonianza nel volume \"Dietro la vetrina a Botteghe Oscure\". \u00c8 stato testimone dall'interno dell'evoluzione di tanti giovani intellettuali dall'ammirazione per il Fascismo a posizioni democratiche e comuniste, testimoni\u00f2 di essa e degli anni seguenti (prigionia in URSS e impegno nel PCI) in una serie di opere autobiografiche.\nFu sempre nemico delle tendenza politiche interne al PCI che gli sembravano opportunistiche, \"gesuitiche\", compromissorie e fu vicino a dirigenti pi\u00f9 \"intransigenti\" come Pietro Secchia, Edoardo D'Onofrio, Paolo Robotti, pur non condividendone l'indulgenza verso lo stalinismo. \"Gambetti \u00e8 stato negli anni giovanili un fascista militante e, dopo la traumatica esperienza della prigionia in URSS, \u00e8 diventato un comunista militante. Sua caratteristica \u00e8 stata di aver messo in ambedue le posizioni tenute lo stesso impegno, la stessa seriet\u00e0 , la stessa esigenza di pulizia\", ha detto di lui lo storico Paolo Alatri"}
{"id": "2661369", "revid": "709565", "url": "https://it.wikipedia.org/wiki?curid=2661369", "title": "Predatore X", "text": "Il Predatore X (\"Predator X\") \u00e8 un personaggio dei fumetti creato da Craig Kyle e Christopher Yost (testi) pi\u00f9 Paco Medina (disegni), pubblicato dalla Marvel Comics. Apparso per la prima volta sulle pagine di \"New X-Men\" n. 34 (marzo 2007), \u00e8 una creatura nata in laboratorio e caratterizzata da un insaziabile fame di gene-X contenuto nel DNA mutante.\nBiografia del personaggio.\nLa caduta di Mercury.\nScoperto il piano di Emma Frost per obbligare Laura ad abbandonare l'istituto, Cessily decide di portare l'amica a prendere un caff\u00e8 a Salem Center. Durante la conversazione il locale viene fatto esplodere dagli agenti di Facility guidati da Kimura, precedente addestratrice di X-23, che riescono a catturare Cessily e a stordire Laura. Imprigionata in una capsula, a Cessily viene spiegato che ci\u00f2 che Facility vuole da lei sono alcuni campioni della sua pelle di metallo liquido da applicare ad un non ben specificato numero di creature denominate \"Predatore X\", commissionati dai Purificatori di Stryker. Soccorsa da Laura, Satiro e gli X-Men, Cessily riesce a reinglobare la pelle sottrattale da due Predatori mentre un terzo prende la via della fuga.\nMessiah Complex.\nRintracciato il Predatore X fuggito, Matthew Risman diede l'ordine d'indirizzarlo alla volta di Dust in modo da ucciderla. Tuttavia, durante la strada verso lo Xavier Institute la creatura avverte l'odore del mutante per il quale era stato creato e si dirige alla volta dell'Alaska. Giunto a Cooperstown, luogo di nascita del primo mutante dopo la decimazione dell'M-Day, si ciba del gene-X contenuto nei cadaveri dei due Marauders Blockbuster e Prism. Ripresa la sua ricerca, divora un ignoto mutante canadese e poi si ciba di Peepers. Giunto finalmente allo Xavier Institute viene affrontato da Dust, Mercury e Rockslide che tuttavia riesce facilmente ad aggirare per entrare nell'edificio dove si appresta a divorare Indra per venire fermato da Surge, Gentle e Corazza. Dopo aver irrotto nell'infermeria, Pixie teleporta tutti quanti sull'isola Muir, alla ricerca di Laura che da sola era riuscita ad abbattere una di quelle creature. Non appena arrivati, il Predatore uccide Vertigo e si lancia all'attacco di Cable, Alfiere e la piccola messia. Giunti sul posto, Wolverine ed X-Force riescono ad aver ragione del mostro e ad ucciderlo.\nRiapparso a fianco di Viper fra le strade di Madripoor, un nuovo Predatore X si scontra con Wolverine e Punisher.\nNazione X.\nUtilizzati da alcuni misteriosi individui, cinque dei sei Predatori X modificati vengono caricati a bordo di un aereo pilotato da Scalphunter e diretto sull'isola di Utopia. Fatto esplodere il velivolo, uno degli esemplari muore nello schianto mentre gli altri quattro per mano degli X-Men.\nPoteri e abilit\u00e0.\nCreato da Facility attraverso esperimenti di bio-ingegneria il Predatore X, oltre ad essere perennemente affamato di gene-X che riesce ad assorbire divorando mutanti, \u00e8 particolarmente resistente ai danni arrecati al suo fisico grazie al mercurio organico assorbito da Mercury. Dotato di una forza ed una velocit\u00e0 fuori dal comune \u00e8 capace di coprire grandi distanze senza mai interrompere la sua corsa e localizzare il gene-X anche a chilometri di distanza. Dotato di ghiandole capaci di secernere un acido tossico, ha dimostrato la sua vulnerabilit\u00e0 ai raggi energetici o al plasma; a differenza della sua epidermide esterna, quasi invulnerabile ed autorigenerativa, l'interno presenta una debolezza sostanziale nella difesa di questa creatura: punto, questo, sfruttato da Wolverine per ucciderne uno durante le fasi finali di Messiah Complex."}
{"id": "2661376", "revid": "218520", "url": "https://it.wikipedia.org/wiki?curid=2661376", "title": "Lingua internazionale ausiliaria", "text": ""}
{"id": "2661381", "revid": "767487", "url": "https://it.wikipedia.org/wiki?curid=2661381", "title": "Silverio Tricoli", "text": "Carriera.\nGiocatore.\nOiriginario del quartiere di San Carlo all'Arena, dopo aver cominciato la carriera nei liberi con l'Aurora, dove fu scoperto da Carlo Carcano. Giocando come mediano e a volte in attacco, crebbe nella Scafatese, nella Maddalonese ed infine nella S.C. Vomero, club napoletano con cui esord\u00ec nel 1928 in Prima Divisione, l'allora terzo livello del calcio italiano, allenato da Bino Skasa. Nel 1931 pass\u00f2 ad un altro club di Prima Divisione, il , con cui collezion\u00f2 78 presenze arricchite da 6 reti. Nel 1935 venne acquistato dal , approdando cos\u00ec in Serie A, dove esord\u00ec il 26 gennaio 1936 in Napoli-Sampierdarenese (4-2) in una stagione in cui fu penalizzato dal dover prestare servizio militare. Milit\u00f2 in maglia azzurra per otto stagioni collezionando 81 presenze, di cui 71 in Serie A. Nel dopoguerra chiuse la carriera nelle serie minori, giocando prima con il Benevento (con cui vince un campionato di Serie C) e poi con la Turris.\nAllenatore.\nHa vinto un campionato di Promozione con il Nola; ha poi allenato in Serie D Turris ed Ischia."}
{"id": "2661382", "revid": "767487", "url": "https://it.wikipedia.org/wiki?curid=2661382", "title": "Phragmochaeta canicularis", "text": "La fragmocheta (Phragmochaeta canicularis) \u00e8 un animale estinto appartenente agli anellidi, vissuto nel Cambriano inferiore (circa 520 milioni di anni fa). I suoi resti sono stati ritrovati in Groenlandia, nel giacimento di Sirius Passet e rappresentano i pi\u00f9 antichi appartenenti a un anellide.\nDescrizione.\nIl corpo di questo animale, conosciuto per circa 40 esemplari, era costituito da una ventina di segmenti, ognuno dei quali portava strutture tipiche degli anellidi policheti (notochetae e neurochetae). Le notochete sembravano ricoprire l'intera superficie dorsale, mentre le neurochete si proiettavano obliquamente lungo l'asse del corpo. La testa non \u00e8 ben conosciuta, ma sembra che non vi fosse alcun tipo di mascelle. L'intestino era diritto ed era affiancato da una massiccia muscolatura longitudinale.\nStile di vita.\nLa fragmocheta era un animale bentonico, che viveva sul fondo del mare e probabilmente si nutriva di particelle nutritive presenti sul fondale. Questo animale si spostava grazie alle neurochete, mentre le notochete dorsali conferivano protezione.\nClassificazione.\nQuesto animale apparteneva agli anellidi policheti, un gruppo di animali attualmente rappresentato da numerose specie marine. Gi\u00e0 nel Cambriano medio di Burgess Shales erano presenti con numerose specie (\"Burgessochaeta\", \"Canadia\", \"Peronochaeta\"), ma \"Phragmochaeta\", antecedente di alcuni milioni di anni, rappresenta il polichete pi\u00f9 antico e probabilmente era uno dei pi\u00f9 primitivi.\nSignificato dei fossili.\nCuriosamente, i policheti sono praticamente sconosciuti nel ben noto giacimento di Maotianshan, in Cina, risalente anch'esso al Cambriano inferiore. Ci\u00f2 \u00e8 particolarmente sorprendente perch\u00e9 il giacimento cinese possiede una variet\u00e0 biologica davvero notevole. L'unico giacimento cambriano contenente policheti \u00e8 quello di Burgess Shales, in Canada, di poco posteriore. \"Phragmochaeta\", quindi, rappresenta un'eccezione, oltre che il pi\u00f9 antico polichete noto."}
{"id": "2661385", "revid": "108271838", "url": "https://it.wikipedia.org/wiki?curid=2661385", "title": "Lepiota cristata", "text": "\"Lepiota cristata\" (Alb. &amp; Schwein. ex Fr.) Kummer\nLa Lepiota cristata, dal latino \"cristatus\" ossia \"munito di cresta\" a causa delle scaglie sul cappello, volgarmente conosciuta come Falsa mazza di tamburo, Bubbola falsa o Cucamela, \u00e8 un fungo velenoso mortale che provoca una sindrome da intossicazione simile a quella falloidea, a causa delle amanitine che contiene.\nPotrebbe trarre in inganno il raccoglitore inesperto in virt\u00f9 della sua vaga rassomiglianza con la famosa Macrolepiota procera o Mazza di Tamburo, ottimo fungo commestibile purch\u00e9 ben cotto. La differenza pi\u00f9 evidente risiede nelle dimensioni: non andrebbero infatti mai raccolti e consumati funghi del genere Lepiota o Macrolepiota che, da aperti, siano di piccola taglia. \nIn genere, quando si va in cerca di Macrolepiota procera, \u00e8 buona norma ricordarsi del suo eloquente nome comune inglese Parasol, che non a caso indica le ragguardevoli dimensioni della specie.\nFunghi invece che, per quanto simili nell'aspetto soprattutto a causa della superficie del cappello dissociata in squame irregolari, si attestino su misure di altezza e larghezza contenute, non vanno mai consumati: sono in genere tutti tossici o, come in questo caso, addirittura letali.\nAltri aspetti che lo rendono riconoscibile ad un occhio pi\u00f9 allenato sono il colore biancastro di cappello e gambo, le squame molto evidenti bruno rossastre e il caratteristico odore sgradevole; anche l'anello infero inserito nel gambo pu\u00f2 essere un carattere utile per il riconoscimento, cos\u00ec come la sua crescita talvolta cespitosa.\nDescrizione della specie.\nCappello.\nDai 20 a 50 millimetri, campanulato conico, poi pi\u00f9 aperto e disteso, munito di ottuso e marcato umbone centrale. Superficie liscia e feltrata che presto si dissocia in squame irregolari a partire dal margine, di colore bruno rossiccio o bruno scuro. Il centro del cappello invece rimane unito, non squamato e di colore pi\u00f9 scuro, da bruno rossiccio a quasi nero. Al di sotto delle squame dissociate si vede chiaramente il colore biancastro della carne sottostante.\nLamelle.\nLe lamelle sono molto fitte, ventricose, di colore bianco (fungo leucosporeo) leggermente ingiallenti o rosate, distaccate dal gambo.\nGambo.\nDa 30 a 50 millimetri d'altezza, spessore da 2 a 4 millimetri, cilindrico, prima fistoloso poi cavo, liscio, munito di ampio anello membranaceo evidente ma molto fugace, di colore bianco con riflessi rosati o violetti specie nella parte inferiore.\nCarne.\nBianca fioccosa e fragile nel cappello, pi\u00f9 fibrosa e rosata nel gambo.\nSpore.\nSpore bianche in massa, ovali, con sperone laterale, 6-8 x 3-3,5\u00a0\u00b5m.\nHabitat.\nUbiquitaria, vive indifferentemente in boschi, prati, radure, tra l'erba di parchi e giardini, spesso gregaria in piccoli gruppi, talvolta cespitosa; periodo dall'estate all'autunno.\nCommestibilit\u00e0.\nVelenosa mortale, provoca una sindrome da intossicazione simile a quella falloidea a carico di fegato e reni a causa delle amanitine contenute. Astenersi in tal senso dal raccogliere e cucinare qualunque tipo di Lepiota o Macrolepiota di piccole dimensioni. Un'altra specie velenosa mortale \u00e8 la \"Lepiota brunneoincarnata\", che con la \"Cristata\" condivide, appunto, le ridotte dimensioni.\nQueste tossine inoltre sono termostabili, quindi non decadono neppure con le alte temperature raggiunte durante la cottura.\nSpecie simili.\nDifficilmente confondibile con Macrolepiota procera a causa delle dimensioni. Tuttavia, in condizioni climatiche ed ambientali particolari, la \"M. procera\" si presenta di dimensioni assai ridotte rispetto alla norma e pertanto potrebbe essere anch'essa confusa con questa specie specie.\nAltre specie di funghi simili sono ad esempio:"}
{"id": "2661386", "revid": "7336", "url": "https://it.wikipedia.org/wiki?curid=2661386", "title": "The Grease Band", "text": ""}
{"id": "2661387", "revid": "1573940", "url": "https://it.wikipedia.org/wiki?curid=2661387", "title": "Universit\u00e0 militare Nueva Granada", "text": "L'Universit\u00e0 militare Nueva Granada (spagnolo: Universidad Militar Nueva Granada), chiamato anche UMNG \u00e8 un ente pubblico di istruzione superiore. L'universit\u00e0 si trova a Bogot\u00e0, in Colombia."}
{"id": "2661392", "revid": "7336", "url": "https://it.wikipedia.org/wiki?curid=2661392", "title": "Abuso di alcol", "text": ""}
{"id": "2661394", "revid": "1543377", "url": "https://it.wikipedia.org/wiki?curid=2661394", "title": "Akidolestes", "text": "L'akidoleste (Akidolestes cifellii) \u00e8 un mammifero estinto, vissuto nel Cretaceo inferiore (circa 120 milioni di anni fa). I suoi resti sono stati ritrovati in Cina, nella famosa formazione Yixian nel Liaoning.\nSignificato dei fossili.\nQuesto animale \u00e8 conosciuto per uno scheletro quasi completo, che ha permesso agli studiosi una dettagliata ricostruzione. \"Akidolestes\" mostra alcune caratteristiche dei mammiferi pi\u00f9 primitivi che si conoscano al giorno d'oggi (i monotremi) ma sembrerebbe imparentato con i mammiferi pi\u00f9 evoluti (i teri).\nQuesto mammifero non ha parenti odierni, e appartiene a un antico gruppo di mammiferi imparentati con i teri (la sottoclasse che contiene marsupiali e placentati) noto come simmetrodonti, pi\u00f9 precisamente alla superfamiglia degli spalacoterioidi (Spalacotherioidea). Al contrario di altri membri di questo clade, \"Akidolestes\" mostra alcune caratteristiche da prototerio: ad esempio, erano presenti le costole cervicali, una condizione altrimenti conosciuta solo nei monotremi e in altri mammiferi basali come \"Repenomamus\" e \"Fruitafossor\". Altri aspetti primitivi di \"Akidolestes\" riguardano la forma del pube e la postura delle zampe posteriori. In ogni caso, altri aspetti dello scheletro, della dentatura e del cranio suggeriscono fortemente che \"Akidolestes\" appartenesse agli spalacoterioidi. Gli scienziati autori della scoperta (Luo &amp; Li) ipotizzano che queste caratteristiche primitive furono riacquisite in questo gruppo come risultato di una convergenza evolutiva, o come un ritorno a un precedente stadio di sviluppo.\nSignificato del nome.\nIl nome del genere, \"Akidolestes\", deriva dal greco akido (\u201cappuntito\u201d) e lestes (\u201cladro\u201d). Akido si riferisce al muso appuntito e lestes \u00e8 un suffisso comune per i mammiferi fossili di piccola taglia. L'epiteto specifico, \"cifellii\", \u00e8 in onore di Richard L. Cifelli, un famoso ricercatore nel campo dei mammiferi fossili."}
{"id": "2661395", "revid": "22356", "url": "https://it.wikipedia.org/wiki?curid=2661395", "title": "Maotherium", "text": "Il maoterio (gen. Maotherium) \u00e8 un mammifero estinto, vissuto nel Cretaceo inferiore (circa 120 milioni di anni fa). I suoi resti sono stati ritrovati in Cina, nel famoso giacimento di Liaoning.\nSignificato dei fossili.\nDescritto per la prima volta nel 2003, questo animale \u00e8 considerato un tipico rappresentante del gruppo dei simmetrodonti (Symmetrodonta), che comprende piccoli mammiferi primitivi caratteristici del Mesozoico. I molari di questi mammiferi erano appuntiti e a disposizione triangolare. Per molto tempo gli unici resti fossili di questi mammiferi (conosciuti fin dagli anni '20) furono la caratteristica dentatura e le mascelle. Solo nel nuovo millennio vennero alla luce numerosi resti fossili in Cina, che hanno permesso la ricostruzione di alcuni simmetrodonti (\"Maotherium\", \"Zhangheotherium\" e \"Akidolestes\"). Un particolare fossile di \"Maotherium\", appartenente alla specie M. sinensis, conserva tracce di pelo, cos\u00ec come quelli di altri mammiferi primitivi rinvenuti nello stesso giacimento di Liaoning (\"Eomaia\", \"Sinodelphys\").\nIl fossile di un'altra specie di \"Maotherium\" (M. asiaticus), descritto nel 2009, conserva perfettamente la struttura dell'orecchio medio: ci\u00f2 ha permesso di gettare nuova luce sull'evoluzione dell'orecchio medio dei mammiferi. Nei mammiferi odierni, infatti, la cartilagine di Meckel appare durante lo sviluppo ma scompare prima dell'et\u00e0 adulta; in \"Maotherium asiaticus\", invece, non solo questa cartilagine \u00e8 rimasta nella forma adulta, ma \u00e8 anche diventata un osso. Questo passaggio evolutivo potrebbe rappresentare un esempio di eterocronia, ovvero un cambio nel tempo di sviluppo.\n\"Maotherium\" presenterebbe caratteristiche evolutive superate rispetto ai mammiferi suoi contemporanei, conservando il legame tra l'orecchio medio e l'osso della mandibola. Questo a dimostrazione del fatto che l'orecchio medio dei mammiferi si \u00e8 sviluppato in diverse fasi, seguendo tappe non regolari.\nSignificato del nome.\nIl nome \"Maotherium\" si riferisce al capo di Stato cinese Mao Zedong, e significa \u201cbestia di Mao\u201d."}
{"id": "2661400", "revid": "767487", "url": "https://it.wikipedia.org/wiki?curid=2661400", "title": "Australophis anilioides", "text": "L'australofide (Australophis anilioides) \u00e8 un serpente estinto, vissuto nel Cretaceo superiore (Campaniano \u2013 Maastrichtiano, 75-70 milioni di anni fa). I suoi resti fossili sono stati ritrovati in Sudamerica (Argentina).\nSignificato dei fossili.\nI resti di questo serpente consistono in alcune vertebre ritrovate nella formazione Allen, nella Provincia di R\u00edo Negro. La struttura morfologica di queste vertebre ricorda molto quella dell'attuale anilio (\"Anilius scytale\"), un serpente sudamericano considerato fra i pi\u00f9 primitivi. Un'altra forma simile, \"Hoffstetterella\", \u00e8 nota in strati un poco pi\u00f9 recenti (Paleocene inferiore) in Brasile. \u00c8 possibile, quindi, che queste tre forme costituiscano un gruppo monofiletico endemico del Sudamerica, differenziatosi nel Cretaceo da altri serpenti primitivi come \"Cylindrophis ruffus\" e gli uropeltidi (Uropeltidae). Ci\u00f2 testimonierebbe una notevole diversificazione dei serpenti primitivi gi\u00e0 nel Cretaceo superiore."}
{"id": "2661402", "revid": "22356", "url": "https://it.wikipedia.org/wiki?curid=2661402", "title": "Gigantatypus salahi", "text": "Il gigantatipo (Gigantatypus salahi) \u00e8 una tartaruga estinta, vissuta alla fine del Cretaceo superiore (Maastrichtiano, circa 70 milioni di anni fa). L'unico resto fossile finora rinvenuto \u00e8 stato ritrovato in Giordania.\nDescrizione.\nConosciuto solo per un omero destro ben conservato, questo animale \u00e8 stato ascritto alla famiglia delle attuali tartarughe marine (Cheloniidae). Nonostante i resti fossili siano eccezionalmente scarsi, si pu\u00f2 ipotizzare che l'aspetto di \"Gigantatypus\" fosse molto simile a quello dell'attuale tartaruga marina (\"Caretta caretta\") o forse a quello della tartaruga liuto (\"Dermochelys coriacea\"). Le dimensioni, per\u00f2, erano decisamente pi\u00f9 imponenti: l'omero \u00e8 di dimensioni comparabili a quello di \"Archelon ischyros\", la pi\u00f9 grande tartaruga fossile finora rinvenuta, che raggiungeva i quattro metri di lunghezza.\nSignificato dei fossili.\nL'omero di \"Gigantatypus\" mostra chiaramente le caratteristiche dei cheloniidi attuali, anche se alcune caratteristiche fanno supporre una possibile parentela con la famiglia dei protostegidi (Protostegidae), alla quale appartiene \"Archelon\". L'esemplare mostra inoltre alcuni segni di morsicature, esercitate probabilmente da squali di medie dimensioni (forse appartenenti al genere \"Squalicorax\") tipici del giacimento. \u00c8 probabile che questi squali si siano cibati di un esemplare gi\u00e0 morto. Nel Cretaceo superiore esistevano altri chelonidi di notevoli dimensioni, bench\u00e9 conosciuti anch'essi per esemplari frammentari (ad esempio \"Atlantochelys\" del Nordamerica)."}
{"id": "2661406", "revid": "256896", "url": "https://it.wikipedia.org/wiki?curid=2661406", "title": "APNU", "text": ""}
{"id": "2661409", "revid": "767487", "url": "https://it.wikipedia.org/wiki?curid=2661409", "title": "Barracudasaurus maotaiensis", "text": "Il barracudasauro (Barracudasaurus maotaiensis) \u00e8 un rettile marino appartenente agli ittiosauri, vissuto nel Triassico medio (Anisico, circa 230 milioni di anni fa). I suoi resti fossili sono stati ritrovati in Cina.\nDescrizione.\nIl corpo di questo animale, lungo poco pi\u00f9 di un metro, era molto simile a quello degli altri ittiosauri primitivi come \"Mixosaurus\" e \"Contectopalatus\". Il corpo era piuttosto snello, e gli arti erano trasformati in pinne. Il cranio era decisamente allungato, ed era dotato di una dentatura robusta e con denti posteriori arrotondati, molto pi\u00f9 larghi di quelli anteriori appuntiti. \u00c8 possibile che la mandibola sporgesse leggermente in avanti, rispetto alla mascella (da qui il nome \"Barracudasaurus\").\nClassificazione.\nInizialmente considerato una specie di \"Mixosaurus\", questo animale \u00e8 stato in seguito riclassificato come un genere a parte, chiaramente appartenente ai mixosauridi. \"Barracudasaurus\" sembra essere stato un ittiosauro primitivo, le cui parentele devono essere cercate in quel gruppo di generi comprendenti \"Mixosaurus\", \"Contectopalatus\" e \"Phalarodon\". Caratteristiche craniche e delle pinne anteriori, per\u00f2, caratterizzano questa forma come un genere a parte; la presenza di \"Barracudasaurus\" nel Triassico medio della Cina suggerisce che i mixosauridi potrebbero essersi originati nella zona orientale dell'antico oceano Tetide, anzich\u00e9 in quella occidentale (Europa) come precedentemente ritenuto."}
{"id": "2661415", "revid": "767487", "url": "https://it.wikipedia.org/wiki?curid=2661415", "title": "Australothyris smithi", "text": "L'australotiride (Australothyris smithi) \u00e8 un rettile estinto, vissuto nel Permiano medio (circa 260 milioni di anni fa). I suoi resti sono stati ritrovati in Sudafrica.\nSignificato dei fossili.\nConosciuto per uno scheletro parziale, questo animale doveva essere simile a una grossa lucertola. La scoperta di \"Australothyris\" \u00e8 importante per capire l'evoluzione e la distribuzione geografica dei pararettili (Parareptilia), un grande gruppo di rettili anapsidi. \"Australothyris\" \u00e8 il pi\u00f9 recente esempio di un clade di pararettili diffusi nell'antico supercontinente di Gondwana, che includeva i mesosauri e i millerosauri. \u00c8 probabile che i pararettili si siano diversificati dapprima nel Gondwana, per poi diffondersi nel supercontinente settentrionale, Laurasia. Questo scenario \u00e8 piuttosto curioso, dal momento che i bolosauridi, ovvero i pi\u00f9 antichi pararettili del Laurasia, antecedono i mesosauri e gli altri pararettili del Gondwana di almeno 15 milioni di anni."}
{"id": "2661421", "revid": "767487", "url": "https://it.wikipedia.org/wiki?curid=2661421", "title": "ABN AMRO World Tennis Tournament 1987", "text": "L'ABN AMRO World Tennis Tournament 1987 \u00e8 stato un torneo di tennis giocato sul sintetico indoor. \n\u00c8 stata la 15\u00aa edizione del ABN AMRO World Tennis Tournament, \nche fa parte del Nabisco Grand Prix 1987.\nSi \u00e8 giocato all'Ahoy Rotterdam indoor sporting arena di Rotterdam in Olanda Meridionale, \ndal 16 al 22 marzo 1987.\nCampioni.\nSingolare.\n Stefan Edberg ha battuto in finale John McEnroe, 3\u20136, 6\u20133, 6\u20131\nDoppio.\n Stefan Edberg / Anders J\u00e4rryd hanno battuto in finale Chip Hooper / Mike Leach, 3\u20136, 6\u20133, 6\u20134"}
{"id": "2661424", "revid": "125294035", "url": "https://it.wikipedia.org/wiki?curid=2661424", "title": "Benelli 650 Tornado", "text": "La 650 Tornado \u00e8 una motocicletta costruita dalla Benelli (ma venduta anche come MotoBi) dal 1971 al 1975.\nIl contesto.\nLe origini della Tornado sono da ricercarsi nel \"boom\" del mercato motociclistico statunitense degli anni sessanta. La prima idea \u00e8 di una 350\u00a0cm\u00b3 bicilindrica, il cui progetto viene affidato a Piero Prampolini, gi\u00e0 noto per i motori monocilindrici MotoBi \"a uovo\". L'idea viene per\u00f2 tralasciata per passare a una cilindrata pi\u00f9 sostanziosa: una 650, sull'esempio delle moto inglesi, ma anche di Laverda, Moto Guzzi e Gilera, che a met\u00e0 anni '60 stanno sviluppando progetti di moto da 500 a 700\u00a0cm\u00b3.\nDescrizione.\nPrampolini progetta un motore leggero e compatto, un bicilindrico con manovellismo a 360\u00b0; il cambio \u00e8 un 5 marce. Il telaio (un doppia culla chiusa) \u00e8 invece opera di Luigi Benelli.\nI primi prototipi sono pronti nel 1967: a collaudarli, tra gli altri, Eugenio Lazzarini e Renzo Pasolini, viene chiesto anche il parere del noto attore Steve McQueen, uomo-immagine dell'importatore americano Benelli, il quale richieder\u00e0 alcune modifiche al telaio (simile agli inglesi Rickman-Metisse) e alle sovrastrutture.\nLa nuova Benelli ha per\u00f2 alcuni difetti. Oltre alla mancanza dell'avviamento elettrico, il motore vibra moltissimo, soprattutto dai 4000 giri/min in avanti. A tal fine Piero Prampolini impost\u00f2 la \"Tornado 650 S\", con avviamento elettrico Bosch, albero motore riequilibrato, rapporto di compressione aumentato, rapporti del cambio e impianto di scarico rivisti.\nCon la cessione dell'azienda pesarese a Alejandro De Tomaso, sotto la cui gestione la 650 S debutt\u00f2 nel 1972, con nuove grafiche, nuova strumentazione e un generale ammodernamento del design.\nNel 1973 si present\u00f2 la versione \"S2\", dotata di una veste pi\u00f9 sportiva, con cupolino in plexiglas, sella con codino e manubrio ribassato.\nStoria.\nLa moto viene ultimata nel 1968; a causa di alcuni ritardi nella consegna dei macchinari per la costruzione, per\u00f2, i primi esemplari per gli USA escono dalla catena di montaggio di Pesaro solo nel 1970, mentre quelli per i mercati europei nel 1971, quando sono gi\u00e0 arrivate sul mercato la Honda CB750 Four e la Kawasaki H1 500, mezzi decisamente pi\u00f9 sofisticati e dalle prestazioni pi\u00f9 elevate rispetto alla Tornado.\nIn compenso, la 650 pesarese (venduta anche sotto il marchio MotoBi) usc\u00ec vincente dal confronto con le bicilindriche britanniche cui si ispirava, vendendo sul mercato italiano pi\u00f9 delle Triumph e BSA sue dirette concorrenti.\nLa difficile situazione finanziaria della Benelli port\u00f2 alla cessione dell'azienda pesarese a Alejandro De Tomaso, che segn\u00f2 per\u00f2 anche il canto del cigno per la Tornado: il vulcanico imprenditore argentino aveva ambiziosi progetti per la Benelli, concretizzatisi nelle 4 e 6 cilindri monoalbero e nelle \"2C\" bicilindriche due tempi. A ci\u00f2 si aggiunse un calo nelle vendite, che si cerc\u00f2 di tamponare con la versione \"S2\", presentata nel 1973. Le ultime versioni della Tornado rimasero in catalogo fino al 1975, anno in cui la Tornado usc\u00ec di produzione dopo circa 2000 esemplari costruiti."}
{"id": "2661430", "revid": "22356", "url": "https://it.wikipedia.org/wiki?curid=2661430", "title": "Australothyris", "text": ""}
{"id": "2661435", "revid": "767487", "url": "https://it.wikipedia.org/wiki?curid=2661435", "title": "ABN AMRO World Tennis Tournament 1986", "text": "L'ABN AMRO World Tennis Tournament 1986 \u00e8 stato un torneo di tennis giocato sul sintetico indoor. \n\u00c8 stata la 14\u00aa edizione del ABN AMRO World Tennis Tournament, \nche fa parte del Nabisco Grand Prix 1986.\nSi \u00e8 giocato all'Ahoy Rotterdam indoor sporting arena di Rotterdam in Olanda Meridionale, \ndal 24 al 30 marzo 1986.\nCampioni.\nSingolare.\n Joakim Nystr\u00f6m ha battuto in finale Anders J\u00e4rryd, 6\u20130, 6\u20133\nDoppio.\n Stefan Edberg / Slobodan \u017divojinovi\u0107 hanno battuto in finale Wojciech Fibak / Matt Mitchell, 2\u20136, 6\u20133, 6\u20132"}
{"id": "2661439", "revid": "62004", "url": "https://it.wikipedia.org/wiki?curid=2661439", "title": "Nailya Gilyazova", "text": ""}
{"id": "2661445", "revid": "62004", "url": "https://it.wikipedia.org/wiki?curid=2661445", "title": "Tat'jana Alekseevna Kolpakova", "text": ""}
{"id": "2661447", "revid": "1251388", "url": "https://it.wikipedia.org/wiki?curid=2661447", "title": "Chiesetta di Santo Spirito", "text": "La chiesetta di Santo Spirito (in tedesco \"Talschluss Ahrntal mit Heiliggeistkirche\") \u00e8 una piccola e isolata chiesa alpina, che si trova a 1.631 m s.l.m. poco a nord dell'abitato di Casere, nel comune di Predoi (il pi\u00f9 a nord d'Italia), in cima alla valle Aurina in Alto Adige. Si tratta di una delle chiese pi\u00f9 antiche della Valle Aurina e dell'intero Tirolo nonch\u00e9 la chiesa pi\u00f9 a nord del territorio italiano.\nStoria.\nFin dalla preistoria nella vallata veniva estratto il rame, attivit\u00e0 questa che caratterizz\u00f2 tutta la storia di questa valle fino a che, nel 1893 vennero chiuse le ultime miniere. Successivamente si svilupp\u00f2 nelle donne del paese, di generazione in generazione, l'arte del lavoro dei pizzi al tombolo. Una comunit\u00e0 di frontiera, con una cultura alpina e germanica con profonde radici austriache e cattoliche. Naturale via di transito verso l'Austria, la Germania e l'Europa, la val di Tures possiede valichi e strade utili al passaggio. Questa chiesa venne fondata proprio per seppellire velocemente i minatori o i mercanti immessi nell'economia del rame che morivano sul lavoro o i molti viandanti che trovavano la morte tra questi passi, un tempo impervi e pericolosi.\nFu costruita, su una preesistente cappella medievale, nel 1455 in puro stile tardogotico dagli architetti della fabbrica del duomo di Bressanone, per interessamento diretto del Vescovo; gi\u00e0 nel 1500 la chiesa venne sottoposta ai primi lavori di ristrutturazione e di sistemazione dell'attiguo cimitero; venne consacrata dal cardinale Nicola Cusano, principe vescovo della diocesi di Bressanone.\nAll'interno si pu\u00f2 ammirare un bellissimo tabernacolo barocco, una bella raffigurazione lignea delle tre persone della SS. Trinit\u00e0, realizzati tra il 1500 e il 1600 e un particolarissimo crocefisso, con ai piedi la Vergine Addolorata e San Giovanni Evangelista, realizzati durante la Guerra dei trent'anni.\nNon si sa esattamente quando fu costruita la prima chiesetta medievale dedicata ai molti viaggiatori che utilizzavano il passo dei Tauri soprattutto per arrivare nel Pinzgau e a Salisburgo. Comunque \u00e8 sicuro e documentato che nel 1455 fu il cardinale Nicola Cusano di Bressanone a consacrare la rinnovata ed ampliata chiesa e il cimitero annesso.\nLa chiesetta \u00e8 stata una delle mete preferite di papa Benedetto XVI che, gi\u00e0 da cardinale prefetto del Sant'Uffizio, non mancava di visitarla insieme al fratello durante le sue vacanze estive in Alto Adige.\nDescrizione.\nEsterni.\nL'edificio si presenta costituito da un corpo unico, in stile tardo gotico, con un lungo campanile a punta dal tetto rosso, caratteristico quando immerso nella neve, mentre la chiesa (sempre fusa con il campanile) ha tetto blu. La chiesa \u00e8 fatta di pietra chiara, con porte e finestre arrotondate e infissi lignei. Questa cappella medievale \u00e8 immersa nel verde delle grandi foreste di conifere ed \u00e8 isolata, si presenta arroccata su una grossa rupe. Intorno sono presenti, oltre ad alberi vari, dei grossi massi, sinonimo di stabilit\u00e0 (forse \u00e8 anche a causa di queste buone fondamenta naturali che la chiesa si sia conservata fino ad oggi).\nCome tante altre della provincia di Bolzano, la chiesa rappresenta il tipico stile gotico di montagna, piccolo, caldo ed accogliente. La cappella presenta, inoltre, numerosi dipinti ed affreschi, che le conferiscono una particolare ricchezza architettonica ed artistica.\nLungo il vecchio sentiero che porta da Predoi a Casere si possono ammirare le 14 stazioni della via crucis che conducono i pellegrini alla chiesa.\nHa pianta geometrica, di piccola taglia, con il tetto semi-cupuliforme in tipico stile tardogotico, con campanile dal tetto rosso che spicca nella neve invernale con un piccolo crocefisso nella punta. La necessit\u00e0 di un edificio di piccole dimensioni si spiega con la difficolt\u00e0 nel costruire (nel Medioevo) in alta montagna, all'interno di boschi (con tutte le difficolt\u00e0 di trasporto dei materiali) e, siccome a parte minatori, mercanti del rame e viandanti che attraversavano i passi circostanti nessuno visitava (se non di rado) questa chiesa non si necessitava di grandi spazi (che facevano anche fatica a riscaldarsi).\nL'edificio \u00e8 coperto da un tetto appuntito, visibile all'esterno.\nLa decorazione esterna, in pietra bianca locale e cemento (dovuto agli interventi di ristrutturazione fatti negli ultimi 10 anni per la stabilit\u00e0 dell'edificio), \u00e8 scandita da tre fasce orizzontali, ornate da riquadri geometrici. I pilastri angolari in pietra furono anch'essi successivamente ristrutturati.\nLa muratura interna \u00e8 suddivisa, come all'esterno, in tre fasce orizzontali, la pi\u00f9 alta per\u00f2 si trova nel campanile, mentre la fascia mediana \u00e8 all'interno della chiesa vera e propria.\nIl campanile si presenta finemente decorato, con tetto rosso ed interni bianchi e dorati. Il campanile \u00e8 orlato, nei 4 angoli, da una finissima pseudo-merlatura.\nInterni.\nLa chiesa \u00e8 una dei pi\u00f9 pregiati gioielli artistici aurini, pusteresi ed alto atesini e fu in questa chiesa che gli artisti di Predoi svilupparono il cosiddetto stile \"tirolese montanaro\"; la cappella ha, inoltre, coste a voltoloni in stile neogotico. In questa deliziosa chiesetta \u00e8 possibile ammirare anche pregiate statue di legno di Sant'Osvaldo, San Kilian e Sant'Orsola, nonch\u00e9 di San Francesco e Sant'Andrea.\nDietro al tabernacolo l'originale rappresentazione tardo gotica della SS. Trinit\u00e0, opera di artisti locali. \nLa Via Crucis lungo il vecchio sentiero verso il passo dei Tauri che da Casere porta alla Chiesa di Santo Spirito, \u00e8 ancora oggi meta di pellegrinaggi di turisti e di gente del luogo durante tutto l'anno.\nL'opera artistica di maggior pregio \u00e8 senza dubbio il ciclo di affreschi straordinariamente conservato che risale all'epoca tardo medievale (1490 d.C.), tra i pi\u00f9 antichi e meglio conservati della regione. Gli affreschi della chiesa sono stati continuamente implementati, cosicch\u00e9 troviamo dipinti gotici come opere barocche e testimonianze del manierismo.\nQuesta chiesa \u00e8 stata a lungo meta di pellegrinaggio da tutta la Pusteria, anche se per qualche anno questo flusso si \u00e8 interrotto, ma nel 1981 \u00e8 regolarmente ripreso.\nQuesta cappella fu, nel Medioevo, luogo di preghiera per molti minatori tirolesi ed austriaci che attraversavano il passo dei Tauri per arrivare a Salisburgo e, molto spesso, cercavano rifugio e ristoro proprio in questa cappella sperduta tra i boschi di conifere. Entrando, desta particolare interesse il famoso crocifisso con il Cristo trafitto da colpi di fucile (questi colpi sono avvolti da un mistero ma probabilmente furono fatti durante la grande guerra). Questo crocifisso circa 200 anni fa si trovava lungo il sentiero che porta al passo dei Tauri e fu successivamente messo dentro la chiesa, sul lato sinistro dell'abside, dietro l'altare.\nLa leggenda narra:\nSituazione.\nA partire dal XXI secolo sono state eseguite molte opere di restauro, soprattutto per evitare che la cappella, messa a dura prova dal freddo e dalla neve, crollasse. Il tutto \u00e8 stato finanziato dalla provincia autonoma di Bolzano e dal comune di Predoi. Durante i lavori sono stati riportati alla luce gli antichi affreschi che, per ragioni di sicurezza, sono stati rimossi in parte per evitare eventuali danneggiamenti e furti durante la ristrutturazione dell'edificio.\nLa chiesa \u00e8 un santuario meta di pellegrinaggio, ma in origine era soprattutto una chiesa dei minatori e viandanti. La chiesa \u00e8 costruita sotto una roccia che la ripara dalle valanghe, nella Valle Aurina chiamata \"Saukopf\" ovvero \"testa di maiale\" che protegge da e divide le valanghe. Un tempo questa roccia veniva usata come il cosiddetto \"Schliefstein\". Chi ci passava sotto strisciandola, si strappava via, secondo la convinzione generale, tutti i suoi peccati. Il muro di recinzione della chiesa mostra ancora oggi la superficie del vecchio cimitero, nel quale venivano sepolti coloro che erano periti per un incidente mortale sulla via attraverso i passi o nelle miniere."}
{"id": "2661448", "revid": "62004", "url": "https://it.wikipedia.org/wiki?curid=2661448", "title": "Galina Alekseevna Kulakova", "text": ""}
{"id": "2661450", "revid": "170423", "url": "https://it.wikipedia.org/wiki?curid=2661450", "title": "Golden State Warriors 1978-1979", "text": "La stagione 1978-79 dei Golden State Warriors fu la 30\u00aa nella NBA per la franchigia.\nI Golden State Warriors arrivarono sesti nella \"Pacific Division\" della \"Western Conference\" con un record di 38-44, non qualificandosi per i play-off."}
{"id": "2661452", "revid": "767487", "url": "https://it.wikipedia.org/wiki?curid=2661452", "title": "ABN AMRO World Tennis Tournament 1985", "text": "L'ABN AMRO World Tennis Tournament 1985 \u00e8 stato un torneo di tennis giocato sul sintetico indoor. \n\u00c8 stata la 13\u00aa edizione del ABN AMRO World Tennis Tournament, \nche fa parte del Nabisco Grand Prix 1985.\nSi \u00e8 giocato all'Ahoy Rotterdam indoor sporting arena di Rotterdam in Olanda Meridionale, \ndal 18 al 24 marzo 1985.\nCampioni.\nSingolare.\n Miloslav Me\u010d\u00ed\u0159 ha battuto in finale Jakob Hlasek, 6\u20131, 6\u20132\nDoppio.\n Tom\u00e1\u0161 \u0160m\u00edd / Pavel Slo\u017eil hanno battuto in finale Vitas Gerulaitis / Paul McNamee, 6\u20134, 6\u20134"}
{"id": "2661457", "revid": "287204", "url": "https://it.wikipedia.org/wiki?curid=2661457", "title": "Houston Rockets 1986-1987", "text": "La stagione 1986-87 degli Houston Rockets fu la 20\u00aa nella NBA per la franchigia.\nGli Houston Rockets arrivarono terzi nella \"Midwest Division\" della \"Western Conference\" con un record di 42-40. Nei play-off vinsero il primo turno con i Portland Trail Blazers (3-1), perdendo poi la semifinale di conference con i Seattle SuperSonics (4-2)."}
{"id": "2661458", "revid": "22356", "url": "https://it.wikipedia.org/wiki?curid=2661458", "title": "Phragmochaeta", "text": ""}
{"id": "2661459", "revid": "62004", "url": "https://it.wikipedia.org/wiki?curid=2661459", "title": "Vera Jakovlevna Komisova", "text": ""}
{"id": "2661465", "revid": "22356", "url": "https://it.wikipedia.org/wiki?curid=2661465", "title": "Barracudasaurus", "text": ""}
{"id": "2661466", "revid": "1318658", "url": "https://it.wikipedia.org/wiki?curid=2661466", "title": "Houston Rockets 1985-1986", "text": "La stagione 1985-86 degli Houston Rockets fu la 19\u00aa nella NBA per la franchigia.\nGli Houston Rockets vinsero la \"Midwest Division\" della \"Western Conference\" con un record di 51-31. Nei play-off vinsero il primo turno con i Sacramento Kings (3-0), la semifinale di conference con i Denver Nuggets (4-2), la finale di conference con i Los Angeles Lakers (4-1), perdendo poi la finale NBA con i Boston Celtics (4-2)."}
{"id": "2661467", "revid": "767487", "url": "https://it.wikipedia.org/wiki?curid=2661467", "title": "Abd al-Rahman al-Shaghouri", "text": "Biografia.\nRimasto ben presto orfano, si trasfer\u00ec con il fratello a Damasco dove, ancora bambino, inizi\u00f2 a lavorare dapprima come garzone nella zona dei mercati nel centro della citt\u00e0, e poi come tessitore.\nSegu\u00ec le lezioni dei pi\u00f9 famosi maestri damasceni che impartivano lezioni tradizionali di grammatica araba, di shari'a (la legge religiosa) e delle altre scienze religiose islamiche presso le moschee della citt\u00e0. Tra i suoi maestri si ricordano: Husni al-Baghghal, Muhammad Barakat, \u2018Ali al-Daqar, Ismail al-Tibi e Lutfi al-Hanafi.\nIl pi\u00f9 determinante, per\u00f2, fu lo shaykh Muhammad al-Hashimi, originario dell'Algeria e rappresentante della Tariqa Shadhiliyya in Siria, dove era stato mandato dal proprio maestro, lo shaykh A\u1e25mad al-\u02bfAlaw\u012b ben noto al pubblico occidentale grazie allo studio pubblicato da Martin Lings \u201cUn santo sufi del XX secolo\u201d, probabilmente allo scopo di riallacciare i rapporti con i confratelli siriani.\nAl-Shaghouri divent\u00f2 presto una figura di riferimento della tariqa, dapprima come capo del gruppo dei cantori dello shaykh, ed infine come maestro dopo la morte dello shaykh al-Hashimi nel 1961. Ricevette l'autorizzazione all'insegnamento spirituale della tariqa Shadiliyya dallo shaykh Muhammad Said al-Kurdi di Irbid (Giordania).\nNonostante l'impegno profuso nella vita spirituale, e nonostante gli impegni che derivavano dal suo ruolo all'interno della confraternita, al-Shaghouri non interruppe mai la propria attivit\u00e0 lavorativa: egli fu dapprima operaio ed in seguito caporeparto nel settore tessile, ma quando il governo siriano decise di nazionalizzare l'industria egli, bench\u00e9 vicino alla pensione, rassegn\u00f2 le proprie dimissioni, dichiarando che la nazionalizzazione era da considerare un furto. Il suo coraggio e le sue caratteristiche personali gli avevano guadagnato un'ampia stima, tanto che fu eletto rappresentante degli operai tessili presso il Parlamento Siriano, e poi come rappresentante per la Siria presso l'Unione Sindacale Araba.\nLasciato il lavoro, si dedic\u00f2 completamente all'insegnamento di materie religiose presso vari istituti e moschee di Damasco, e per lunghi anni pronunci\u00f2 il sermone del venerd\u00ec presso la moschea al-Khayyat di Damasco, fino a quando, nel 1999, un'embolia lo condusse ad un lungo coma, dal quale emerse quasi del tutto privo di forze e semi-paralizzato.\nNonostante la debolezza fisica, continu\u00f2 a ricevere tutti quanti volessero godere della sua compagnia ed a partecipare alla hadhra (danza estatica) che ogni venerd\u00ec raccolgono i discepoli nella moschea dedicata a Nur al-Din al-Shahid, nel centro storico di Damasco.\nLa sua casa rimase aperta ogni marted\u00ec sera a tutti quanti volessero fargli visita, e non rifiutava inviti in case private se non impedito dalle proprie condizioni fisiche che lo costrinsero negli ultimi anni sulla sedia a rotelle, sempre servito amorevolmente dal figlio Abdallah e spesso accompagnato dal piccolo, e amatissimo, nipote Wais.\nLa morte lo raggiunse l'8 giugno del 2004. Il suo funerale si tenne presso la moschea in cui \u00e8 sepolto Muhy al-Din Ibn Arabi, uno dei massimi maestri sufi di tutti i tempi. La preghiera funebre fu guidata da Ali al-Jafry, una delle personalit\u00e0 emergenti dell'Islam contemporaneo, giunto appositamente dallo Yemen. Vi partecip\u00f2 una folla numerosissima, a testimonianza dell'amore che portavano per lui i damasceni e della stima guadagnata presso la comunit\u00e0 musulmana internazionale.\nPoesia.\nLa sua poesia, che si inserisce nel solco della tradizizione letteraria araba di cui riprende topoi e stilemi, unisce l'intensit\u00e0 dell'esperienza spirituale ad una particolare efficacia espressiva, presentando pi\u00f9 punti comuni con la poesia dei sufi pi\u00f9 conosciuti del passato, come Ibn al-Farid, Abd al-Ghani al-Nabulusi e Ahmad al-Alawi.\nLe sue poesie sono state pubblicate nel Diwan \"Al-hada'iq al-nadiyya f\u012b al-nasamat al-ruhiyya\" (I giardini rugiadosi nelle dolci brezze spirituali), Damasco, D\u0101r fajr al-\u2018ur\u016bba, 2\u00aa ed., 1998, e sono state antologizzate in numerose pubblicazioni.\nTra i suoi discepoli si annoverano alcune delle personalit\u00e0 pi\u00f9 significative dell'Islam contemporaneo, come Shaykh Ismail al-Kurdi, Shaykh Nuh Ha-Mim Keller e Shaykh Mahmoud al-Yaaqubi."}
{"id": "2661468", "revid": "62004", "url": "https://it.wikipedia.org/wiki?curid=2661468", "title": "Olga Shishigina", "text": ""}
{"id": "2661469", "revid": "767487", "url": "https://it.wikipedia.org/wiki?curid=2661469", "title": "ABN AMRO World Tennis Tournament 1984", "text": "L'ABN AMRO World Tennis Tournament 1984 \u00e8 stato un torneo di tennis giocato sul sintetico indoor. \n\u00c8 stata la 12\u00aa edizione del ABN AMRO World Tennis Tournament, \nche fa parte del Volvo Grand Prix 1984.\nSi \u00e8 giocato all'Ahoy Rotterdam indoor sporting arena di Rotterdam in Olanda Meridionale, \ndal 12 al 18 marzo 1984.\nCampioni.\nSingolare.\n Ivan Lendl vs. Jimmy Connors, finale interrotta sul 6\u20130, 1\u20130\nDoppio.\n Kevin Curren / Wojciech Fibak hanno battuto in finale Fritz Buehning / Ferdi Taygan, 6\u20134, 6\u20134"}
{"id": "2661471", "revid": "287204", "url": "https://it.wikipedia.org/wiki?curid=2661471", "title": "Houston Rockets 1984-1985", "text": "La stagione 1984-85 degli Houston Rockets fu la 18\u00aa nella NBA per la franchigia.\nGli Houston Rockets arrivarono secondi nella \"Midwest Division\" della \"Western Conference\" con un record di 48-34. Nei play-off persero al primo turno con gli Utah Jazz (3-2)."}
{"id": "2661472", "revid": "123011253", "url": "https://it.wikipedia.org/wiki?curid=2661472", "title": "Englewood", "text": ""}
{"id": "2661473", "revid": "62004", "url": "https://it.wikipedia.org/wiki?curid=2661473", "title": "Irina Natanovna Press", "text": ""}
{"id": "2661474", "revid": "62004", "url": "https://it.wikipedia.org/wiki?curid=2661474", "title": "Tamara Natanovna Press", "text": ""}
{"id": "2661475", "revid": "22356", "url": "https://it.wikipedia.org/wiki?curid=2661475", "title": "Gigantatypus", "text": ""}
{"id": "2661476", "revid": "62004", "url": "https://it.wikipedia.org/wiki?curid=2661476", "title": "Sergej Viktorovi\u010d Kopljakov", "text": ""}
{"id": "2661477", "revid": "62004", "url": "https://it.wikipedia.org/wiki?curid=2661477", "title": "Natal'ja Vladimirovna Lini\u010duk", "text": ""}
{"id": "2661478", "revid": "62004", "url": "https://it.wikipedia.org/wiki?curid=2661478", "title": "Igor' Nikolaevi\u010d Larionov", "text": ""}
{"id": "2661479", "revid": "767487", "url": "https://it.wikipedia.org/wiki?curid=2661479", "title": "ABN AMRO World Tennis Tournament 1983", "text": "L'ABN AMRO World Tennis Tournament 1983 \u00e8 stato un torneo di tennis giocato sul sintetico indoor. \n\u00c8 stata l'11\u00aa edizione del ABN AMRO World Tennis Tournament, \nche fa parte del Volvo Grand Prix 1983.\nSi \u00e8 giocato all'Ahoy Rotterdam indoor sporting arena di Rotterdam in Olanda Meridionale, \ndal 14 al 20 marzo 1983.\nCampioni.\nSingolare.\n Gene Mayer ha battuto in finale Guillermo Vilas, 6\u20131, 7\u20136\nDoppio.\n Fritz Buehning / Tom Gullikson hanno battuto in finale Peter Fleming / Pavel Slo\u017eil, 7\u20136, 4\u20136, 7\u20136"}
{"id": "2661481", "revid": "62004", "url": "https://it.wikipedia.org/wiki?curid=2661481", "title": "Sergei Vostrikov", "text": ""}
{"id": "2661483", "revid": "62004", "url": "https://it.wikipedia.org/wiki?curid=2661483", "title": "Pavel Datsyuk", "text": ""}
{"id": "2661487", "revid": "767487", "url": "https://it.wikipedia.org/wiki?curid=2661487", "title": "ABN AMRO World Tennis Tournament 1982", "text": "L'ABN AMRO World Tennis Tournament 1982 \u00e8 stato un torneo di tennis giocato sul sintetico indoor. \n\u00c8 stata la 10\u00aa edizione del ABN AMRO World Tennis Tournament, \nche fa parte del Volvo Grand Prix 1982.\nSi \u00e8 giocato all'Ahoy Rotterdam indoor sporting arena di Rotterdam in Olanda Meridionale, \ndal 13 al 21 marzo 1982.\nCampioni.\nSingolare.\n Guillermo Vilas ha battuto in finale Jimmy Connors, 0\u20136, 6\u20132, 6\u20134\nDoppio.\n Mark Edmondson / Sherwood Stewart hanno battuto in finale Fritz Buehning / Kevin Curren, 7\u20135, 6\u20132"}
{"id": "2661489", "revid": "339392", "url": "https://it.wikipedia.org/wiki?curid=2661489", "title": "Madinat Sadis min Uktubir", "text": ""}
{"id": "2661492", "revid": "22356", "url": "https://it.wikipedia.org/wiki?curid=2661492", "title": "Australophis", "text": ""}
{"id": "2661493", "revid": "62004", "url": "https://it.wikipedia.org/wiki?curid=2661493", "title": "Sergej Viktorovi\u010d F\u00ebdorov", "text": ""}
{"id": "2661495", "revid": "767487", "url": "https://it.wikipedia.org/wiki?curid=2661495", "title": "ABN AMRO World Tennis Tournament 1981", "text": "L'ABN AMRO World Tennis Tournament 1981 \u00e8 stato un torneo di tennis giocato sul sintetico indoor. \u00c8 stata la 9\u00aa edizione del ABN AMRO World Tennis Tournament, che fa parte del Volvo Grand Prix 1981. Si \u00e8 giocato all'Ahoy Rotterdam indoor sporting arena di Rotterdam in Olanda Meridionale, dal 16 al 22 marzo 1981.\nCampioni.\nSingolare.\n Jimmy Connors ha battuto in finale Gene Mayer, 6\u20131, 2\u20136, 6\u20132\nDoppio.\n Fritz Buehning / Ferdi Taygan hanno battuto in finale Gene Mayer / Sandy Mayer, 7\u20136, 1\u20136, 6\u20134"}
{"id": "2661499", "revid": "767487", "url": "https://it.wikipedia.org/wiki?curid=2661499", "title": "ABN AMRO World Tennis Tournament 1980", "text": "L'ABN AMRO World Tennis Tournament 1980 \u00e8 stato un torneo di tennis giocato sul sintetico indoor. \n\u00c8 stata l'8\u00aa edizione del ABN AMRO World Tennis Tournament, \nche fa parte del Volvo Grand Prix 1980.\nSi \u00e8 giocato all'Ahoy Rotterdam indoor sporting arena di Rotterdam in Olanda Meridionale, \ndal 10 al 16 marzo 1980.\nCampioni.\nSingolare.\n Heinz G\u00fcnthardt ha battuto in finale Gene Mayer, 6\u20132, 6\u20134\nDoppio.\n Vijay Amritraj / Stan Smith hanno battuto in finale Bill Scanlon / Brian Teacher, 6\u20134, 6\u20133"}
{"id": "2661503", "revid": "62004", "url": "https://it.wikipedia.org/wiki?curid=2661503", "title": "Aleksandr Michajlovi\u010d Ove\u010dkin", "text": ""}
{"id": "2661505", "revid": "62004", "url": "https://it.wikipedia.org/wiki?curid=2661505", "title": "Vladislav Aleksandrovi\u010d Tretiak", "text": ""}
{"id": "2661508", "revid": "62004", "url": "https://it.wikipedia.org/wiki?curid=2661508", "title": "Sergej Viktorovi\u010d Starikov", "text": ""}
{"id": "2661509", "revid": "62004", "url": "https://it.wikipedia.org/wiki?curid=2661509", "title": "Sergej Ivanovi\u010d Zubov", "text": ""}
{"id": "2661510", "revid": "767487", "url": "https://it.wikipedia.org/wiki?curid=2661510", "title": "ABN AMRO World Tennis Tournament 1979", "text": "L'ABN AMRO World Tennis Tournament 1979 \u00e8 stato un torneo di tennis giocato sul sintetico indoor. \n\u00c8 stata la 7\u00aa edizione del ABN AMRO World Tennis Tournament, \nche fa parte del Colgate-Palmolive Grand Prix 1979.\nSi \u00e8 giocato all'Ahoy Rotterdam indoor sporting arena di Rotterdam in Olanda Meridionale, \ndal 2 all'8 aprile 1979.\nCampioni.\nSingolare.\n Bj\u00f6rn Borg ha battuto in finale John McEnroe, 6\u20134, 6\u20132\nDoppio.\n Peter Fleming / John McEnroe hanno battuto in finale Heinz G\u00fcnthardt / Bernard Mitton, 6\u20134, 6\u20134"}
{"id": "2661517", "revid": "6923", "url": "https://it.wikipedia.org/wiki?curid=2661517", "title": "Tarcy Su", "text": "Il suo primo album \u00e8 stato pubblicato nel 1990, quando lei aveva 20 anni. Le sue canzoni sono principalmente in cinese, sebbene tre dei suoi album siano stati cantati in cantonese\nCarriera musicale.\nL'album di debutto di Su \u00e8 stato pubblicato nel 1990 dall'etichetta discografica Rock Records e prodotto dalla compagnia \"Zhuque\" (\u6731\u96c0\u6587\u5316\u88fd\u4f5c), ottenendo immediato successo. Dal 1994, Su pass\u00f2 esclusivamente sotto alla Rock Records, con la quale pubblic\u00f2 alcuni dei suoi album pi\u00f9 popolari, tra cui figura \"Lemon Tree\" (1996). In tale album la cantante ha cantato una cover cinese della canzone \"Lemon Tree\" dei Fool's Garden; in \"Duck\" (1996) ha cantato una cover di una canzone pop della band sudcoreana JuJu Club, mentre in \"Fool\" (1997) ha riproposto una canzone del gruppo singaporiano Padres.\nNel 2002 il contratto della Su con la Rock Records si \u00e8 concluso. La cantante si \u00e8 quindi dedicata alla recitazione, partecipando a diversi film e serie televisive. Successivamente ha firmato un contratto con l'etichetta discografica Shanghua Records, sussidiaria della Universal Music, sotto la quale ha finora pubblicato due album."}
{"id": "2661520", "revid": "767487", "url": "https://it.wikipedia.org/wiki?curid=2661520", "title": "ABN AMRO World Tennis Tournament 1978", "text": "L'ABN AMRO World Tennis Tournament 1978 \u00e8 stato un torneo di tennis giocato sul sintetico indoor. \u00c8 stata la 6\u00aa edizione del ABN AMRO World Tennis Tournament, che fa parte del Colgate-Palmolive Grand Prix 1978. Si \u00e8 giocato all'Ahoy Rotterdam indoor sporting arena di Rotterdam in Olanda Meridionale, dal 3 al 9 aprile 1978.\nCampioni.\nSingolare.\n Jimmy Connors ha battuto in finale Ra\u00fal Ram\u00edrez, 7\u20135, 7\u20135\nDoppio.\n Fred McNair / Ra\u00fal Ram\u00edrez hanno battuto in finale Robert Lutz / Stan Smith, 6\u20132, 6\u20133"}
{"id": "2661522", "revid": "22356", "url": "https://it.wikipedia.org/wiki?curid=2661522", "title": "Simmetrodonti", "text": ""}
{"id": "2661524", "revid": "62004", "url": "https://it.wikipedia.org/wiki?curid=2661524", "title": "Oleg Michajlovi\u010d Petrov", "text": ""}
{"id": "2661526", "revid": "767487", "url": "https://it.wikipedia.org/wiki?curid=2661526", "title": "ABN AMRO World Tennis Tournament 1977", "text": "L'ABN AMRO World Tennis Tournament 1977 \u00e8 stato un torneo di tennis giocato sul sintetico indoor. \u00c8 stata la 5\u00aa edizione del ABN AMRO World Tennis Tournament, che fa parte del World Championship Tennis 1977. Si \u00e8 giocato all'Ahoy Rotterdam indoor sporting arena di Rotterdam in Olanda Meridionale, dal 21 al 27 marzo 1977.\nCampioni.\nSingolare.\n Dick Stockton ha battuto in finale Ilie N\u0103stase, 2\u20136, 6\u20133, 6\u20133\nDoppio.\n Wojciech Fibak / Tom Okker hanno battuto in finale Vijay Amritraj / Dick Stockton, 6\u20134, 6\u20134"}
{"id": "2661527", "revid": "188116", "url": "https://it.wikipedia.org/wiki?curid=2661527", "title": "Aspirante ufficiale", "text": "Aspirante ufficiale \u00e8 una qualifica conseguita dagli allievi frequentatori dell'Accademia Aeronautica all'inizio del terzo anno di studi. A differenza di quanto accade per gli aspiranti guardiamarina della Marina Militare, quello di aspirante non \u00e8 un grado militare, ma una qualifica per un allievo dell'Aeronautica Militare. Il primo grado nella forza armata \u00e8 infatti quello di sottotenente, ottenibile dopo non meno di quattro anni di studi e in occasione del cui conferimento viene effettuato il giuramento di fedelt\u00e0 alla Repubblica da ufficiale.\nL'insegna vestita dagli aspiranti sulle maniche o sulle spalle \u00e8 costituita da \"un binario\" dorato, mentre per indicare il ruolo sono utilizzati gli stessi simboli che vengono utilizzati per gli ufficiali inferiori, ovvero per il personale navigante un'aquila con lo sguardo rivolto verso le spalle, per il ruolo delle armi da due foglie di quercia, per il Genio aeronautico da l'elmo di Minerva rivolto verso avanti, per il Corpo di Commissariato da due rami di alloro e per il Corpo Sanitario Aeronautico dal bastone di Asclepio.\nSul berretto c'\u00e8 il semplice soggolo dorato, senza fanali. Il codice di equivalenza NATO \u00e8 OF-D.\nNel mondo.\nIn alcuni paesi dell'Unione europea come la Finlandia Aspirante ufficiale \u00e8 un grado di coloro che frequentano le Accademie militari e in alcuni di questi paesi sono equiparati ai sottufficiali."}
{"id": "2661528", "revid": "62004", "url": "https://it.wikipedia.org/wiki?curid=2661528", "title": "Igor' Valentinovi\u010d Maslennikov", "text": ""}
{"id": "2661533", "revid": "767487", "url": "https://it.wikipedia.org/wiki?curid=2661533", "title": "ABN AMRO World Tennis Tournament 1976", "text": "L'ABN AMRO World Tennis Tournament 1976 \u00e8 stato un torneo di tennis giocato sul sintetico indoor. \u00c8 stata la 4\u00aa edizione del ABN AMRO World Tennis Tournament, che fa parte del World Championship Tennis 1976. Si \u00e8 giocato all'Ahoy Rotterdam indoor sporting arena di Rotterdam in Olanda Meridionale, dal 24 al 29 febbraio 1976.\nCampioni.\nSingolare.\n Arthur Ashe ha battuto in finale Robert Lutz, 6\u20133, 6\u20133\nDoppio.\n Rod Laver / Frew McMillan hanno battuto in finale Arthur Ashe / Tom Okker, 6\u20131, 6-7(4), 7\u20136(5)"}
{"id": "2661535", "revid": "110157", "url": "https://it.wikipedia.org/wiki?curid=2661535", "title": "Cappella dei &quot;Girasoli&quot;", "text": "La cappella dei \"Girasoli\" \u00e8 un luogo di culto cattolico situato nella localit\u00e0 di Gent\u00ec nel comune di Sassello, in provincia di Savona.\nStoria e descrizione.\nLa cappella \u00e8 dedicata a Nostra Signora della Guardia ed ha dimensioni piuttosto ridotte: m. 3 x m. 2,5..\nSono ignote le cause che ne portarono alla costruzione, certamente iniziativa di privati. La data di edificazione (1854) \u00e8 riportata sopra la porta di ingresso.\nPriva di finestre, ha la facciata rivolta ad ovest e il tetto coperto in \"scandole\" di cotto. All'interno \u00e8 presente un piccolo altarino con quadri, privi di valore artistico."}
{"id": "2661536", "revid": "30981", "url": "https://it.wikipedia.org/wiki?curid=2661536", "title": "Shaghouri", "text": ""}
{"id": "2661539", "revid": "118031", "url": "https://it.wikipedia.org/wiki?curid=2661539", "title": "Al-Shaghouri", "text": ""}
{"id": "2661543", "revid": "767487", "url": "https://it.wikipedia.org/wiki?curid=2661543", "title": "ABN AMRO World Tennis Tournament 1975", "text": "L'ABN AMRO World Tennis Tournament 1975 \u00e8 stato un torneo di tennis giocato sul sintetico indoor. \u00c8 stata la 3\u00aa edizione del ABN AMRO World Tennis Tournament, che fa parte del World Championship Tennis 1975. Si \u00e8 giocato all'Ahoy Rotterdam indoor sporting arena di Rotterdam in Olanda Meridionale, dal 24 febbraio al 2 marzo 1975.\nCampioni.\nSingolare.\n Arthur Ashe ha battuto in finale Tom Okker, 3\u20136, 6\u20132, 6\u20134\nDoppio.\n Bob Hewitt / Frew McMillan hanno battuto in finale Jos\u00e9 Higueras / Bal\u00e1zs Tar\u00f3czy, 6\u20132, 6\u20132"}
{"id": "2661545", "revid": "1272592", "url": "https://it.wikipedia.org/wiki?curid=2661545", "title": "Kato", "text": ""}
{"id": "2661547", "revid": "62004", "url": "https://it.wikipedia.org/wiki?curid=2661547", "title": "Fa\u00efna Hryhorivna Mel'nyk", "text": ""}
{"id": "2661550", "revid": "62004", "url": "https://it.wikipedia.org/wiki?curid=2661550", "title": "Nina Apollonovna Roma\u0161kova", "text": ""}
{"id": "2661551", "revid": "767487", "url": "https://it.wikipedia.org/wiki?curid=2661551", "title": "ABN AMRO World Tennis Tournament 1974", "text": "L'ABN AMRO World Tennis Tournament 1974 \u00e8 stato un torneo di tennis giocato sul sintetico indoor. \u00c8 stata la 2\u00aa edizione del ABN AMRO World Tennis Tournament, che fa parte del World Championship Tennis 1974. Si \u00e8 giocato all'Ahoy Rotterdam indoor sporting arena di Rotterdam in Olanda Meridionale, dal 25 al 31 marzo 1974.\nCampioni.\nSingolare.\n Tom Okker ha battuto in finale Tom Gorman, 3\u20136, 7\u20136(2), 6\u20131\nDoppio.\n Bob Hewitt / Frew McMillan hanno battuto in finale Pierre Barthes / Ilie N\u0103stase, 3\u20136, 6\u20134, 6\u20133"}
{"id": "2661553", "revid": "62004", "url": "https://it.wikipedia.org/wiki?curid=2661553", "title": "Viktor Bazhenov", "text": ""}
{"id": "2661555", "revid": "767487", "url": "https://it.wikipedia.org/wiki?curid=2661555", "title": "Reinhard Lauck", "text": "Carriera.\nDetto \"M\u00e4cki\", entr\u00f2 a dodici anni nel club della sua citt\u00e0 natale, il SG Sielow, formandosi in seguito nelle sezioni giovanili di alcune squadre di Cottbus, ovvero il Vorw\u00e4rts (in cui gioc\u00f2 fino al 1963) e il SC Cottbus, squadra con cui esord\u00ec in prima squadra nel 1965. Dopo una stagione nel Vorw\u00e4rts Neubrandeburg, nel 1967 ritorn\u00f2 nel SC Cottbus, che intanto aveva assunto la denominazione di Energie Cottbus dopo la fusione con i Vorw\u00e4rts. L'anno successivo esord\u00ec invece in massima serie con la maglia dell'Union Berlino, squadra in cui milit\u00f2 fino al 1973, anno in cui fu trasferito alla Dinamo Berlino.\nA quel periodo risal\u00ec inoltre la sua prima convocazione in Nazionale, con cui collezion\u00f2 33 presenze e 7 gol partecipando al e vincendo una medaglia d'oro ai Giochi olimpici del 1976 giocando tutte le cinque partite da titolare.\nEsord\u00ec in Nazionale a Karl-Marx-Stadt nel 2-1 in amichevole contro l'Ungheria. Ai Mondiali 1974 salta le prime due partite per poi disputare quella contro la Germania Ovest. Poi parte titolare ancora nelle due partite successive e, in entrambe, non riesce a terminarle venendo sostituito sempre al 65': contro il Brasile da Loewe, contro l'Olanda da Kreische.\nRitiratosi dalla Nazionale nel 1977, Lauck rimase alla Dinamo Berlino fino al 1981, anno in cui si ritir\u00f2 dopo aver vinto con il club della squadra della capitale tre titoli consecutivi. \u00c8 morto nel 1997, dopo essere stato ritrovato esanime in strada con un elevato tasso di alcool nel sangue."}
{"id": "2661556", "revid": "62004", "url": "https://it.wikipedia.org/wiki?curid=2661556", "title": "Tat'jana Michajlovna Anisimova", "text": ""}
{"id": "2661557", "revid": "767487", "url": "https://it.wikipedia.org/wiki?curid=2661557", "title": "Rotterdam Indoors 1972", "text": "Il Rotterdam Indoors 1972 \u00e8 stato un torneo di tennis giocato sul sintetico indoor. \u00c8 stata la 1\u00aa edizione del Rotterdam Indoors, che fa parte del World Championship Tennis 1972 e aveva un primo premio di 12.000\u00a0$. Si \u00e8 giocato all'Ahoy Rotterdam indoor sporting arena di Rotterdam nei Paesi Bassi, dal 13 al 19 novembre 1972.\nCampioni.\nSingolare.\n Arthur Ashe ha battuto in finale Tom Okker 3\u20136, 6\u20132, 6\u20131\nDoppio.\n Roy Emerson / John Newcombe hanno battuto in finale Arthur Ashe / Robert Lutz 6\u20132, 6\u20133"}
{"id": "2661558", "revid": "62004", "url": "https://it.wikipedia.org/wiki?curid=2661558", "title": "Viktor Modzalevsky", "text": ""}
{"id": "2661561", "revid": "136801", "url": "https://it.wikipedia.org/wiki?curid=2661561", "title": "Rotterdam Indoors", "text": ""}
{"id": "2661562", "revid": "62004", "url": "https://it.wikipedia.org/wiki?curid=2661562", "title": "Aleksey Nikanchikov", "text": ""}
{"id": "2661566", "revid": "62004", "url": "https://it.wikipedia.org/wiki?curid=2661566", "title": "Boris Onishchenko", "text": ""}
{"id": "2661569", "revid": "125044341", "url": "https://it.wikipedia.org/wiki?curid=2661569", "title": "Katiuscia (attrice)", "text": "Attiva anche nel cinema, \u00e8 per\u00f2 pi\u00f9 conosciuta per la sua attivit\u00e0 di interprete di fotoromanzi, realizzati prevalentemente per la casa editrice \"Lancio\", portata avanti negli anni settanta.\nBiografia.\nDi padre bolognese e madre albanese, \u00e8 cresciuta a Roma insieme al fratello Tony e alla sorella Paola anch'essa attrice di fotoromanzi con lo pseudonimo di Paola Pitti. Ha girato storie della \"Lancio\" dal 1972 al 1976 (197 storie interpretate, di cui 187 da protagonista) per poi passare ad altra casa editrice, la medesima che pubblicava \"Grand Hotel\" e che, in suo onore, ha aperto una testa intitolandola con il suo nome, appunto \"Katiuscia\".\nCarriera.\nDebuttante sul \"set\" dei Caroselli a quattro anni, spesso impiegata dalla \"Lancio\" in storie a fianco di colleghi noti come Franco Gasparri e Michela Roc, ha debuttato per questa casa quando era appena sedicenne, nel febbraio 1972, in una storia intitolata \"Il volto nell'ombra\", nella quale compariva anche la sorella Paola. A maggio dello stesso anno gir\u00f2 il primo racconto da protagonista, \"Ho quindici anni e ti amo\".\nSuoi principali partner alla \"Lancio\" sono stati:\nPer il cinema Katiuscia non ha lavorato molto: le sue esperienze cinematografiche, esclusi gli spot pubblicitari, si sono limitate a pochi film: \"Mafioso\", del 1962, sceneggiato da Marco Ferreri e Alberto Lattuada, con Alberto Sordi, interpretato quando aveva cinque anni; \"Ancora una volta... a Venezia\", girato a fianco del collega Franco Dani; e \"L'unica legge in cui credo\", un film diretto da Claudio Giorgi ed interpretato quasi interamente da attori dell'ambiente fra cui, oltre a Michela Roc, Rosalba Grottesi.\nAnni successivi.\nDopo essere incappata in una sordida storia di tossicodipendenza da droghe pesanti, negli anni ottanta ha lasciato la carriera artistica, si \u00e8 sposata ed ha avuto un figlio. Rimasta vedova, non si \u00e8 pi\u00f9 riavvicinata al mondo dello spettacolo se non per una estemporanea partecipazione alla trasmissione televisiva di Fabio Fazio \"Anima mia\".\nAssieme alla sorella ha successivamente avviato un'impresa per la realizzazione e la commercializzazione di prodotti di artigianato.\nNel 2014 usc\u00ec la sua autobiografia dal titolo \"Katiuscia, la diva ribelle\".\nDal mese di luglio 2020 cura la rubrica della posta sul settimanale Sogno, pubblicato dalla casa editrice Sprea, che ristampa i fotoromanzi della casa editrice Lancio, che da anni ha cessato la sua attivit\u00e0."}
{"id": "2661572", "revid": "62004", "url": "https://it.wikipedia.org/wiki?curid=2661572", "title": "Anatoly Koteshev", "text": ""}
{"id": "2661574", "revid": "62004", "url": "https://it.wikipedia.org/wiki?curid=2661574", "title": "Sergey Koryashkin", "text": ""}
{"id": "2661580", "revid": "62004", "url": "https://it.wikipedia.org/wiki?curid=2661580", "title": "Sergey Mindirgasov", "text": ""}
{"id": "2661583", "revid": "287204", "url": "https://it.wikipedia.org/wiki?curid=2661583", "title": "Ernst Fuchs", "text": ""}
{"id": "2661589", "revid": "446353", "url": "https://it.wikipedia.org/wiki?curid=2661589", "title": "HMS Coventry (D43)", "text": "La HMS \"Coventry\" (Pennant number D43), quarta nave da guerra britannica a portare questo nome, \u00e8 stata un incrociatore leggero classe C, tipo \"Ceres\" della Royal Navy. Venne impostata come HMS \"Corsair\" nei cantieri Swan Hunter il 4 agosto 1916, varata il 6 luglio 1917 con il nome definitivo ed entr\u00f2 in servizio il 21 febbraio 1918, negli ultimi mesi della prima guerra mondiale.\nServizio.\nAl momento dell'ingresso in servizio venne assegnata al 5\u00ba Squadrone Incrociatori leggeri dove rimase fino al maggio 1919 servendo nel Mar Baltico in appoggio all'Armata Bianca durante la guerra civile russa. Tornata in servizio nel maggio 1919 venne assegnata alla \"Atlantic Fleet\" con il pennant number D43, rimanendovi fino al 1920 quando la \"Coventry\" divenne la nave comando della Commissione interalleata per il disarmo. Negli ultimi mesi del 1920 entr\u00f2 in cantiere per un raddobbo e successivamente venne assegnata al Secondo Squadrone incrociatori, diventando la nave ammiraglia del Contrammiraglio della \"Atlantic Fleet\" Andrew Cunningham.\nL'esplosione di un siluro mentre si trovava a Malta nel 1923 caus\u00f2 la morte di due marinai. Nel 1935 dopo essere tornata in patria venne scelta per la conversione in incrociatore antiaereo, che venne attuata nei cantieri di Portsmouth. Allo scoppio della seconda guerra mondiale la \"Coventry\" aveva appena terminato gli ultimi test seguiti alla conversione e si trovava nel Mediterraneo, venendo per\u00f2 richiamata in patria poco dopo per servire nella \"Home Fleet\", fornendo copertura antiaerea alla flotta. Il 1\u00ba gennaio 1940 venne danneggiata da un attacco aereo tedesco mentre si trovava presso le Isole Shetland, a nord della Scozia. Durante le riparazioni venne installato anche il radar Type 279 per l'individuazione di apparecchi nemici. Tornata in servizio partecip\u00f2 alle operazioni di appoggio alla campagna di Norvegia, subendo 75 attacchi aerei nella settimana tra l'11 ed il 19 maggio. Nelle ultime fasi dei combattimenti in Norvegia appoggi\u00f2 l'evacuazione delle truppe britanniche. Nel mese di agosto venne assegnata alla \"Mediterranean Fleet\", trasportando durante il passaggio truppe dirette a Malta. Nel mese di settembre scort\u00f2 un convoglio diretto ad Aden nel Mar Rosso, tornando a fine mese alla base di Alessandria d'Egitto. Il 27 novembre partecip\u00f2 alla breve battaglia di capo Teulada\nIl 13 dicembre mentre si trovava a circa 80 miglia da Marsa Matruh venne colpita a prua da un siluro lanciato dal sommergibile italiano \"Neghelli\". Le riparazioni vennero completate in 20 gennaio 1941, ma la velocit\u00e0 massima della nave venne ridotta a 23 nodi. La \"Coventry\" partecip\u00f2 quindi alla scorta a convogli diretti ad Atene e appoggi\u00f2 le operazioni militari in corso a Tobruk nei primi mesi di febbraio. Nel mese seguente venne impiegata principalmente nella scorta ai convogli tra Alessandria e la Grecia, venendo sottoposta pi\u00f9 volte ad attacchi aerei. Il 26 marzo, attaccata da 24 Junkers Ju 88, riusc\u00ec ad abbatterne sei. In aprile partecip\u00f2 all'evacuazione delle truppe dalla baia di Suda mentre nei primi giorni di maggio trasport\u00f2 700 soldati a Creta, in vista di una possibile invasione tedesca, che prese effettivamente il via il 20 maggio (Battaglia di Creta).\nIl 18 maggio la prima Victoria Cross della seconda guerra mondiale ad essere assegnata nel Mediterraneo venne concessa postuma all'ufficiale della \"Coventry\" A.E. Sephton per il coraggio dimostrato durante un attacco aereo. Tra maggio e giugno, sempre sotto sostenuti attacchi aerei protesse la ritirata delle truppe inglesi dall'isola, senza venire danneggiata. Il 1\u00ba giugno recuper\u00f2 225 sopravvissuti della affondata da un attacco aereo. Il resto del mese di giugno venne inviata in Medio Oriente, prima in Siria e successivamente a sud, dove rimase una settimana per rafforzare le difese antiaere di Haifa. Il 7 settembre recuper\u00f2 l'equipaggio di un mercantile statunitense affondato nel Mar Rosso, per poi tornare ad Alessandria dove erano richieste le sue capacit\u00e0 antiaeree. Nel mese di ottobre venne trasferita a Bombay dove entr\u00f2 in cantiere per la sostituzione dei tubi delle caldaie. Tornata in servizio nel mese di maggio 1942 torn\u00f2 nel Mediterraneo dove ricevette due cannoni Oerlikon da 20\u00a0mm antiaerei in aggiunta. In giugno partecip\u00f2 all'Operazione Vigorous, poi sfociata nella battaglia di mezzo giugno.\nIl 12 settembre partecip\u00f2 come nave appoggio antiaereo all'Operazione Daffodil, consistente in uno sbarco di commando a Tobruk e parte della pi\u00f9 ampia Operazione Agreement. Il giorno seguente durante un violento attacco aereo venne affondato il cacciatorpediniere e gravemente danneggiato il . Subito dopo la \"Coventry\" venne colpita da quattro bombe in rapida successione. L'equipaggio venne recuperato dai cacciatorpediniere e ."}
{"id": "2661591", "revid": "123180259", "url": "https://it.wikipedia.org/wiki?curid=2661591", "title": "Armoriale delle famiglie italiane (Bes-Blu)", "text": "Questo \u00e8 l'armoriale delle famiglie italiane il cui cognome inizia con le lettere che vanno da Bes a Blu.\nBibliografia.\n(12) - Storia della nobilt\u00e0 in Sardegna di Francesco Floris e Sergio Serra, Edizioni della torre, 2007\n(15) - Archivio di Stato di Firenze\n(16) - \n(17) - Blasonario subalpino\n(18) - Il portale del sud\n(19) - Nobiliario di Sicilia di Antonio Mango di Casalgerardo, 1915-1970 versione su web\n(20) - Stemmario vesuviano\n(21) - Wappen portal\n(22) - Nobili napoletani\n(23) - Dizionario storico-blasonico delle famiglie nobili italiane di G. DI CROLLALANZA, Pisa, presso la direzione del Giornale araldico, 1886\n(24) - Gustavo Mola di Nomaglio, \"Dizionario araldico valsusino\", Susa, Segusium - Societ\u00e0 di Ricerche e Studi Valsusini, 2007 (prefazione di Gian Savino Pene Vidari).\n(25) - Araldica cuneese di R. ALBANESE e S. Coates, Cuneo, Societ\u00e0 per gli studi storici, archeologici ed artistici della provincia di Cuneo, 1996\n(26) - Antonio Manno, \"Il Patriziato subalpino. Notizie di fatto storiche, genealogiche, feudali ed araldiche desunte da documenti\", Firenze, Civelli, 1895-1906 per la parte edita; i volumi contenenti le lettere C-Z sono restati manoscritti e poi, dattiloscritti in pi\u00f9 copie, sono consultabili presso alcune delle principali biblioteche torinesi (tra le quali Reale, Nazionale e Civica). Quest'opera (fondamentale sia a livello araldico sia storico per tutte le famiglie appartenenti alla nobilt\u00e0 subalpina) \u00e8, dagli inizi degli anni 2000, consultabile anche on line nel sito dell'associazione Vivant e in particolare all'Url: \n(29) - Famiglie nobili di Sicilia \n(30) - Stemmario reale di Baviera\n(31) - Raccolta di armi gentilizie di diverse famiglie di Montefalco di F. DEGLI ABBATI, 1795\n(32) - Stemmario di Rutigliano\n(33) - Enrico Ottonello, \"Gli stemmi di cittadinanza della magnifica comunit\u00e0 di Ovada\", Ovada, Accademia Urbense, 2005\n(41) - Gustavo Mola di Nomaglio, \"Insegne gentilizie dei Birago a Torino. memorie conservate, memorie perdute\", in: \"L'araldica dello scalpello\", Atti del convegno, Torino, 27 novembre 2010, a cura di Fabrizio Antonielli d'Oulx, Torino, Vivant, 2011, pp. 123-148. \n(42) - BISOGNI DE GATTI Giuseppe, Hipponii, seu Vibonis Valentiae, vel Montisleonis, Ausoniae Civitatis accurata Historia, Napoli 1710 \n(43) - MARZANO Giovan Battista, Genealogia della famiglia Cordopatri, Laureana di Borrello, 1914 "}
{"id": "2661592", "revid": "77594", "url": "https://it.wikipedia.org/wiki?curid=2661592", "title": "HMS Coventry (1916)", "text": ""}
{"id": "2661597", "revid": "104458", "url": "https://it.wikipedia.org/wiki?curid=2661597", "title": "Aleksandr Ivanovi\u010d Tichonov", "text": ""}
{"id": "2661599", "revid": "599013", "url": "https://it.wikipedia.org/wiki?curid=2661599", "title": "Vergini di Ges\u00f9", "text": "Le Vergini di Ges\u00f9 (gi\u00e0 \"Societ\u00e0 delle Nobili Vergini di Ges\u00f9\") sono una societ\u00e0 di vita apostolica femminile di diritto pontificio.\nStoria.\nLa congregazione venne fondata da Cinzia Gonzaga (1589-1649) assieme alle sorelle Olimpia (1591-1645) e Gridonia (1592-1650): figlie del marchese di Castiglione delle Stiviere Rodolfo Gonzaga (fratello minore di san Luigi Gonzaga), quando il padre scomunicato venne assassinato a Castel Goffredo (1593) decise di espiare le colpe della famiglia (anche il capostipite dei marchesi di Castiglione, Rodolfo Gonzaga, era morto durante la battaglia di Fornovo) abbracciando la vita religiosa.\nIl suo confessore Virgilio Cepari (1563-1631), gesuita e compagno di studi di Luigi Gonzaga, la fece desistere dal proposito di trasferirsi nel collegio di Hall presso Innsbruck e le sugger\u00ec di fondare a Castiglione un collegio per l'educazione dei ragazzi (da affidare ai religiosi della Compagnia di Ges\u00f9) e uno per l'istruzione delle fanciulle, di cui lei stessa avrebbe assunto la direzione. Il collegio femminile venne aperto in casa Aliprandi (appartenente alla famiglia della madre di Cinzia, Elena Aliprandi) con altre sette giovani il 21 giugno 1608 (festa di san Luigi) e la cerimonia si svolse nella basilica di San Sebastiano. L'istituzione venne approvata civilmente dal marchese Francesco (fratello e successore di Rodolfo) il 27 settembre successivo.\nLa prima comunit\u00e0 era formata dalle tre sorelle Gonzaga e da altre sette nobildonne. Le appartenenti alla compagnia non erano religiose nel senso canonico del termine: emettevano solo il voto di castit\u00e0, il giuramento di perseveranza e la promessa di obbedienza alla superiora della casa (che portava il titolo di \"prelata\"); accanto alle signore Vergini, erano previste anche delle oblate, per il servizio domestico. L'ammissione al collegio era riservata alle fanciulle di nobile famiglia, che portavano una dote di Lire italiane 3581 e cent. 65, ridotte a met\u00e0 se residenti nel principato castiglionese.\nIl principe Francesco Gonzaga assegn\u00f2 nel 1608 all'ordine la piena propriet\u00e0 di duecento biolche di terra a San Martino Gusnago.\nIl collegio sopravvisse alle soppressioni dell'et\u00e0 napoleonica perch\u00e9 non gestito da religiose e alle leggi eversive del 1866 perch\u00e9 privo di personalit\u00e0 giuridica; nel 1930 venne riconosciuto come ente morale secondo le norme del concordato del 1929 e il 15 gennaio 1952 le Vergini di Ges\u00f9 ottennero dalla Santa Sede il riconoscimento di istituzione di diritto pontificio.\nCon la scomparsa nel settembre 2021 di una consorella, della congregazione \u00e8 rimasta solo una suora ultranovantenne.\nAttivit\u00e0 e diffusione.\nLe Vergini di Ges\u00f9 si dedicano all'istruzione e all'educazione cristiana delle fanciulle.\nPosseggono la sola casa di Castiglione delle Stiviere, che \u00e8 anche sede generalizia della compagnia; sono sempre state poco numerose (la compagnia non ha mai superato i trenta membri) e al 31 dicembre 2005 le Vergini di Ges\u00f9 erano 8.\nAlla congregazione apparteneva anche \"Corte Molinello\", nei pressi di Casaloldo, acquistata dal padre di Elena Aliprandi, Giovanni Antonio che fu ingrandita nel corso del Seicento e destinata dalle Vergini di Ges\u00f9 a convento."}
{"id": "2661603", "revid": "79968", "url": "https://it.wikipedia.org/wiki?curid=2661603", "title": "Progestinico", "text": ""}
{"id": "2661604", "revid": "149485", "url": "https://it.wikipedia.org/wiki?curid=2661604", "title": "Henry Burr", "text": "Burr us\u00f2 vari pseudonimi per i suoi dischi a 78 giri (fra gli altri: Irving Gillette, Henry Gillette, Alfred Alexander, Robert Rice, Carl Ely, Harry Barr, Frank Knapp, Al King e Shamus McClaskey). Fu uno dei primi cantanti a fare registrazioni acustiche, e fu uno dei pi\u00f9 prolifici artisti di ogni tampo, con pi\u00f9 di 12.000 registrazioni stimate. Tenore, fu preferibilmente un solista, ma esegu\u00ec anche duetti, trii e quartetti. La sua pi\u00f9 celebre collaborazione fu con il Peerless Quartet."}
{"id": "2661605", "revid": "367445", "url": "https://it.wikipedia.org/wiki?curid=2661605", "title": "Linea S8 (servizio ferroviario suburbano di Milano)", "text": ""}
{"id": "2661607", "revid": "279725", "url": "https://it.wikipedia.org/wiki?curid=2661607", "title": "Great expectations", "text": ""}
{"id": "2661610", "revid": "196390", "url": "https://it.wikipedia.org/wiki?curid=2661610", "title": "Jurij Georgievi\u010d Sedych", "text": ""}
{"id": "2661612", "revid": "181699", "url": "https://it.wikipedia.org/wiki?curid=2661612", "title": "Bukkake", "text": "Il , dal giapponese , \u00e8 una pratica di sesso di gruppo in cui pi\u00f9 uomini eiaculano a turno o insieme su una persona, spesso inginocchiata; talvolta pu\u00f2 coincidere con l'ingestione di sperma. Questa pratica \u00e8 prevalentemente in uso in certi generi di nicchia della cinematografia pornografica e talvolta in queste scene sono coinvolti decine di partecipanti di sesso maschile.\nEtimologia.\nIl sostantivo \"bukkake\" deriva dal verbo \"bukkakeru\" (\u6253\u3063\u639b\u3051\u308b), composto di \"butsu\" (\u3076\u3064) e \"kakeru\" (\u639b\u3051\u308b), rispettivamente \"colpire\" e \"versare\", da cui il significato di \"spruzzare\", \"versare con forza\".\nIn lingua giapponese il termine viene utilizzato anche per indicare una pietanza servita con la sola aggiunta di brodo caldo. In particolare fa riferimento a un modo particolare di servire la \"soba\" (in tal caso si parla di \"bukkake soba\" o \"kake soba\").\nStoria.\nEsiste una credenza popolare che collega il \"bukkake\" a una forma di castigo per l\u2019adulterio nel medioevo giapponese. Invero, tale descrizione \u00e8 falsa, in quanto la reale pena inflitta per il reato di aduterio era la decapitazione.\nIl \"bukkake\" \u00e8 stato rappresentato per la prima volta in un film porno a met\u00e0 del 1980 in Giappone. Uno fra i maggiori fattori della diffusione di questa pratica in forma pornografica \u00e8 stata la censura obbligatoria dei genitali in Giappone: infatti i genitali devono essere accuratamente mascherati tramite la copertura o la deformazione dei pixel. Uno dei maggiori effetti di questa norma \u00e8 che in Giappone la pornografia concentra maggiormente l'attenzione sul viso e sul corpo delle attrici, molto pi\u00f9 che sui loro genitali. Tuttavia lo sperma non \u00e8 oggetto di censura, per cui lo si \u00e8 utilizzato come espressione di eventuali situazioni pornografiche.\nNella pornografia giapponese il primo film conosciuto in cui sono presenti scene di \"bukkake\" \u00e8 stato \"Mascot Note\" (\u30de\u30b9\u30ab\u30c3\u30c8\u30ce\u30fc\u30c8), nel cui cast \u00e8 annoverata Aiko Matsuoka, realizzato nel dicembre 1986. Prima di questo film si parlava semplicemente di \"gansha\" (\u9854\u5c04, \"eiaculazione facciale\"). Comunque si deve la popolarit\u00e0 del \"bukkake\" al regista Kazuhiko Matsumoto nel 1998.\nLa pratica \u00e8 poi passata dal Giappone agli Stati Uniti d'America e da qui all'Europa dopo che alcuni produttori pornografici statunitensi scoprirono dei filmati giapponesi di \"bukkake\" sul finire degli anni novanta. Per i produttori pornografici occidentali il vantaggio di produrre film con \"bukkake\" consiste nel fatto che \u00e8 necessario pagare soltanto un'attrice professionista: gli altri attori di sesso maschile generalmente sono dei partecipanti amatoriali per cui i loro compensi hanno un costo decisamente minore.\nLa pratica si \u00e8 poi diffusa anche nella pornografia omosessuale: analogamente al \"bukkake\" che coinvolge una donna e un gruppo di uomini, in un \"bukkake\" omosessuale numerosi uomini eiaculano su un unico uomo. Anche la pornografia lesbica ha il proprio \"bukkake\": in questo caso le attrici orinano in successione su un'unica ragazza.\nIl \"bukkake\" \u00e8 meno popolare di altri generi pornografici di nicchia, forse perch\u00e9 nella pornografia l'atto di eiaculare in viso alla o al \"partner\" \u00e8 il momento culmine della scena, piuttosto che l'evento \"principale\"."}
{"id": "2661613", "revid": "125231048", "url": "https://it.wikipedia.org/wiki?curid=2661613", "title": "There There", "text": "There There \u00e8 un singolo dei Radiohead, estratto dall'album \"Hail to the Thief\". \u00c8 stato nominato per il Grammy Award alla miglior performance rock di un duo o un gruppo. Il videoclip della canzone, diretto da Chris Hopewell, \u00e8 stato premiato agli MTV Video Music Awards del 2003 nella categoria \"Best Art Direction in a Video\".\nL'intero brano si basa su un ritmo creato da Jonny Greenwood ed eseguito da Philip Selway (su batteria), lo stesso Greenwood e Ed O'Brien (entrambi su tamburi). Dal punto di vista melodico, la prima parte \u00e8 stata scritta da Yorke, mentre la seconda da Greenwood, il quale lascia i tamburi per passare alla chitarra solista."}
{"id": "2661615", "revid": "287204", "url": "https://it.wikipedia.org/wiki?curid=2661615", "title": "Concepci\u00f3n (Paraguay)", "text": "Concepci\u00f3n \u00e8 una citt\u00e0 del Paraguay, capoluogo del dipartimento omonimo.\nGeografia.\nConcepci\u00f3n \u00e8 situata sulla riva sinistra del fiume Paraguay a 420 km a nord dalla capitale nazionale Asunci\u00f3n.\nStoria.\nFu fondata nel 1773 dal governatore Agust\u00edn Fernando de Pinedo. La citt\u00e0 fu fondata nel nord paraguayano per contenere l'avanzata dei Portoghesi verso le terre conquistate dalla Spagna. Per 40 anni fu una cittadella militare. La grande estensione del suo territorio fece in modo che la Colonia spagnola elargisse le sue terre ai militari a suo servizio, creando cos\u00ec fin dagli albori della sua storia vasti latifondi terrieri, la cui struttura si \u00e8 mantenuta fino ai nostri giorni.\nL'arrivo di immigrati italiani, siro-libanesi e catalani diede impulso allo sviluppo del porto commerciale. Nei primi decenni del XX secolo la citt\u00e0 ha acquisito il suo attuale profilo architettonico.\nSociet\u00e0.\nPopolazione.\nAl censimento del 2002 la citt\u00e0 contava una popolazione urbana di 44.070 abitanti (73.210 nel distretto).\nReligione.\nLa citt\u00e0 \u00e8 sede della diocesi di Concepci\u00f3n en Paraguay, istituita il 1\u00ba maggio 1929 e suffraganea dell'arcidiocesi di Asunci\u00f3n.\nInfrastrutture e trasporti.\nConcepci\u00f3n \u00e8 attraversata dalla strada nazionale 5, che unisce la regione del Chaco Boreal all'est del Paese alla frontiera con il Brasile."}
{"id": "2661617", "revid": "62004", "url": "https://it.wikipedia.org/wiki?curid=2661617", "title": "Vladimir Valer'evi\u010d Sal'nikov", "text": ""}
{"id": "2661618", "revid": "120938131", "url": "https://it.wikipedia.org/wiki?curid=2661618", "title": "Antranilato di metile", "text": "L'antranilato di metile \u00e8 l'estere metilico dell'acido antranilico. Viene utilizzato come repellente per gli uccelli. \u00c8 considerato uno dei primi aromi artificiali, ma \u00e8 presente in natura assieme all\"'N\"-metil-derivato nell'essenza di zagara.\nSembra che le propriet\u00e0 tonico-sedative del sistema simpatico, di cui gode questa essenza, siano proprio da attribuire ai derivati dell'acido antranilico che antagonizzerebbero le azioni periferiche nella noradrenalina.\nPropriet\u00e0 chimiche.\n\u00c8 un liquido che va da limpido a giallo chiaro. Mostra una fluorescenza azzurro-violetta. \u00c8 leggermente solubile in acqua e solubile in etanolo e glicole propilenico. \u00c8 insolubile in olio di paraffina. \u00c8 combustibile, con punto di infiammabilit\u00e0 a 104 \u00b0C. A piena concentrazione, ha un odore fruttato di uva; a 25 ppm ha un odore dolce, fruttato, simile all'uva Concord, con una sfumatura ammuffita e di bacche.\nUsi.\nL'antranilato di metile agisce come repellente per uccelli. \u00c8 per uso alimentare e pu\u00f2 essere utilizzato per proteggere mais, girasoli, riso, frutta e campi da golf. Il dimetil antranilato (DMA) ha un effetto simile. Viene anche usato per il sapore d'uva della bevanda Kool-Aid. Viene utilizzato per aromatizzare caramelle, bibite analcoliche, frutta, gomme da masticare, droghe e prodotti a base di nicotina.\nL'antranilato di metile sia come componente di vari oli essenziali naturali sia come aroma-sostanza chimica sintetizzata \u00e8 ampiamente utilizzato nella profumeria moderna. Viene anche usato per produrre basi di Schiff con aldeidi, molte delle quali sono anche usate in profumeria. In un contesto di profumeria la base di Schiff pi\u00f9 comune \u00e8 nota come aurantiolo, prodotto combinando metantranilato e idrossicitronellale.\nPresenza in natura.\nL'antranilato di metile si trova naturalmente nelle Uva Concord e in altre uve \"Vitis labrusca\" e loro ibridi, e nel bergamotto, locusta nera, \"Magnolia champaca\", gardenia, \"Jasminum\", limone, mandarino, neroli, arance, olio diruta, fragola, \"Agave amica\", glicine, galanga e ylang ylang. \u00c8 anche un componente primario del sapore essenziale di mela, insieme a etil acetato e etil butirrato."}
{"id": "2661621", "revid": "62004", "url": "https://it.wikipedia.org/wiki?curid=2661621", "title": "Larisa Tsagarayeva", "text": ""}
{"id": "2661623", "revid": "62004", "url": "https://it.wikipedia.org/wiki?curid=2661623", "title": "Yevgeniya Lamonova", "text": ""}
{"id": "2661624", "revid": "196390", "url": "https://it.wikipedia.org/wiki?curid=2661624", "title": "Kroger St. Jude International", "text": ""}
{"id": "2661627", "revid": "62004", "url": "https://it.wikipedia.org/wiki?curid=2661627", "title": "Grigory Kiriyenko", "text": ""}
{"id": "2661632", "revid": "154893", "url": "https://it.wikipedia.org/wiki?curid=2661632", "title": "J. Lo Inc.", "text": ""}
{"id": "2661634", "revid": "27998166", "url": "https://it.wikipedia.org/wiki?curid=2661634", "title": "Aeroporto di Kinisia", "text": ""}
{"id": "2661635", "revid": "46291", "url": "https://it.wikipedia.org/wiki?curid=2661635", "title": "Epipactis helleborine schubertiorum", "text": "Epipactis helleborine\" subsp. \"schubertiorum \u00e8 una piccola pianta erbacea perenne appartenente alla famiglia delle Orchidacee.\nL'epiteto sottospecifico \"schubertiorum\" \u00e8 un omaggio al botanico austriaco B.Schubert.\nDistribuzione e habitat.\nLa sottospecie \u00e8 endemica dell'Italia meridionale: descritta originariamente come endemismo calabro, \u00e8 stata successivamente rinvenuta anche sul Gargano."}
{"id": "2661636", "revid": "21880", "url": "https://it.wikipedia.org/wiki?curid=2661636", "title": "Epipactis schubertiorum", "text": ""}
{"id": "2661637", "revid": "62004", "url": "https://it.wikipedia.org/wiki?curid=2661637", "title": "Valentina Ksenofontovna Rastvorova", "text": ""}
{"id": "2661642", "revid": "62004", "url": "https://it.wikipedia.org/wiki?curid=2661642", "title": "Igor' Nikolaevi\u010d Poljanskij", "text": ""}
{"id": "2661647", "revid": "197586", "url": "https://it.wikipedia.org/wiki?curid=2661647", "title": "Commissione Cataldi", "text": ""}
{"id": "2661648", "revid": "1543377", "url": "https://it.wikipedia.org/wiki?curid=2661648", "title": "Luciano Gaudino", "text": "Carriera.\nClub.\nCresciuto nelle giovanili della , nel 1975 Gaudino \u00e8 stato acquistato dal Milan. Dopo una stagione nelle giovanili della squadra milanese e un'altra in prestito al in Serie B, ha esordito in Serie A il 27 novembre 1977 in -Milan, partita vinta a tavolino dai rossoneri. In totale ha disputato con il Milan 12 partite in campionato e 2 in Coppa Italia. Nelle 14 apparizioni in maglia rossonera ha segnato 2 gol, entrambi in campionato e a San Siro, il primo contro la Fiorentina il 29 gennaio 1978 (5-1) e il secondo il 26 marzo dello stesso anno nella partita con la squadra contro cui aveva esordito in Serie A, il Pescara (2-0).\nNel 1978 \u00e8 passato al , in cui \u00e8 rimasto per 3 stagioni collezionando 45 presenze e 11 reti, la maggior parte delle quali nella prima stagione con i pugliesi nella quale, a differenza delle successive, \u00e8 stato titolare.\nIn seguito \u00e8 sceso di categoria giocando prima in Serie C1 con e Virtus Casarano e poi in Serie C2 con Savona, Frosinone e . Dopo essere tornato al Frosinone nel 1986, con i laziali ha conquistato la promozione in Serie C1 nel 1986-1987. Dopo aver disputato la stagione in Serie C1 con il Frosinone \u00e8 passato alla in C2 e poi in Interregionale al VJS Velletri, dove ha chiuso la carriera nel 1990.\nNazionale.\nGaudino con la Nazionale italiana Under-20 ha partecipato ai Mondiali di categoria del 1977, durante i quali ha disputato da titolare la seconda partita del girone eliminatorio contro l'Iran (0-0)."}
{"id": "2661649", "revid": "124870940", "url": "https://it.wikipedia.org/wiki?curid=2661649", "title": "Boston Celtics 1966-1967", "text": "La stagione 1966-67 dei Boston Celtics fu la 21\u00aa nella NBA per la franchigia.\nI Boston Celtics arrivarono secondi nella \"Eastern Division\" con un record di 60-21. Nei play-off vinsero la semifinale di division con i New York Knicks (3-1), perdendo poi la finale di division con i Philadelphia 76ers (4-1).\nIn questa stagione Bill Russell fece il suo esordio da allenatore-giocatore, in seguito al ritiro di coach Red Auerbach al termine dell'annata precedente."}
{"id": "2661650", "revid": "62004", "url": "https://it.wikipedia.org/wiki?curid=2661650", "title": "Aleksej Alekseevi\u010d Prokurorov", "text": ""}
{"id": "2661651", "revid": "775372", "url": "https://it.wikipedia.org/wiki?curid=2661651", "title": "Commissione Cannarsa", "text": ""}
{"id": "2661654", "revid": "212348", "url": "https://it.wikipedia.org/wiki?curid=2661654", "title": "Chicago Bulls 2003-2004", "text": "La stagione 2003-04 dei Chicago Bulls fu la 38\u00aa nella NBA per la franchigia.\nI Chicago Bulls arrivarono ottavi nella \"Central Division\" della \"Eastern Conference\" con un record di 23-59, non qualificandosi per i play-off."}
{"id": "2661657", "revid": "121100717", "url": "https://it.wikipedia.org/wiki?curid=2661657", "title": "Un disco per l'estate 1984", "text": "L'edizione 1984 di Saint Vincent Estate, la manifestazione canora che sostituisce per alcuni anni \"Un disco per l'estate\", viene trasmessa da Raiuno nelle serate dal 28 al 30 giugno.\nQuest'anno viene ripristina la gara anche per gli artisti affermati (16 canzoni gi\u00e0 presentate negli spettacoli Serata d'onore), fra i quali vince Tony Esposito con il brano \"Kalimba de Luna\", mentre per la sezione degli emergenti (20 pezzi proposti in cinque puntate da Domenica in) s'impone Roberta Voltolini con \"Stella\". Nelle prime due serate \u00e8 stata effettuata, attraverso il voto espresso da due diverse giurie di 200 persone, la selezione fra i pezzi proposti dal giovani, nell'ultima sono state eseguite le otto canzoni finaliste e ripetute le sedici dei big.\nSigla di apertura cantata da Umberto Tozzi e di chiusura di Antonello Venditti.\nI presentatori sono Barbara Bouchet, Jocelyn, Anna Pettinelli e Mauro Micheloni, mentre il regista \u00e8 Antonio Moretti, scenografia \u00e8 di Gianni Villa."}
{"id": "2661659", "revid": "599013", "url": "https://it.wikipedia.org/wiki?curid=2661659", "title": "Eddie Robinson (cestista)", "text": "Carriera.\nUscito nel 1999 dalla University of Central Oklahoma, ha debuttato in NBA con la canotta degli Charlotte Hornets. Due anni dopo si trasferisce ai Chicago Bulls, dove al primo anno segna 9 punti a partita (sua miglior media in NBA) in 22,5 minuti a disposizione. Nel 2004 riceve un buyout dalla dirigenza dei Bulls, che rinunciano ai restanti due anni di contratto: da l\u00ec in poi Robinson non trover\u00e0 pi\u00f9 spazio in NBA. Nei suoi primi tre anni da professionista aveva saltato 102 gare per via di infortuni e contrasti con l'allenatore.\nNel 2006 passa agli Idaho Stampede nella lega di sviluppo D-League, mentre nel 2008 \u00e8 stato scelto dagli Albuquerque Thunderbirds (sempre in D-League) ma non ha ottenuto un contratto.\nNel settembre 2011 torna a giocare firmando un contratto con gli Halifax Rainmen, squadra della lega canadese NBL."}
{"id": "2661660", "revid": "144796", "url": "https://it.wikipedia.org/wiki?curid=2661660", "title": "Ordine della Corona (Iran)", "text": "L'Ordine della Corona fu un ordine cavalleresco dell'Impero Persiano.\nStoria.\nL'Ordine venne fondato dallo sci\u00e0 Reza Shah Pahlavi nel 1926 come il primo ordine strettamente legato alla casata regnante e venne istituito per celebrare la dinastia dei Pahlavi da poco salita al trono persiano in sostituzione della precedente estinta.\nClassi.\nL'Ordine disponeva delle seguenti classi di benemerenza:"}
{"id": "2661662", "revid": "125364236", "url": "https://it.wikipedia.org/wiki?curid=2661662", "title": "Omar Galanti", "text": "Biografia.\nInizi\u00f2 la sua carriera di pornoattore nel 2004 e finora ha recitato in circa 500 film, di cui alcuni come attore protagonista.\nIl suo esordio nel mondo dell'hard avvenne casualmente nel 2002 quando incontr\u00f2 l'attrice pornografica Natasha Kiss.\nHa lavorato con Rocco Siffredi, Franco Trentalance, Marco Nero, Brigitta Bulgari, Erika Neri, Valentina Canali, Michelle Ferrari, Natasha Kiss, Sheila Stone e Jessica Gayle.\nLavor\u00f2 con continuit\u00e0 per vari registi hard, tra i quali Matteo Swaitz, Andy Casanova, Silvio Bandinelli, Francesco Fanelli. \u00c8 stato lui stesso regista di alcuni film.\nNel 2007 recit\u00f2 in \"Mucchio selvaggio\", film pornografico che racconta la storia di guerra tra gang di rapper, raver e traffico di cocaina. La regia fu affidata a Matteo Swaitz."}
{"id": "2661663", "revid": "287204", "url": "https://it.wikipedia.org/wiki?curid=2661663", "title": "Chicago Bulls 1966-1967", "text": "La stagione 1966-67 dei Chicago Bulls fu la 1\u00aa nella NBA per la franchigia.\nI Chicago Bulls arrivarono quarti nella \"Western Division\" con un record di 33-48. Nei play-off persero la semifinale di division con i St. Louis Hawks (3-0)."}
{"id": "2661664", "revid": "76963", "url": "https://it.wikipedia.org/wiki?curid=2661664", "title": "Renato Guatelli", "text": "Bersagliere e poi comandante di squadra nella resistenza con il nome di battaglia di \"Buff\", \u00e8 stato insignito alla memoria della Medaglia d'oro al valor militare.\nLa vita.\nDopo la licenza di Avviamento professionale, Renato Guatelli venne chiamato alle armi, costretto a partire dal famoso \"bando Graziani\" dell'8 marzo 1944 e assegnato al deposito del 12\u00ba Reggimento bersaglieri di Reggio Emilia. Il giorno dell'arruolamento, insieme ad altri giovani, sfil\u00f2 per protesta nella piazza principale di Fidenza, suonando al clarinetto \"Bandiera rossa\" e \"L'Internazionale\", coinvolgendo i cittadini senza che i fascisti potessero intervenire.\nDopo l'armistizio dell'8 settembre 1943, si diede alla macchia entrando tra le file della resistenza operando con i partigiani della 31\u00aa Brigata Garibaldi \"Forni\" nel territorio parmense della Val Ceno.\nFece parte del distaccamento \"Barabaschi\" che agiva principalmente sulla Via Emilia, arteria di comunicazione e rifornimento della \"Linea gotica\", e grazie al valore dimostrato venne nominato comandante di squadra. Il 18 dicembre 1944 partecip\u00f2 con la \"Barabaschi\" all'attacco di un'autocolonna nemica in transito nelle vicinanze di Fidenza. Gravemente ferito nell'azione, prima di morire colpito da un'ultima raffica tedesca, consegn\u00f2 il Bren ai compagni chiedendo che lo mettessero al sicuro prima di aiutare lui.\nGli fu conferita la Medaglia d'oro al valor militare alla memoria con Decreto Presidenziale del 13 ottobre 1969."}
{"id": "2661666", "revid": "404338", "url": "https://it.wikipedia.org/wiki?curid=2661666", "title": "Bacillo di D\u00f6derlein", "text": ""}
{"id": "2661667", "revid": "287204", "url": "https://it.wikipedia.org/wiki?curid=2661667", "title": "Chicago Bulls 1967-1968", "text": "La stagione 1967-68 dei Chicago Bulls fu la 2\u00aa nella NBA per la franchigia.\nI Chicago Bulls arrivarono quarti nella \"Western Division\" con un record di 29-53. Nei play-off persero la semifinale di division con i Los Angeles Lakers (4-1)."}
{"id": "2661670", "revid": "287204", "url": "https://it.wikipedia.org/wiki?curid=2661670", "title": "Cleveland Cavaliers 1988-1989", "text": "La stagione 1988-89 dei Cleveland Cavaliers fu la 19\u00aa nella NBA per la franchigia.\nI Cleveland Cavaliers arrivarono secondi nella \"Central Division\" della \"Eastern Conference\" con un record di 57-25. Nei play-off persero al primo turno con i Chicago Bulls (3-2)."}
{"id": "2661672", "revid": "123613112", "url": "https://it.wikipedia.org/wiki?curid=2661672", "title": "Germano Mian", "text": "Carriera.\nClub.\nCresciuto nelle giovanili della Triestina, dopo gli esordi in Serie B con Monfalconese C.N.T. e Spezia debutt\u00f2 in Serie A il 7 gennaio 1934 in Alessandria-Triestina (1-0). Con il sodalizio giuliano disput\u00f2 quattro campionati firmando 23 gol in 81 partite, quindi nel 1937 venne acquistato dal con il compagno di squadra Nereo Rocco, debuttando alla prima giornata di campionato, nella sconfitta di Bologna del 12 settembre 1937 contro i padroni di casa per 3-2. Nel capoluogo campano vi rimase tre anni realizzandovi 13 gol in 71 partite, che ne fecero il primo anno capocannoniere della squadra con Giuseppe Gerbi ed il secondo vicecapocannoniere dietro a Nereo Rocco: tra queste vanno ricordate le prime due, segnate in casa il 19 settembre 1937 nella vittoria contro la sua precedente squadra, il gol del momentaneo vantaggio in Napoli- del 3 ottobre 1937, poi diventato un pareggio casalingo per 1-1, la doppietta nella vittoria casalinga del 19 febbraio 1939 contro la Juventus per 4-1 ed il gol iniziale nella vittoria in trasferta a Milano del 9 aprile 1939 contro l'Ambrosiana per 2-1. Dopo una parentesi all'Udinese in Serie B, nel 1941 pass\u00f2 al , in Serie C, dove disputer\u00e0 due stagioni prima di ritirarsi.\nIn massima serie collezion\u00f2 complessivamente 152 presenze, impreziosite da 36 reti: fu due volte tra i migliori dieci cannonieri del campionato, nella stagione 1934-1935 e nella stagione successiva, in entrambe le occasioni con 10 reti.\nNazionale.\nDisput\u00f2 anche una gara in Nazionale B, il 27 ottobre 1935, la vittoria a Genova contro la nazionale della Cecoslovacchia per 3-1, gara in cui segn\u00f2 il secondo gol.\nAllenatore.\nTerminata la carriera da calciatore, nel dopoguerra fu allenatore del nel campionato di Promozione 1949-1950 e successivamente allen\u00f2 per oltre dieci anni la Cormonese, squadra della sua citt\u00e0 natale, prima della sua morte avvenuta nel 1966 all'et\u00e0 di 54 anni."}
{"id": "2661673", "revid": "287204", "url": "https://it.wikipedia.org/wiki?curid=2661673", "title": "Los Angeles Lakers 1973-1974", "text": "La stagione 1973-74 dei Los Angeles Lakers fu la 25\u00aa nella NBA per la franchigia.\nI Los Angeles Lakers vinsero la \"Pacific Division\" della \"Western Conference\" con un record di 47-35. Nei play-off persero la semifinale di conference con i Milwaukee Bucks (4-1)."}
{"id": "2661674", "revid": "767487", "url": "https://it.wikipedia.org/wiki?curid=2661674", "title": "Viaggia, ragazza, viaggia, hai la musica nelle vene", "text": "Viaggia, ragazza, viaggia, hai la musica nelle vene \u00e8 un film del 1974 diretto da Pasquale Squitieri, con Victoria Zinny.\nTrama.\nIl film racconta di un amore che dopo 16 anni di matrimonio finisce con lui che scappa svanendo nel nulla. La moglie si mette alla sua ricerca, ma invece di ritrovarlo finisce in varie perversioni arrivando alla fine al suicidio."}
{"id": "2661675", "revid": "30677", "url": "https://it.wikipedia.org/wiki?curid=2661675", "title": "Croce Rossa Monegasca", "text": ""}
{"id": "2661676", "revid": "1543377", "url": "https://it.wikipedia.org/wiki?curid=2661676", "title": "Tennis ai Giochi della I Olimpiade - Singolare", "text": "Il torneo di singolare di tennis dei Giochi della I Olimpiade fu uno dei due eventi sportivi, riguardanti il tennis dei primi Giochi olimpici moderni, tenutosi ad Atene, tra l'8 e l'11 aprile 1896.\nHanno partecipato alla competizione 13 atleti provenienti da sei nazioni. La gara, che si tenne nel velodromo Neo Phaliron e nei campi in erba del \"Tennis Club Atene\", era riservata ai soli atleti maschi, come tutte le competizioni dell'Olimpiade di Atene 1896."}
{"id": "2661678", "revid": "287204", "url": "https://it.wikipedia.org/wiki?curid=2661678", "title": "New York Knicks 1964-1965", "text": "La stagione 1964-65 dei New York Knicks fu la 16\u00aa nella NBA per la franchigia.\nI New York Knicks arrivarono quarti nella \"Eastern Division\" con un record di 31-49, non qualificandosi per i play-off."}
{"id": "2661679", "revid": "287204", "url": "https://it.wikipedia.org/wiki?curid=2661679", "title": "Denver Nuggets 1989-1990", "text": "La stagione 1989-90 dei Denver Nuggets fu la 14\u00aa nella NBA per la franchigia.\nI Denver Nuggets arrivarono quarti nella \"Midwest Division\" della \"Western Conference\" con un record di 43-39. Nei play-off persero al primo turno con i San Antonio Spurs (3-0)."}
{"id": "2661680", "revid": "1347902", "url": "https://it.wikipedia.org/wiki?curid=2661680", "title": "Ordine della Stara Planina", "text": "L'Ordine della Stara Planina (Ordine dei Monti Balcani) \u00e8 un ordine cavalleresco della Bulgaria.\nStoria.\nL'Ordine della Stara Planina venne fondato il 4 agosto 1966 per premiare quanti si fossero distinti al servizio della Bulgaria oppure quanti avessero prestato diligentemente servizio nelle cooperazioni internazionali.\nL'Ordine \u00e8 dedicato ai Monti Balcani, la pi\u00f9 grande catena montuosa dei Balcani che si trova proprio ad attraversare la Bulgaria.\nL'Ordine decaduto dopo la fine del comunismo \u00e8 stato ristabilito il 29 maggio 2003 dalla Repubblica di Bulgaria\nClassi.\nL'Ordine dispone delle seguenti classi di benemerenza:\nAssegnazione.\nL'Ordine viene assegnato a cittadini bulgari con meriti particolarmente grandi per la Bulgaria e a cittadini stranieri per meriti particolarmente grandi per le relazioni bilaterali e la cooperazione internazionale.\nInsegne.\nLa \"medaglia\" dell'ordine consiste in una stella a cinque punte smaltata completamente di bianco, per la I Classe, di rosso, per la II Classe. Alla I e II Classe possono essere aggiunte due spade incrociate per la divisione militare.\nLa \"stella\" consiste in una placca a stella sovrastata da una stella a cinque punte smaltata di bianco riportante in centro un anello dorato.\nIl \"nastro\" \u00e8 bianco con una striscia verde ed una rossa affiancate sul lato sinistro."}
{"id": "2661682", "revid": "287204", "url": "https://it.wikipedia.org/wiki?curid=2661682", "title": "New Jersey Nets 1985-1986", "text": "La stagione 1985-86 dei New Jersey Nets fu la 10\u00aa nella NBA per la franchigia.\nI New Jersey Nets arrivarono terzi nella \"Atlantic Division\" della \"Eastern Conference\" con un record di 39-43. Nei play-off persero al primo turno con i Milwaukee Bucks (3-0)."}
{"id": "2661684", "revid": "62748", "url": "https://it.wikipedia.org/wiki?curid=2661684", "title": "Monitoraggio dinamico della pressione arteriosa", "text": "Il monitoraggio dinamico della pressione arteriosa, noto anche con l'espressione inglese Ambulatory blood pressure monitoring e soprattutto con il relativo acronimo, ABPM, \u00e8 una metodica diagnostica usata in medicina per misurare la pressione arteriosa ad intervalli regolari durante le 24 ore. Ha diverse indicazioni cliniche, tra cui l'accertamento diagnostico della presenza della ipertensione da camice bianco o la determinazione del profilo pressorio notturno. \nIl fenomeno del \"dipping\" notturno.\nL'analisi dei dati raccolti dal monitoraggio pressorio delle 24 ore consente di suddividere i pazienti in diversi gruppi sulla base delle caratteristiche del profilo pressorio notturno. Durante il periodo notturno \u00e8 fisiologica una riduzione dei valori pressori. Questo fenomeno \u00e8 chiamato dipping. Si definisce dipper il paziente in cui la pressione sistolica media notturna si riduce tra il 10 ed il 20 % rispetto alla media diurna. Si definisce non-dipper il paziente in cui la pressione sistolica media notturna si riduce meno del 10 % rispetto alla media diurna. Si definisce reverse-dipper il paziente in cui la pressione sistolica media notturna si incrementa rispetto alla media diurna (perdendosi, dunque, il fisiologico ritmo circadiano della pressione arteriosa). Si definisce extreme-dipper il paziente in cui la pressione sistolica media notturna si riduce di oltre il 20 % rispetto alla media diurna.\nI fattori che influenzano il dipping notturno sono numerosi, ricordiamo l'et\u00e0 avanzata, la qualit\u00e0 del sonno , ma anche la presenza di condizioni patologiche come le cause secondarie di ipertensione arteriosa, l'insufficienza renale cronica, lo scompenso cardiaco congestizio. \nDipping notturno e danno d'organo.\nIl profilo pressorio notturno di tipo non-dipper sembra essere associato, secondo numerosi studi clinici, ad un maggiore danno d'organo, come per esempio la ipertrofia ventricolare sinistra, e ad una prognosi pi\u00f9 sfavorevole nell'iperteso. \nPi\u00f9 in generale, \u00e8 stato dimostrato che il livello di danno d'organo nel paziente iperteso correla maggiormente con i dati raccolti mediante ABPM che con la pressione arteriosa clinica .\nIl fenomeno del \"morning surge\".\nIl morning surge indica il fisiologico incremento della pressione arteriosa al primo mattino. L'analisi dei dati registrati durante un monitoraggio dinamico della pressione arteriosa delle 24 ore consente di quantificare questo incremento. Il morning surge si calcola sottraendo dal valore medio della pressione arteriosa sistolica misurata nelle prime due ore dopo il risveglio il valore medio della pressione arteriosa sistolica misurata durante la notte, avendo cura di considerare il suo valore pi\u00f9 basso.\nLa rilevanza clinica e prognostica di questo parametro, in accordo con quanto rilevato dalla American Heart Association, risiede nel dato che un eccessivo incremento mattutino della pressione arteriosa \u00e8 un predittore di incrementato rischio di eventi vascolari acuti, ed in particolare di ictus ischemico nell'anziano affetto da ipertensione arteriosa .\nControindicazioni al monitoraggio.\nLa registrazione di un monitoraggio dinamico della pressione arteriosa \u00e8 possibile nella maggior parte dei pazienti . Tuttavia alcune specifiche condizioni patologiche o caratteristiche fisiche del paziente possono limitare la validit\u00e0 diagnostica dell'esame."}
{"id": "2661686", "revid": "287204", "url": "https://it.wikipedia.org/wiki?curid=2661686", "title": "Washington Bullets 1986-1987", "text": "La stagione 1986-87 dei Washington Bullets fu la 26\u00aa nella NBA per la franchigia.\nI Washington Bullets arrivarono terzi nella \"Atlantic Division\" della \"Eastern Conference\" con un record di 42-40. Nei play-off persero al primo turno con i Detroit Pistons (3-0)."}
{"id": "2661687", "revid": "1987609", "url": "https://it.wikipedia.org/wiki?curid=2661687", "title": "Trofonio", "text": "Trofonio (\u03a4\u03c1\u03bf\u03c6\u03ce\u03bd\u03b9\u03bf\u03c2) \u00e8 stato un eroe greco divenuto poi un demone o un dio - non si sa esattamente quale dei due - con una ricca tradizione mitologica e un culto oracolare a Livadeia in Beozia.\nIl mito.\nIl nome etimologicamente deriva da trepho, \"nutrire\". Strabone e diverse iscrizioni si riferiscono a lui come Zeus Trephonios. Molti altri Zeus Ctoni sono noti nel mondo greco, tra cui Zeus Meilikhios (Zeus \"dolce come il miele\"), e Zeus Ctonio ( \"Zeus sotterraneo\") .\nNella mitologia greca, Trofonio era figlio di Ergino. Secondo l'Inno omerico ad Apollo , Trofonio inizi\u00f2 a costruire il tempio a Delfi con suo fratello, Agamede per dedicarlo ad Apollo. Una volta terminato, l'oracolo vaticin\u00f2 ai fratelli di fare ci\u00f2 che volevano per sei giorni e, il settimo, il loro pi\u00f9 grande desiderio sarebbe stato concesso. Obbedendo all'oracolo, furono trovati morti il settimo giorno. Il detto \"coloro che gli d\u00e8i amano muoiono giovani\" viene da questa storia.\nSecondo Pausania, invece, i due gemelli costruirono una camera del tesoro (con un unico ingresso segreto di cui solo loro conoscevano l'esistenza) per il re Iprieo della Beozia. Utilizzando l'entrata segreta, rubarono la fortuna di Iprieo poco alla volta. Egli era consapevole dei furti, ma non sapeva chi fosse il ladro e cos\u00ec escogit\u00f2 una trappola. Agamede rimase intrappolato in questa; Trofonio gli tagli\u00f2 la testa e se la port\u00f2 via, in modo che Iprieo non avrebbe saputo di chi fosse il corpo caduto nel tranello. Poi si rifugi\u00f2 nella caverna di Lebadaea: qui la terra lo inghiott\u00ec, ed egli scomparve per sempre.\nStoria e culto.\nLa grotta di Trofonio non era ancora conosciuta quando i Lebadini vennero colpiti da una pestilenza e decisero di consultare l'oracolo di Delfi. La Pizia rivel\u00f2 loro che un eroe senza nome era arrabbiato per essere stato trascurato, e che avrebbero dovuto trovare la sua tomba e iniziare immediatamente il suo culto. Dopo diverse ricerche risultate infruttuose, proprio quando la peste sembrava destinata a perdurare, un giovane pastore segu\u00ec una scia di api in un buco nel terreno. Invece di miele, trov\u00f2 la divinit\u00e0, e Lebadaea si liber\u00f2 della sua piaga acquisendo al contempo un oracolo popolare .\nNel \"De genio Socratis\" Plutarco ci riferisce di un sogno-visione riguardante il cosmo e l'aldil\u00e0 che \u00e8 stato presumibilmente ricevuto dall'oracolo di Trofonio.\nDopo un periodo di ritiro e digiuno il consultante \u00e8 ammesso a compiere sacrifici a Trofonio, successivamente viene portato a bere a due sorgenti, la prima di Lethe, per dimenticare la vita umana, la seconda di Mnemosyne, per conservare in memoria ci\u00f2 che apprender\u00e0 nell'altro mondo. A questo punto penetra nella \"bocca oracolare\" introducendovi prima i piedi e poi le ginocchia; il resto del corpo \u00e8 \"tirato a forza\". Dopo qualche tempo in stato di semi-incoscienza il paziente viene tratto fuori dai preposti all'oracolo e fatto sedere sul trono della Memoria. Infine esce dallo stato comatoso, riprende la facolt\u00e0 di ridere e pu\u00f2 uscire con il suo responso. Evidente \u00e8 il carattere di rito di iniziazione: una sorta di \"clausura\" iniziale, l'entrare in un mondo estraneo (il mondo del sonno ha nella cultura greca forti legami con la morte e l'acqua di Lethe \u00e8 quella che bevono le anime dei morti) e poi far ritorno dalla \"Pianura dell'Oblio\" alla quotidianit\u00e0, \"rinati\" ."}
{"id": "2661690", "revid": "599013", "url": "https://it.wikipedia.org/wiki?curid=2661690", "title": "Ancelle del Sacro Cuore di Santa Caterina Volpicelli", "text": "Le ancelle del Sacro Cuore di Santa Caterina Volpicelli sono un istituto religioso femminile di diritto pontificio. Le suore di questa congregazione pospongono al loro nome la sigla A.S.C.V.\nStoria.\nLa congregazione venne fondata da Caterina Volpicelli (1839-1894) con l'aiuto del suo confessore, il barnabita Leonardo Matera. Nel 1865, su iniziativa della Volpicelli, iniziarono a Napoli le riunioni delle prime \"zelatrici dell'apostolato della preghiera\" per la riparazione delle offese al Sacro Cuore di Ges\u00f9 e il 27 dicembre 1867, ritenuta data istitutiva delle ancelle, alcune sodali dell'opera iniziarono a condurre vita comune.\nSaputo del nuovo istituto, il gesuita Henri Rami\u00e8re propose alla Volpicelli di fondere la sua congregazione con quella delle oblate del Cuore di Ges\u00f9 della Montaignac, di cui condivideva il carisma, ma l'arcivescovo di Napoli Sisto Riario Sforza si oppose, consentendo alle ancelle della Volpicelli di aprire un noviziato (3 marzo 1875).\nL'istituto ricevette il pontificio decreto di lode il 20 giugno 1890 e venne approvato definitivamente dalla Santa Sede il 9 agosto 1902.\nCaterina Volpicelli, dopo essere stata beatificata nel 2001 da papa Giovanni Paolo II, \u00e8 stata proclamata santa da papa Benedetto XVI in piazza San Pietro a Roma il 26 aprile 2009.\nAttivit\u00e0 e diffusione.\nLe ancelle del Sacro Cuore si dedicano alla propagazione della devozione al Sacro Cuore di Ges\u00f9, all'educazione della giovent\u00f9 e ad altre opere di carit\u00e0, in base alle necessit\u00e0 delle persone e dei luoghi dove operano.\nOltre che in Italia, sono presenti in Brasile, in Indonesia e a Panama; la sede generalizia \u00e8 a Napoli.\nAl 31 dicembre 2008, la congregazione contava 284 religiose in 27 case."}
{"id": "2661691", "revid": "1546219", "url": "https://it.wikipedia.org/wiki?curid=2661691", "title": "Miami Heat 1995-1996", "text": "La stagione 1995-96 dei Miami Heat fu l'8\u00aa nella NBA per la franchigia.\nI Miami Heat arrivarono terzi nella \"Atlantic Division\" della \"Eastern Conference\" con un record di 42-40. Nei play-off persero al primo turno con i Chicago Bulls (3-0)."}
{"id": "2661692", "revid": "1318658", "url": "https://it.wikipedia.org/wiki?curid=2661692", "title": "Portland Trail Blazers 1976-1977", "text": "La stagione 1976-77 dei Portland Trail Blazers fu la 7\u00aa nella NBA per la franchigia.\nI Portland Trail Blazers arrivarono secondi nella \"Pacific Division\" della \"Western Conference\" con un record di 49-33. Nei play-off vinsero il primo turno con i Chicago Bulls (2-1), la semifinale di conference con i Denver Nuggets (4-2), la finale di conference con i Los Angeles Lakers (4-0), per vincere poi il titolo battendo nella finale NBA i Philadelphia 76ers (4-2)."}
{"id": "2661693", "revid": "228587", "url": "https://it.wikipedia.org/wiki?curid=2661693", "title": "Dallas Mavericks 1997-1998", "text": "La stagione 1997-1998 dei Dallas Mavericks fu la 18\u00aa nella NBA per la franchigia.\nI Dallas Mavericks arrivarono quinti nella \"Midwest Division\" della \"Western Conference\" con un record di 20-62, non qualificandosi per i play-off."}
{"id": "2661694", "revid": "599013", "url": "https://it.wikipedia.org/wiki?curid=2661694", "title": "Strofio", "text": ""}
{"id": "2661695", "revid": "27998836", "url": "https://it.wikipedia.org/wiki?curid=2661695", "title": "Marco Giovanni Reguzzoni", "text": ""}
{"id": "2661696", "revid": "119866633", "url": "https://it.wikipedia.org/wiki?curid=2661696", "title": "Ordine al merito della Repubblica ungherese", "text": "L'Ordine al Merito Ungherese \u00e8 il principale degli ordini cavallereschi dell'Ungheria moderna.\nL'Ordine \u00e8 conferito dalla moderna repubblica ungherese a quanti si siano distinti a favore dell'Ungheria, siano essi nativi, residenti all'estero o stranieri.\nL'Ordine viene anche concesso ai capi di Stato stranieri nelle fattezze del Collare in segno di amicizia.\nStoria.\nL'Ordine \u00e8 stato fondato la prima volta nel 1946 ed abolito dal regime comunista nel 1949, in seguito \u00e8 stato rifondato nel 1991.\nClassi.\nDivisione civile.\nLa divisione civile \u00e8 suddivisa in nove classi di benemerenza:\nDivisione militare.\nLa divisione militare \u00e8 suddivisa in otto classi di benemerenza:"}
{"id": "2661699", "revid": "767487", "url": "https://it.wikipedia.org/wiki?curid=2661699", "title": "Gabriello Carotti", "text": "Carriera.\nGiocatore.\nHa iniziato a giocare a calcio nella squadra della sua cittadina natale, l'Orbetello, per poi partire nel 1974 alla volta di Milano, dove calcisticamente \u00e8 cresciuto nelle giovanili del Milan. Carotti ha esordito in prima squadra il 19 marzo 1978, non ancora diciottenne, al Dall'Ara contro il Bologna (0-0). Dopo una stagione senza mai scendere in campo, nel 1979-1980 ha disputato 14 partite in Serie A con i rossoneri, segnando anche la sua prima rete il 14 ottobre 1979 al Curi contro il , fissando il risultato finale sull'1-1. Nella stagione successiva \u00e8 rimasto al Milan nonostante la retrocessione dei rossoneri in Serie B a seguito dello scandalo del calcio-scommesse e ha disputato 17 partite nel campionato cadetto 1980-1981, contribuendo al ritorno in massima serie dei rossoneri.\nNel 1981 si \u00e8 trasferito all', anch'esso in Serie A, dove \u00e8 rimasto due stagioni collezionando un totale di 48 partite e 4 gol in campionato. Nel 1983 \u00e8 ritornato al Milan per rimanervi per 3 stagioni nelle quali \u00e8 sceso in campo in 50 occasioni (30 in campionato, 14 in Coppa Italia, 3 in Coppa UEFA e 3 nel Torneo Estivo del 1986) e ha realizzato 8 reti (5 in campionato e 3 in Coppa Italia, tutte nella 1983-1984). In totale nelle stagioni trascorse in rossonero ha giocato 95 partite ufficiali nelle quali ha segnato 11 gol.\nNel 1986 \u00e8 passato al L.R. Vicenza in Serie B e poi alla in Serie C1. Successivamente ha chiuso la carriera nei dilettanti giocando nella Gallaratese.\nAllenatore.\nAppese le scarpette al chiodo, ha intrapreso la carriera di allenatore a livello giovanile, seguendo nel 2006-2007 la selezione Allievi Regionali della squadra in cui aveva iniziato a giocare a calcio, l'Orbetello. Dal 2009-2010 \u00e8 allenatore del settore giovanile dell'Albinia, squadra di cui ha seguito nel 2009-2010 gli Allievi Provinciali, nel 2011-2012 gli Allievi Regionali e nella stagione successiva i Giovanissimi Provinciali."}
{"id": "2661700", "revid": "1305772", "url": "https://it.wikipedia.org/wiki?curid=2661700", "title": "Stephen Bourne", "text": "Bourne si \u00e8 laureato in matematica al King's College di Londra, un ulteriore \"Diploma\" (titolo universitario) in informatica a Cambridge. Ha ottenuto il dottorato in matematica presso il Trinity College.\nA quell'epoca ha scritto un compilatore per ALGOL 68 chiamato ALGOL 68C. Ha lavorato per nove anni ai laboratori Bell nel gruppo di Unix versione 7. Ha sviluppato, nel 1975, la Bourne Shell, che divenne negli anni successivi la shell di default di Unix 7 rimpiazzando la precedente Thompson shell. Scrisse anche il debugger codice_1. \u00c8 autore di \"The UNIX system\" (1983), il secondo libro su UNIX destinato al grande pubblico.\nDopo l'esperienza ai laboratori Bell, Bourne ha lavorato per Silicon Graphics, Digital Equipment Corporation, Sun Microsystems, e Cisco Systems. \u00c8 stato presidente dell'ACM (\"Association for Computing Machinery\") ed ha contribuito alla creazione di \"ACM Queue\" per il quale \u00e8 Presidente del comitato editoriale.\nAttualmente \u00e8 direttore tecnologico della El Dorado Ventures a Menlo Park (California)..\n\u00c8 membro della Royal Astronomical Society."}
{"id": "2661703", "revid": "110157", "url": "https://it.wikipedia.org/wiki?curid=2661703", "title": "Paura di Dio", "text": "Paura di Dio \u00e8 la seconda raccolta di poesie della scrittrice italiana Alda Merini.\nLa raccolta, pubblicata da Scheiwiller nel 1955 contiene i testi che vanno dal 1947 al 1953 alcuni dei quali molto potenti come \"Il testamento\" dal quale si trae un presagio di morte e di follia; \"Amo, e Tu sai\", una vibrante preghiera dove la giovane autrice confessa la sua stanchezza per \"... il fantasma del vuoto alle mie case!\"; \"Dies Irae\", risalente al 21 settembre 1953 dedicata al marito Ettore Carniti dove si coglie, negli ultimi versi, \"... ma con mille tramonti alle mie spalle/ quante volte, amor mio, tu mi disdegni\" una tremante invocazione e la paura di non essere abbastanza amata; \"Lamento di un morto\" dove si avverte un accento drammatico nei versi \"... Il mio Dio sta immerso/ di l\u00e0 d'un palmo, e ho le dita monche/ per raggiungerLo in pieno\" che la condurr\u00e0 a sognare, nella poesia \"Solo una mano d'angelo\" qualcuno in cui poter lasciarsi andare con il suo pianto: \"Solo una mano d'angelo/ intatta di s\u00e9, del suo amore per s\u00e9,/ potrebbe/ offrirmi la concavit\u00e0 del suo palmo/ perch\u00e9 vi riversi il mio pianto\".\nIl tema del sacro e quello della morte pervadono altre liriche di questa raccolta, come in \"Maria Egiziaca\", \"Resurrezione di Cristo\", \"Pax\" o \"Gli antenati di Cristo\", e pur si avvertono le incrinature della sensualit\u00e0, come in \"Queste folli pupille\" o \"Da questi occhi\", che incutono un senso di angoscia e di paura.\n\"\"Paura\", scrive Maria Corti, \"di colui che ha due Volti, uno di luce\" l'altro fosco, tenebroso, per cui la costante situazione erotica della Merini e il suo misticismo sembrano quasi illustrare una inconsapevole vocazione manichea dell'autrice.\"\n\"Dove vita, di s\u00e9 fatta pi\u00f9 piena/ ci divide dal corpo/ e ci annovera al gregge di un Pastore/ costruito di luce/ nasce morte per te. D'ogni dolore/ parto ultimo e solo/ che mai possa procedere dal seno.../ Eppure a noi lontano desiderio/ viene a fatica dentro giorni oscuri/ ma se calasse nella perfezione/ di sua vera natura/ presto cadremmo affranti dalla luce.\" (da \"Pax\")\n\"Perch\u00e9 ancora alla mente/ traccia sopporto corporale d'ieri,/ premere con la mano ritemprata/ questo sasso mi \u00e8 dolce/ come a provare il fascino di Dio.\" (da \"Resurrezione di Cristo\")\n\"Se giungo dalle tenebre feroci,/ fate che trovi intatto ogni confine!\" (da \"Sorgente\")"}
{"id": "2661705", "revid": "767487", "url": "https://it.wikipedia.org/wiki?curid=2661705", "title": "Chuck Garric", "text": "Ha suonato tra gli altri anche con Ted Nugent, Cheap Trick, Dio, L.A. Guns, ESP."}
{"id": "2661707", "revid": "599013", "url": "https://it.wikipedia.org/wiki?curid=2661707", "title": "Suore di San Giovanni Battista e di Santa Caterina da Siena", "text": "Le Suore di San Giovanni Battista e di Santa Caterina da Siena, dette Medee, sono un istituto religioso femminile di diritto pontificio: i membri di questa congregazione pospongono al loro nome la sigla S.G.B.M.\nStoria.\nLa congregazione venne fondata a Genova il 4 giugno 1594 da Camilla Medea Ghiglini (1559-1624) per l'istruzione e l'educazione delle fanciulle: le sue regole, redatte dalla Ghiglini con l'aiuto del gesuita Bernardino Zanoni, vennero approvate dal senato della Repubblica genovese il 10 gennaio 1625.\nLe Medeee vennero erette in istituto di diritto diocesano con decreto di Tommaso Pio Boggiani, arcivescovo di Genova, del 15 gennaio 1920.\nL'istituto ricevette il pontificio decreto di lode l'8 aprile 1935 e venne approvato definitivamente dalla Santa Sede l'8 giugno 1942.\nAttivit\u00e0 e diffusione.\nLe Medee si dedicano all'istruzione della giovent\u00f9, all'assistenza agli ammalati e alle missioni; la loro spiritualit\u00e0 \u00e8 di ispirazione ignaziana.\nOltre che in Italia, sono presenti in Albania, Argentina, Bolivia, Brasile e Repubblica del Congo; la sede generalizia \u00e8 a Roma.\nAl 31 dicembre 2005, la congregazione contava 90 religiose in 23 case."}
{"id": "2661712", "revid": "112114908", "url": "https://it.wikipedia.org/wiki?curid=2661712", "title": "Giovanni Briccio", "text": "Biografia.\nContrastando il volere del padre, Giovanni Battista Briccio, materassaio, che intendeva avviarlo al suo stesso mestiere, prefer\u00ec darsi allo studio delle lettere, in particolare alla poesia, entrando nell'Accademia dei Taciturni, dove assunse il nome di \"il Circospetto\".\nCome letterato scrisse soprattutto commedie e testi burleschi alla maniera del Berni e del Burchiello.\nCome pittore studi\u00f2 presso Federico Zuccari, di cui fu un valente discepolo.\nColtiv\u00f2 anche la musica; \"puer\" in Cappella Giulia, fu poi cantore in diverse chiese romane e anche maestro di cappella a S. Luigi dei Francesi. Conosciuto anche come Giovanni Francesco del Leuto, fu prefetto della Congregazione dei Santi Ambrogio e Carlo al Corso, per cui sembra che abbia composto il mottetto \"In medio Ecclesiae aperuit os eius\", pubblicato in una raccolta di Fabio Costantini nel 1616. Nel 1632 pubblic\u00f2 a Roma i \"Canoni enigmatici musicali a due, tre e quattro voci, con un discorso sopra i canoni\". \nFu onorato da tutti i contemporanei, che gli riconobbero ingegno eccezionale in tutte le arti.\nSposato con Chiara Recupita, ebbe diversi figli, tra cui si distinsero un figlio di nome Basilio, architetto, pittore e matematico, e una figlia, Plautilla (1616-1705), che fu anch'essa un'ottima pittrice, al punto di essere ammessa all'Accademia del Disegno di Roma. Fu la prima donna architetto a Roma e nel mondo occidentale. Entrambi i fratelli sono ricordati per i disegni, i dipinti e le decorazioni da essi eseguite nella Villa del Vascello fuori di Porta S. Pancrazio a Roma.\nAlla figlia Plautilla e al ruolo che il padre ebbe come mentore della figlia, \u00e8 dedicato il romanzo di Melania G. Mazzucco, L'Architettrice.\nMor\u00ec, dopo lunga malattia, a Roma l'8 giugno 1645, lasciando inedite molte commedie e prose, pubblicate dopo la sua morte."}
{"id": "2661715", "revid": "30677", "url": "https://it.wikipedia.org/wiki?curid=2661715", "title": "Portland Bill lighthouse", "text": ""}
{"id": "2661716", "revid": "838137", "url": "https://it.wikipedia.org/wiki?curid=2661716", "title": "EDIF", "text": "EDIF \u00e8 l'acronimo di Electronic Design Interchange Format, ed \u00e8 stato usato in modo predominante come formato neutro per la memorizzazione e l'interscambio di netlist e schemi elettrici. \u00c8 stato uno dei primi tentativi di stabilire un formato neutro per lo scambio dei dati per il settore industriale dell'Electronic Design Automation (EDA). L'obiettivo era stabilire un formato comune dal quale potessero derivare i formati proprietari dei sistemi EDA. Quando gli utenti avevano bisogno di trasferire dati da un sistema ad un altro, era necessario scrivere dei traduttori da un formato all'altro. Mano a mano che il numero di formati si moltiplicava, aumentavano le problematiche dei traduttori. L'aspettativa era che grazie all'EDIF il numero di traduttori si potesse ridurre al numero dei sistemi coinvolti.\nRappresentanti delle societ\u00e0 che sviluppavano EDA Daisy Systems, Mentor Graphics, Motorola, National Semiconductor, Tektronix, Texas Instruments e University of California, Berkeley formarono l\"\"EDIF Steering Committee\" nel novembre 1983. Pi\u00f9 tardi si un\u00ec al team il Professor Hilary Kahn (1943-2007) della University of Manchester e guid\u00f2 lo sviluppo dalla versione EDIF 2 0 0 fino alla versione finale 4 0 0.\nSintassi.\nIl formato generale di EDIF utilizza parentesi per delimitare definizioni di dati, in questo modo assomiglia superficialmente al linguaggio Lisp. I token di base di EDIF 2.0.0 erano parole chiave (come \"library\", \"cell\", \"instance\", ecc..), stringhe (delimitate da \" \"), numeri interi. costanti simboliche (es. \"GENERIC\", \"TIE\", \"RIPPER\" per i tipi di celle) e \"Identifiers\", che sono etichette di riferimento create a partire da un set molto ristretto di caratteri.\nEDIF 3.0.0 e 4.0.0 hanno abbandonato completamente le costanti simboliche, sostituite da parole chiave. Quindi la sintassi di EDIF ha delle basi abbastanza semplici. Un tipico file EDIF appare cos\u00ec:\n (edifLevel 0) (keywordMap (keywordLevel 0))\n (status (written (timeStamp 1995 1 1 1 1 1) (program \"xxx\" (version \"v1\"))))\n (library xxx (edifLevel 0)\n (technology (numberDefinition (scale 1 (e 1 -6) (unit distance))))\n (cell dff_4 (cellType generic)\n (view view1 (viewType netlist)\n (interface\n (port aset (direction INPUT))\n (port clok (direction INPUT))\n (cell yyy (cellType generic)\n (view schematic_ (viewType netlist)\n (interface\n (port CLEAR (direction INPUT))\n (port CLOCK (direction INPUT)) ... )\n (contents\n (instance I_36_1 (viewRef view1 (cellRef dff_4)))\n (instance (rename I_36_3 \"I$3\") (viewRef view1 (cellRef addsub_4)))\n (net CLEAR\n (joined\n (portRef CLEAR)\n (portRef aset (instanceRef I_36_1))\n (portRef aset (instanceRef I_36_3))))\nVersioni.\nEDIF 1 0 0.\nLa versione 1 0 0 di EDIF fu distribuita nel 1985.\nEDIF 2 0 0.\nLa prima \"vera\" \"release\" pubblica di EDIF fu la versione 2 0 0, approvata nel marzo 1988 come standard ANSI/EIA-548-1988 e pubblicata come singolo volume.\nEDIF 3 0 0.\nVersione del September 1993 che cerca di rimediare ad alcune debolezze strutturali della versione 2 0 0, e con questa non compatibile. Designata come EIA standard EIA-618. Ha ottenuto successivamente la designazione ANSI e ISO. Pubblicata in 4 volumi. \nEDIF 3 0 0 \u00e8 disponibile presso l'International Electrotechnical Commission come IEC 61690-1\nEDIF 4 0 0.\nEDIF 4 0 0 fu distribuita nell'agosto 1996, principalmente per aggiungere ad EDIF 3 0 0 estensioni per supportare circuiti stampati. Questo raddoppi\u00f2 le dimensioni dello standard che viene pubblicato in formato HTML su CD. \nEDIF 4 0 0 \u00e8 disponibile presso l'International Electrotechnical Commission come IEC 61690-2\nDiscendenti di EDIF.\nPCB-CAD Visula. Questo formato \u00e8 anche ampiamente usato da terze parti."}
{"id": "2661719", "revid": "869733", "url": "https://it.wikipedia.org/wiki?curid=2661719", "title": "Velite", "text": ""}
{"id": "2661722", "revid": "1432487", "url": "https://it.wikipedia.org/wiki?curid=2661722", "title": "Giuseppe Zurlo (1926)", "text": "Biografia.\nMilit\u00f2 fin da giovane nelle file della Democrazia Cristiana, ricoprendo incarichi direttivi da segretario provinciale dei Giovani della DC a responsabile della corrente cosiddetta \"Base\", facente capo a Giovanni Marcora, in Puglia e Basilicata.\nEletto deputato nelle file democristiane dal 1972 al 1987 ricopr\u00ec anche l'incarico di Sottosegretario ala Sanit\u00e0 nel governo Andreotti III e all'Agricoltura e foreste nei governi Andreotti III, IV e V e nel primo governo Craxi.\nDivent\u00f2 prima commissario e poi presidente dell'U.N.I.R.E (Unione nazionale incremento razze equine).\nDirigeva il periodico \"Civilt\u00e0 Europea\"."}
{"id": "2661731", "revid": "15756", "url": "https://it.wikipedia.org/wiki?curid=2661731", "title": "Jean Baptiste Alexandre Strolz", "text": "Aiutante di Campo di Kl\u00e9ber, Hatry et Moreau, capo di gabinetto del generale francese Andrea Massena durante la campagna d\u2019Italia, governatore della Provincia della Basilicata, generale nell\u2019Esercito del Regno di Napoli (30 ottobre 1807), aiutante di campo di Giuseppe Bonaparte re di Napoli e re di Spagna, barone del Primo Impero Francese, conte di Spagna e India, membro del Parlamento e della Camera dei Pari di Francia. Si ritir\u00f2 il 25 luglio 1815. Con il ritorno di Luigi XVIII venne ordinato \"Chevalier de Saint Louis\". Nel 1820 fu richiamalo in servizio, e, dopo la \"Rivoluzione di Luglio\" nel 1830 divenne ispettore generale della \"Gendarmerie nationale\". Con l'ascesa di Luigi Filippo, nel 1831, fu eletto alla Camera dei Deputati, nel 1834 ricevette la decorazione di Grand'Ufficiale della Legion d'Onore, infine, nel 1837 fu nominato pari di Francia.\nGiovent\u00f9 e famiglia.\nNacque come secondogenito al numero 5 di Rue de l'Etuve a Belfort, citt\u00e0 situata in una regione di lingua tedesca del Regno di Francia, figlio dell'architetto e Ispettore Reale dei Ponti e delle Strade nella Franca-Contea, Peter Leopold von Strolz, anche conosciuto come Pierre L\u00e9on de Strolz, e sua moglie Maria Clara, nata Schmitt. Venne battezzato nello stesso giorno. La famiglia Strolz proveniva dalla piccola nobilt\u00e0 austriaca. Da giovane il padre di Peter Leopold aveva lasciato la nativa Austria per evitare la carriera ecclesiastica alla quale i suoi genitori lo avevano destinato. Jean Baptiste ricevette la sua prima educazione da un parroco, poi, venne iscritto al collegio all'Abbazia di Masevaux e, successivamente, al ginnasio di Strasburgo. La famiglia di Jean Baptiste aveva una profonda amicizia con la famiglia del generale Jean-Baptiste Kl\u00e9ber. Jean-Martin Burger il patrigno di Jean-Baptiste Kl\u00e9ber, il cui padre era morto in giovane et\u00e0, era un imprenditore e capomastro e aveva spesso lavorato con Pierre Leon. Il 12 gennaio 1791, Pierre Leon e Kl\u00e9ber furono entrambi chiamati come esperti per il progetto di ristrutturazione dell\u2019Abbazia di Masevaux. I genitori lo avevano preparato a una carriera di avvocato, ma Jean interruppe i suoi studi quando fu richiamato a casa dai suoi genitori nel corso della Rivoluzione Francese. Trov\u00f2 temporaneamente lavoro come sotto-archivista presso il servizio civile del distretto di Belfort. A causa della Rivoluzione Francese, ebbe inizio nei dintorni della diocesi di Basilea un\u2019attivit\u00e0 rivoluzionaria. L\u2019allora regnante principe-vescovo Franz Joseph Sigismund von Roggenbach chiese e ricevette un contingente di truppe austriache al fine di gestire la situazione, mentre il suo vescovo ausiliare Jean-Baptiste Gobell segretamente supportava i rivoluzionari. Il governo rivoluzionario a Parigi vide questo invio come una possibile minaccia per la regione di Belfort, per cui mobilit\u00f2 la V Divisione francese dislocata a Strasburgo lungo il confine. Annoiato dalla vita civile, nel marzo 1790, Strolz colse l\u2019attimo e si arruol\u00f2 volontario al servizio del Generale Ferrier du Chalet al comando della truppe regolari e volontarie nella regione di Belfort e un amico dei suoi genitori. Il generale lo fece lavorare come un aiutante di campo sovrannumerario, ruolo importante in un\u2019epoca in cui tutte le comunicazioni nel campo di battaglia dovevano essere consegnate da corrieri. Dimessosi nel 1791 dopo la crisi, l\u2019inizio delle Guerre rivoluzionarie francesi diede a Strolz l\u2019opportunit\u00e0 di riarruolarsi. Dapprima rifiutato, venne accettato solamente dopo che l\u2019amico di famiglia Jean-Baptiste Kl\u00e9ber, a quell\u2019epoca ispettore degli edifici pubblici a Belfort, che si era appena assicurato per s\u00e9 un ruolo di tenente-colonnello, insistette affinch\u00e9 Strolz venisse accettato come volontario a patto che i suoi genitori gli potessero fornire un cavallo. A Strolz fu cos\u00ec permesso di arruolarsi l'8 aprile 1793.\nLe guerre rivoluzionarie.\nGuerra della prima Coalizione.\nIn qualit\u00e0 di cavaliere dell'esercito rivoluzionario francese durante le campagne del 1793 e 1794 della prima guerra di coalizione, Strolz prest\u00f2 servizio nel I Reggimento dei Cacciatori a Cavallo, a quel tempo di base a Metz. Combatt\u00e9 nell'Armata della Mosella, armata che sub\u00ec diverse riorganizzazioni, per essere infine assorbita nell'Armata del Reno. Il 20 aprile 1795 l'Arm\u00e9e du Rhin prese parte alla spedizione in Germania, soprattutto all\u2019assedio di Treviri e alla battaglia di Arlon. Nel 1794 il suo reggimento faceva parte della Brigata di cavalleria del generale Laboissiere nella Divisione Saint-Cyr dell\u2019Armata Francese del Reno. Con l\u2019armata del nord, combatt\u00e9, nel 1794, tra gli altri alla prima Battaglia di Fleurus. Tra il 1794 e il 1796, la sua reputazione di uomo coraggioso lo condusse all'adesione nell\u2019Armata Sambre-et-Meuse. Dopo essere stato promosso al grado di tenente, l\u2019amico di famiglia generale Kl\u00e9ber lo nomin\u00f2, nel settembre del 1794, aiutante di campo. Il 26 dicembre 1795, Strolz venne regolarmente assegnato con il grado di tenente al XVI Reggimento dei Cacciatori a Cavallo e venne descritto da Kleber come \u00abun cittadino patriottico, capace e coraggioso\u00bb raccomandato per un\u2019ulteriore promozione. L'eloquente Strolz svolse anche le mansioni di segretario particolare del suo Generale e successivamente redasse la maggior parte delle memorie di Kl\u00e9ber sulla Campagna della Vandea. L\u2019Armata di Sambre e Mause composta da 80.000 uomini a quell\u2019epoca gi\u00e0 controllava la sponda occidentale del Reno, prima a sud di Nahe e poi a sud-ovest. All\u2019inizio del 1796 Jean-Baptiste Kl\u00e9ber, in passato tenente dell\u2019esercito imperiale tedesco, prese, a nord, il comando dell\u2019ala sinistra dell\u2019esercito. Conoscendo i numeri dei suoi avversari e cosa aspettarsi, si impegno molto ad addestrare la sua truppa, fino a quel momento di poco valore, a causa dei reclutamenti di massa. Nel maggio Kl\u00e9ber accumul\u00f2 una truppa di 22.000 uomini alla testa di ponte sulla sponda destra del Reno con un campo consolidato nei pressi di D\u00fcsseldorf. Il piano era che le truppe principali cingessero d'assedio Magonza, per poi attraversare il Reno verso la Franconia, mentre Kl\u00e9ber avrebbe spinto verso sud, da D\u00fcsseldorf, per indurre gli Austriaci a ritirare tutte le loro forze dalla sponda occidentale del Reno per affrontare la carica francese e quindi rendere pi\u00f9 facile la mission di Jourdan.\nIl 30 maggio 1896, due giorni prima della fine ufficiale dell'armistizio, Kl\u00e9ber ordin\u00f2 di attraversare il Reno vicino a D\u00fcsseldorf. Strolz era al fianco di Kl\u00e9ber nella prima imbarcazione quando si procedette alla traversata sotto intenso fuoco nemico. Come previsto dal piano, Kl\u00e9ber fece la prima mossa, avanzando da D\u00fcsseldorf contro il fianco W\u00fcrttemberg dell'esercito imperiale del basso Reno. Il 1\u00ba giugno 1796, una divisione delle truppe di Kl\u00e9ber comandata da Francois Giuseppe Lefebvre (dopo 1807: Duc de Dantzig) si impadron\u00ec di un ponte sul Sieg strappandolo agli austriaci, Michael von Kienmayer a Siegburg. Anche se all\u2019inizio l\u2019occasione fu favorevole ai francesi, l\u2019armata di Sambre e Meuse fu sconfitta dall\u2019arciduca Carlo nella battaglia di Wetzlar il 15 giugno 1796 e Jourdan non perse tempo per attraversare di nuovo in sicurezza la sponda occidentale del Reno a Neuwied. Kl\u00e9ber, con Strolz al suo fianco, dovette coprire la ritirata. Di seguito, gli Austriaci si scontrarono contro le divisioni di Kl\u00e9ber a Uckerath infliggendo 3.000 perdite ai Francesi e subendone solo 600. Kl\u00e9ber riusc\u00ec comunque a ritirarsi in maniera ordinata all\u2019interno delle difese di D\u00fcsseldorf. Kl\u00e9ber era un uomo irascibile, la sua tendenza ad attacchi di rabbia era leggendaria. Dopo un violento rimprovero che fece a Strolz a causa di un'improvvida comunicazione avvenuta durate un evento sociale, Strolz, un uomo orgoglioso che conosceva Kl\u00e9ber sin dall\u2019infanzia, rassegn\u00f2 le dimissioni dal suo servizio rifiutandosi di mangiare alla tavola del suo generale. A quel tempo un tale rifiuto personale era inconcepibile per un subordinato. Kl\u00e9ber in seguito disse che dei buoni aiutanti di campo non si trovano facilmente e present\u00f2 le proprie scuse come Cristiano a Strolz, dicendo che le sue azioni fortificavano il carattere. Strolz ha condiviso i compiti di aiutante di campo di Kl\u00e9ber con Fran\u00e7ois-\u00c9tienne de Damas e Fr\u00e9d\u00e9ric Auguste de Beurmann. Chiamati \"gli inseparabili\" tutti e tre finirebbero le loro carriere come generali. Quando Kl\u00e9ber, nonostante il suo successo, cadde in disgrazia con il Direttorio, venendo rimosso dal suo comando, fino al punto da quasi perdere la testa, il fedele Strolz, il 23 gennaio 1798, venne trasferito al\u2019Armata di Batavie e nominato Aiutante di Campo del Generale Jacques Maurice Hatry e, nel giugno del 1798, promosso a capitano del XVI Reggimento dei Cacciatori a Cavallo. Fu Strolz a chiarire che fu in seguito a una denuncia di Lazare Hoche che Kl\u00e9ber fu sollevato dal comando\u02d0 Strolz, infatti vide una lettera compromettente tra le carte di Hoche.\nL\u2019Austria firm\u00f2 il Trattato di Campoformio nell'ottobre del 1798, cedendo il Belgio alla Francia e riconoscendo il controllo francese rivoluzionario sulla zona del Reno e su molta parte dell\u2019Italia. L\u2019antica Repubblica di Venezia venne divisa tra Austria e Francia. Questo concluse la Guerra della Prima Coalizione, nonostante Gran Bretagna e Francia rimanessero in guerra tra di loro.\nGuerra della Seconda coalizione.\nDopo che il generale francese Kl\u00e9ber venne nuovamente coinvolto da Napoleone Bonaparte per la campagna d'Egitto, scrisse una lettera a Strolz, offrendogli una posizione nel suo esercito, rinnovandone successivamente l\u2019offerta di persona, ma Strolz rifiut\u00f2, dicendo che \u00abcombattere i diretti nemici della Francia porta pi\u00f9 gloria che combattere lungo le sponde del Nilo\u00bb. Promosso Capo di Squadrone, corrispondente al grado di Maggiore, il 21 gennaio 1799, Strolz venne trasferito il 16 dicembre 1799 nello staff di Jean Victor Marie Moreau, Generale Comandante dell\u2019Armata Francese del Reno. Meno di un anno dopo, il trasferimento divenne permanente, quando il 22 novembre 1800, venne ufficialmente nominato Aiutante di Campo di Moreau.\nDopo la vittoria nella Battaglia di Hohenlinden, dove l\u2019esercito della Prima repubblica francese sotto Jean Victor Marie Moreau ottenne una vittoria decisiva contro la Monarchia asburgica, gli austriaci e l'Elettorato di Baviera guidati dall\u2019arciduca Giovanni d'Asburgo-Lorena, Strolz ricevette un encomio per aver attraversato le linee nemiche tre volte durante la battaglia per portare dispacci al Generale Antoine Richepanse che Moreau ritenne decisivo per la vittoria della battaglia. Hohenlinden \u00e8 33 chilometri a est di Monaco di Baviera nella moderna Repubblica Federale Tedesca. L\u2019Arciduca Giovanni ordin\u00f2 al suo esercito demoralizzato di ritirarsi. Moreau avanz\u00f2 lentamente fino all'8 dicembre 1800. Poi, in 15 giorni, le sue truppe avanzarono 300\u00a0km e catturarono 20.000 Austriaci. Il generale di divisione Claude Lecourbe si spost\u00f2 sul lato delle difese del generale conte Johann Sigismund Riesch a Rosenheim, e il 4 dicembre 1800 giunse fino a Salisburgo dove, il 9 dicembre 1800, l\u2019Arciduca si tenne a distanza da Lecourbe tramite un\u2019efficace azione di retroguardia. Il successo fu solo temporaneo, con una serie di veloci azioni Francesi a Neumarkt am Wallersee, Frankenmarkt, Schwanenstadt, V\u00f6cklabruck, Lambach e Kremsm\u00fcnster nel corso della settimana seguente la ritirata dell\u2019esercito austriaco perse coesione. Richepanse si distinse grandemente nell\u2019inseguimento. Il 17 dicembre 1800, quando l\u2019Arciduca Carlo sostitu\u00ec suo fratello John, l\u2019esercito austriaco si era ridotto praticamente ad un pugno di uomini. Con le forze francesi a 80 chilometri da Vienna, Carlo richiese un armistizio, successivamente concesso il 25 dicembre 1800. Dopo essere stato costretti a una disastrosa ritirata, gli alleati furono obbligati a richiedere un armistizio che effettivamente concluse la Guerra della Seconda coalizione. Nel febbraio 1801, gli Austriaci firmarono il Trattato di Lun\u00e9ville, accettando il controllo francese fino al Reno e le Repubbliche fantoccio francesi in Italia e nei Paesi Bassi. Il seguente Trattato di Amiens tra la Francia e la Bretagna diede inizio alla pi\u00f9 lunga pausa delle guerre durante il periodo napoleonico. Quando la pace venne dichiarata, Strolz chiese e ottenne il 24 agosto 1801 di essere trasferito come Capo di Squadrone, corrispondente al grado di maggiore, al XVI Reggimento dei Cacciatori a Cavallo, il reggimento di cui faceva nominalmente parte gi\u00e0 dal 1798. Il 29 ottobre 1803 (6 Brumaio XII) Strolz venne promosso al nuovo grado appena creato, di maggiore di cavalleria, l\u2019equivalente di un tenente colonnello nel XIX Reggimento dei Cacciatori a Cavallo . Il 25 marzo 1804 venne promosso a Cavaliere della Legione d\u2019Onore con la matricola numero 13446.\nGuerra della Terza Coalizione - servizio nell'Armata d'Italia.\nIl 26 maggio 1805 Napoleone I venne incoronato nel Duomo di Milano con la Corona ferrea. Da quel momento in poi, fino alla sua abdicazione, venne chiamato \u00abImperatore dei Francesi e Re d\u2019Italia\u00bb.\nFra le truppe che lo accompagnavano, vi era il XIX Reggimento dei Cacciatori a Cavallo di Strolz entrato in Italia nel marzo del 1805. Essendo stato presente all\u2019incoronazione, il 6 giugno 1805, Strolz venne insignito dell\u2019Ordine della Corona di Ferro e selezionato per il servizio nello staff del Generale, poi Feldmaresciallo Andrea Massena, in qualit\u00e0 di Vice Capo di Staff. Prest\u00f2 servizio anche come Capo di Gabinetto alla Battaglia di Verona (1805) e di Caldiero (1805), dove la sua brillante guida lo condusse alla promozione sul campo a colonnello il 29 ottobre 1805. Quando la notizia di uno sbarco alleato a Napoli raggiunse Massena nel novembre del 1805, fu Strolz colui che redasse un rapporto dettagliato a Napoleone. Strolz selezion\u00f2 venti tra i migliori dragoni e passando attraverso un territorio in parte sotto controllo nemico, fino a raggiungere il quartier generale di Napoleone in Germania. Giusto il tempo di portare la notizia e recuperare le forze, il 2 dicembre 1805 combatt\u00e9 la Battaglia di Austerlitz, dove sub\u00ec ben tredici ferite di lancia, sopravvivendo. Dopo la convalescenza ritorn\u00f2 in Italia con i quattro dragoni rimasti dei venti che avevano lasciato l\u2019Italia con lui. Attraversato nuovamente il territorio nemico, la piccola colonna di Strolz venne fatta prigioniera dalle truppe austriache, ma nottetempo riusc\u00ec a fuggire.\nServizio con Giuseppe Bonaparte nel Regno di Napoli.\nUna volta ritornato in Germania e riconosciuto come militare tenace, forte e fortunato, Strolz venne nominato nel dicembre del 1805 da Giuseppe Bonaparte, aiutante generale nell\u2019esercito francese in Italia. Trasferito presso lo staff personale del generale, si un\u00ec nel febbraio 1806 ai ranghi dell\u2019esercito di Giuseppe Bonaparte, nel Regno di Napoli. Trasferito ufficialmente al servizio di re Giuseppe di Napoli il 25 luglio 1806, descritto come calmo, diligente, orgoglioso, laborioso e di assoluta lealt\u00e0, Strolz venne immediatamente incaricato di organizzare e comandare il Reggimento di Cavalleria Leggera delle Guardie Reali con l\u2019uniforme della Guardia Imperiale. L\u2019insurrezione di un gruppo di rivoltosi fedeli al deposto Re Ferdinando I delle Due Sicilie, port\u00f2 alla nomina di Strolz quale Governatore della Provincia della Basilicata. La felice conclusione di questa campagna lo vide promosso a Brigadiere Generale nell\u2019Esercito del Regno di Napoli il 30 ottobre 1807.\nVenne poi messo al comando di una brigata di fanteria nella pianificata campagna di Sicilia sotto il generale David Maurice-Joseph Mathieu de la Redorte, ma la dominazione britannica nel Mediterraneo, rese impossibile per i Francesi trasportare le truppe in Sicilia per assumere il controllo dell\u2019isola. Il regno di Giuseppe rimase confinato al solo territorio sulla terraferma di Napoli, mentre Ferdinando I delle Due Sicilie continuava a risedere e a regnare sul Regno di Sicilia. In seguito alla salita al trono di Napoli, Giuseppe Bonaparte, sulla scia dello spirito innovatore della Rivoluzione Francese, implement\u00f2 un programma di grandi riforme all\u2019organizzazione e alla struttura dell'antico e feudale Regno di Napoli. Presto molto amato dalla popolazione, diede al paese la sua prima costituzione, il 2 agosto 1806 decret\u00f2 l\u2019abolizione del feudalesimo, ordinando l\u2019abolizione di tutti i diritti e i privilegi della nobilt\u00e0.\nIl 20 maggio 1808 Strolz venne ufficialmente nominato Grande Scudiero e Aiutante di Campo del Re Giuseppe di Napoli e avanz\u00f2 al grado di Commendatore dell\u2019Ordine delle Due Sicilie.\nSuo cugino, anch\u2019egli chiamato Jean-Baptiste, ufficiale di artiglieria e figlioccio della madre di Strolz, lo segu\u00ec prima a Napoli e venne nominato Colonnello e Ufficiale in Comando dell\u2019Artiglieria delle Guardie Reali di Napoli e pi\u00f9 tardi in Spagna dove venne fatto Colonnello Comandante dell\u2019Artiglieria delle Guardie del Re di Spagna il 20 dicembre. Jean-Baptiste Strolz nato il 4 giugno 1770 a Belfort, arruolatosi il 26 dicembre 1786, tenente il 1\u00ba agosto 1793, capitano il 2 luglio 1795, passato di servizio a Napoli il 1\u00ba agosto 1806, capo di battaglione comandante d\u2019artiglieria della Guardia del Re di Napoli il 9 novembre 1807, colonnello comandante d\u2019artiglieria della Guardia del Re di Spagna il 20 dicembre 1809; rientrato in servizio in Francia con il grado di capo di squadrone il 2 dicembre 1813, confermato colonnello il 10 gennaio 1814, ritiratosi il 21 dicembre 1815, deceduto il 3 luglio 1828.\nServizio con Giuseppe Bonaparte in Spagna.\nNel novembre 1807, una forza combinata franco-spagnola occup\u00f2 il Portogallo. Napoleone era al comando di circa 100.000 militari di stanza in Spagna. Il 19 marzo 1808 una rivolta popolare al Mot\u00edn de Aranjuez, denominata in seguito, Rivolta di Aranjuez, al palazzo d\u2019inverno Aranjuez, costrinse il Re Carlo IV ad abdicare in favore di suo figlio Ferdinando VII di Spagna. Il deposto re si rivolse a Napoleone per chiedere aiuto e il 23 marzo 1808, le truppe di Joachim Murat occuparono Madrid. Convocati al cospetto di Napoleone a Bayonne nell\u2019aprile del 1808, entrambi i re Borbone furono fatti abdicare e la dinastia di Spagna venne deposta. Napoleone allora ordin\u00f2 che Murat, ancora accampato a Madrid, di convocare il Consiglio Generale della Castiglia, il Consiglio di Governo e il Consiglio della Municipalit\u00e0 di Madrid per decidere sul futuro re. I membri di quegli organi legislativi, tutti buoni cattolici e tutti a quell\u2019epoca nelle mani di Murat, espressero il desiderio di scegliere lo scomunicato massone Giuseppe Bonaparte quale loro nuovo re e inviarono una delegazione di distinti gentiluomini per esprimere tale loro desiderio all\u2019Imperatore.\nIl 6 giugno 1808 Napoleone fece questa scelta piuttosto conveniente per l\u2019ambizioso Murat proclamando suo fratello Re di Spagna. Questo avvenne senza che quest\u2019ultimo ne fosse a conoscenza mentre si trovava con il suo distaccamento di guardie comandato da Strolz, ancora sulla via di Bayonne, dove suo fratello lo aveva convocato. Napoleone incontr\u00f2 Giuseppe sulla strada e poco prima di Bayonne lo convinse. Su insistenza di Napoleone accett\u00f2 il trono di Regno di Spagna, lasciando riluttanza il Regno di Napoli niente di meno che a Joachim Murat, marito di sua sorella Carolina Bonaparte. Murat, che, dopo la rivolta del 2 maggio 1808 a Madrid aveva ovviamente compreso quanto fosse spiacevole la situazione per un regnante francese, aveva precipitosamente lasciato la Spagna, giustificandosi per la sua cattiva salute, e giungendo a Bayonne in tempo per ottenere un regno per s\u00e9 e per sua moglie, ambiziosa quanto lui.\nIl 15 luglio 1808, Strolz lasci\u00f2 il servizio del Regno di Napoli e si un\u00ec all\u2019Esercito del Regno di Spagna. Venne nuovamente nominato Aiutante di Campo di Giuseppe Bonaparte, ora chiamato Re Jos\u00e8 I di Spagna. Aspetto interessante, Giuseppe Bonaparte, regolarmente iscritto a una loggia massonica e avvocato di formazione, scelse per il suo regno, un gran numero di funzionari con simpatie repubblicane, i quali non furono affatto contenti della trasformazione del consolato a vita in impero ereditario, e Strolz era tra questi. Il 12 luglio 1808 Strolz entr\u00f2 a Madrid con il suo Re. L\u2019arrivo di Giuseppe scaten\u00f2 la rivolta Spagnola contro il regnante francese e l\u2019inizio della Guerra Peninsulare. Poco pi\u00f9 di due settimane dopo, il 29 luglio 1808, Strolz dovette coprire la ritirata di Giuseppe dalla citt\u00e0 a causa di un\u2019altra insurrezione popolare. Giuseppe si ritir\u00f2 temporaneamente con la maggior parte dell\u2019esercito francese nel nord della Spagna. Sentendosi in una posizione insostenibile, propose la propria abdicazione al trono spagnolo, sperando che Napoleone avrebbe decretato il suo ritorno nel ben pi\u00f9 gradito trono napoletano. Napoleone liquid\u00f2 su due piedi i timori di Giuseppe, e, per fornire aiuto agli inesperti soldati inizialmente inviati in Spagna, l\u2019Imperatore mand\u00f2 numerosi rinforzi francesi per assistere Giuseppe allo scopo di mantenere la sua posizione di Re di Spagna. Nonostante la riconquista di Madrid e il controllo nominale del governo di Giuseppe su molte citt\u00e0 e province, il re e i suoi seguaci non ottennero mai un controllo completo sul paese. Nonostante Giuseppe abol\u00ec l'Inquisizione Spagnola il 4 dicembre 1808 introducendo una costituzione modellata su quella che aveva dato a Napoli, la popolazione spagnola rifiut\u00f2 il suo re straniero e senza Dio. Il fuoco della ribellione continu\u00f2 ad ardere, ci fu una costante perdita di uomini e materiali a causa della guerriglia pro-Borbone. Nominato Primo Scudiero della Casa Reale di Spagna, con decreto del 5 dicembre 1809, Strolz era noto per guidare efficacemente i cavallerizzi reali, con assoluta puntualit\u00e0 e totale intolleranza verso qualunque forma di intrigo o nepotismo. La natura della Guerra Peninsulare faceva s\u00ec che la posizione di Strolz non fosse un comodo incarico al quartier generale. Prest\u00f2 servizio sotto Giuseppe I in tutte le campagne in Spagna e si distinse quale ufficiale comandante di una brigata di cacciatori a cavallo nella battaglia di Alcabou e Almonacid. L\u20198 novembre 1808, Strolz venne decorato da Napoleone per il suo coraggio nella battaglia di Espinosa de los Monteros.\nLa campagna francese si rivel\u00f2 amara quando, come parte del piano generale per liberare la penisola spagnola dall\u2019influenza napoleonica, le 20.000 truppe inglesi del generale Arthur Wellesley, I Duca di Wellington avanzarono in Spagna, tra il 27 e 28 luglio 1809, per unirsi alle 30.000 truppe spagnole sotto il generale Cuesta. Marciando fino alla valle del Tago, a Talavera de la Reina, a circa 120\u00a0km a sud ovest di Madrid, si scontrarono con 46.000 francesi nominalmente condotti dal francese re di Spagna Giuseppe Bonaparte con il suo consigliere militare, il Maresciallo Jean-Baptiste Jourdan, il quale esercitava il comando sulle forze del Feldmaresciallo Claude-Victor Perrin, I Corpo e del Maggior Generale Horace S\u00e9bastiani, barone di Sebastiani IV Corpo. Il 28 luglio 1808 Strolz comandava una brigata di cavalleria nella divisione di cavalleria leggera del generale Christophe Antoine Merlin. Dopo la sconfitta del principale attacco francese, alla brigata di cavalleria del generale Sir George Anson, ufficiale dell\u2019esercito britannico, nato nel 1769, fu dato l'ordine di indietreggiare ulteriormente, per circondarli e catturare quante pi\u00f9 truppe francesi possibili. Quando la cavalleria Portoghese-Inglese prov\u00f2 a portare un attacco sul fianco, fu proprio la brigata di cavalleria leggera del generale Strolz, condotta da lui personalmente, che attese gli attaccanti e li respinse.\nGli uomini di Strolz quel giorno erano il X Reggimento di Cacciatori a Cavallo condotto dal Colonnello Jacques-Gervais de Subervie e il XXVI Reggimento di Cacciatori a Cavallo condotto dal colonnello Jacques-Laurent-Louis Augustin Barone de Vial. Insieme con la Brigata del colonnello Fran\u00e7ois Leon Ormancey con il Reggimento di Lanceri della Vistola Polacca e del Reggimento di cavalleria leggera Vestfalia, riuscirono nel circondare i britannici del XXIII reggiomento dei Dragoni Leggeri e quindi, responsabili di uno dei pochi successi francesi durante questa battaglia di Talavera.\nIl XXIII reggimento dei Dragoni Leggeri perse tra uccisi e feriti, 102 uomini, e altri 105 vennero catturati. Solo una manciata di cavalieri riusc\u00ec a fuggire, mentre il resto del reggimento dovette essere rinviato in Inghilterra per essere rimesso in forze. Questa azione di successo contribu\u00ec alla liberazione francese dal nemico. Il re Joseph e il maresciallo Jourdan vennero aspramente criticati da Napoleone per non avere utilizzato le riserve e quindi rendendo la vittoria impossibile.\nIl 30 agosto 1809 re Giuseppe scrisse a Napoleone: \n\"(...)il Generale Strolz, mio aiutante di campo, ebbe la buona fortuna di comandare la brigata che cattur\u00f2 il 23\u00ba Reggimento di cavalleria inglese. Prego la vostra Maest\u00e0 di nominarlo ufficiale della Legione d\u2019onore, egli \u00e8 gi\u00e0 membro della Legione; questa \u00e8 una ricompensa che egli apprezzer\u00e0 pi\u00f9 di qualsiasi altra che gli potrebbe essere data. Egli \u00e8 lo stesso Ufficiale che vostra Maest\u00e0 incaric\u00f2 di compiere una ricognizione al momento dell\u2019arrivo a Vittoria e che, rendendo conto a vostra Maest\u00e0 a Burgos merit\u00f2 che Voi diceste a me di lui \u00abC\u2019\u00e8 un ufficiale del tipo giusto\u00bb. Egli lo ha dimostrato nella battaglia di Alcabou, a Talavera e a Almonacid. Sire, il vostro pi\u00f9 devoto ed affezionato fratello, Giuseppe\u00bb.\"\nStrolz non ricevette la decorazione per la quale Giuseppe Bonaparte lo aveva raccomandato fino al 1814, ma venne nominato barone dell\u2019Impero Francese con lettere patenti del 15 giugno 1810, avanzato il 18 giugno 1810 a Gran Croce dell\u2019Ordine Reale di Spagna, ricevendo in dono una somma di 2 milioni di reali spagnoli. Come Maresciallo di Campo e Primo Scudiero del Re, il 15 febbraio 1811 venne promosso tenente generale nell\u2019Esercito del Regno di Spagna.. Inoltre venne promosso lo stesso giorno ad uno dei soli due Gran Cordoni dell\u2019Ordine Reale di Spagna insignito da Re Giuseppe. Strolz fu spesso responsabile della consegna di lettere personali tra Giuseppe e sua moglie, e, in una di esse, scritta a Madrid, e datata 19 ottobre 1811, Giuseppe non solo le chiese a proposito della sua salute, ma le diede istruzioni su come ritirare un milione di franchi promessigli da Napoleone e per essere certo che lei stessa ricevesse sussidi sufficienti per vivere in linea con il suo nuovo status di Regina, incaricando Strolz di consegnarle il denaro.\nNel luglio 1812, dopo la battaglia di Salamanca, la casa reale dovette evacuare da Madrid a causa dell'entrata dell'esercito di Wellington del 12 agosto 1812, stabilendosi a Valencia.\nIl 26 dicembre 1812, il giorno del primo martirio della cristianit\u00e0, re Giuseppe nomin\u00f2 Strolz Conte de Talavera de la Reyna. Con il regno di Giuseppe sull\u2019orlo del collasso, il gesto del re era piuttosto un segno di riconoscimento per un ufficiale leale ed un amico fedele piuttosto che un fatto in s\u00e9 e per s\u00e9. Strolz declin\u00f2 perfino il feudo che gli veniva offerto insieme al relativo onore. Egli, al pari del suo amico Joseph L\u00e9opold Sigisbert Hugo non prov\u00f2 mai a chiedere il riconoscimento del titolo in Francia.\nRitorno in Francia, servizio con Giuseppe Bonaparte, fino alla prima abdicazione di Napoleone.\nNel 1812, indebolito dalle sue perdita in Russia, Napoleone ritir\u00f2 circa 20.000 truppe dalla Guerra Peninsulare in corso per rinforzare la sua posizione in Europa centrale, il che lasci\u00f2 le sue forze spagnole deboli e vulnerabili agli attacchi degli anglo-spagnoli-portoghesi. Il 17 marzo 1813, re Giuseppe Bonaparte di Spagna, con Strolz al suo fianco, inizi\u00f2 la ritirata dalla Spagna, un chiaro segno di perdita di controllo. Arthur Wellesley, Duca di Wellington, condusse un esercito forte di 123.000 uomini attraverso il nord della Spagna, prendendo Burgos a fine maggio 1813, e sconfiggendo decisamente Jean-Baptiste Jourdan nella battaglia di Vitoria. Il 21 giugno 1813, il maresciallo Jean-de-Dieu Soult non fu in grado di cambiare il corso degli eventi nella battaglia dei Pirenei, condotta tra il 25 luglio e il 2 agosto 1813. Cos\u00ec Re Giuseppe abdic\u00f2 dal trono di Spagna. Strolz rimase al suo fianco come suo aiutante di campo e, il 1\u00ba luglio 1813, fu teoricamente convertito al suo ultimo grado Francese, ovvero a colonnello, ma gli fu consentito di indossare l'uniforme di Brigadiere Generale. Nell\u2019autunno del 1813, Napoleone, aspettandosi di vincere la Guerra, rifiut\u00f2 le proposte di Francoforte da parte degli Alleati, proposte che gli avrebbero consentito di restare sul trono di Francia come Imperatore. Durante gli ultimi mesi del 1813 e nel 1814 Wellington guid\u00f2 l\u2019esercito della Penisola fino a sud-ovest della Francia e combattendo un numero di battaglie contro i marescialli Soult e Suchet. Il 10 gennaio 1814 Napoleone permise a suo fratello di continuare a usare il titolo di Re Giuseppe unitamente al rango e ai privilegi di un Principe di Francia accordandogli il rango e il titolo di Regina alla moglie di Giuseppe. In partenza per combattere gli Alleati, lasci\u00f2 suo fratello a governare Parigi con il titolo di Reggente e Tenente Generale dell\u2019Impero, Comandante in Capo della Guardia Nazionale, durante la campagna conclusiva della Guerra della Sesta Coalizione. Questo significava che Giuseppe, con Strolz al suo fianco come aiutante di campo fosse al comando nominale dell\u2019esercito francese nel corso della battaglia di Parigi, del 1814. Il 21 gennaio 1814, Strolz fu promosso Maggiore Generale dell\u2019esercito imperiale con data di decorrenza 1\u00ba luglio 1813. All\u2019inizio del febbraio 1814 Napoleone combatt\u00e9 la sua Campagna dei Sei Giorni nella quale vinse numerose battaglie contro forze nemiche numericamente superiori che stavano marciando su Parigi. Giuseppe, pi\u00f9 uomo di lettere che un uomo di spada, nonostante tutto era pessimista.\nCon le cupe prospettive appena dietro l'angolo, Giuseppe invi\u00f2 mand\u00f2 Strolz il 13 febbraio 1814 in una missione di ricognizione lungo i canali Loing e Moret per incontrarsi con il generale Pajol il quale era incaricato di controllare i ponti di Nemours e Moret, bloccare la marcia degli alleati su Parigi e raccogliere informazioni per decidere se inviare truppe a Fontainebleau. Strolz ritorn\u00f2 con cattive notizie, la linea di difesa francese era stata spezzata a Bray, la citt\u00e0 di Sens e quindi perso il fiume Yonne, si riteneva quindi necessario difendere i forti di Fontainebleau.\nCosa interessante, fu solo il 21 febbraio 1814 con effetti retroattivi al 1\u00ba luglio 1813 che Strolz venne ufficialmente nominato di nuovo aiutante di campo di Giuseppe Bonaparte e promosso contestualmente brigadier generale. Giuseppe ovviamente considerava Parigi ormai persa e invi\u00f2 Strolz a consegnare l\u2019ordine di ritirarsi nella Loira e autorizz\u00f2 i Marescialli Marmont e Mortier a negoziare con gli Alleati, ovvero lo Imperatore Russo e il Principe di Schwarzenberg. Per questa cose, molti Bonapartisti incolparono Giuseppe per la caduta di Parigi e quindi dell\u2019Impero. Il 30 marzo 1814, durante la battaglia di Parigi, con Napoleone in ritirata e la caduta ormai imminente della capitale, Strolz consegn\u00f2 a mano gli ultimi ordini di Giuseppe Bonaparte al Maresciallo Marmont sulle alture di Belleville. Verso le ore 17:00 Marmont lo rimand\u00f2 indietro con un messaggio che affermava l'impossibilit\u00e0 di difendere le alture, se non per altri 30 minuti. Subito dopo si arrese agli Alleati. Nel ricordare quale giorno, Strolz non aveva altro che disprezzo e parole dure per \u00abi Principi che non fecero nulla, eccetto usare i loro diritti per approfittarsi dell\u2019umiliazione della Francia\u00bb. Dopo il ritorno di Strolz al quartier generale di Giuseppe, il Re, il suo staff e i suoi ministri, lasciarono Parigi e si trasferirono a Saint Cloud per garantire, come ordinato da Napoleone, la sicurezza dell\u2019Imperatrice Marie Louis e del Re di Roma. Fu con il nemico che li inseguiva che attraversarono il ponte sulla Senna, lo distrussero alle loro spalle e fuggirono. il 20 aprile 1814 Strolz era presente all\u2019abdicazione dell\u2019Imperatore Napoleone a Fontainebleau, Giuseppe si era trasferito in Svizzera e acquist\u00f2 il castello di Prangins vicino al Lago di Ginevra, ove trasfer\u00ec moglie e famiglia.\nDopo la prima restaurazione di Re Luigi XVIII.\nIl 3 maggio 1814 il re Luigi XVIII entr\u00f2 a Parigi mostrandosi ai suoi sudditi in processione lungo la citt\u00e0 e, lo stesso giorno, si stabil\u00ec al Palazzo delle Tuileries. Venne chiamato al trono dal Senato di Napoleone a condizione che accettasse una costituzione che comportasse il riconoscimento della Repubblica e dell\u2019Impero, un parlamento bicamerale eletto ogni anno e il tricolore, bandiera del precedente regime. Non appena nominato, Luigi XVIII si oppose immediatamente alla costituzione del senato e accus\u00f2 il senato di complicit\u00e0 nei crimini di Bonaparte. Luigi replic\u00f2 con la Carta del 1814 che scioglieva il senato ma comprendeva molte clausole progressiste : la libert\u00e0 di religione, una legislatura composta da una Camera dei Deputati, paragonabile alla Camera dei Comuni in Gran Bretagna e la Camera dei Pari come camera alta della legislatura come nel Regno Unito. La mossa fu enormemente impopolare e uomini come Strolz, i quali avevano scelto di restare in Francia mentre Re Giuseppe lasciava il Paese, vennero immediatamente estromessi. Luigi XVIII firm\u00f2 il Trattato di Parigi il 30 maggio 1814. Il trattato dava alla Francia i confini del 1792 che si estendevano all\u2019est del Reno. La Francia non dovette pagare alcuna indennit\u00e0 di guerra e le forze occupanti della sesta Coalizione si ritirarono immediatamente dal suolo francese. Strolz venne messo a riposo con il grado di tenente generale il 10 luglio 1814. Non esattamente un sostenitore dei Re Borbone, Strolz venne comunque fatto cavaliere di San Luigi il 1\u00ba novembre 1814, nel tentativo di Luigi XVIII di riconciliare il suo regime con l'\u00e9lite dell\u2019Impero di Napoleone, cos\u00ec il 9 novembre 1814 ricevette la decorazione di ufficiale della Legione d\u2019Onore mai formalmente assegnata da Bonaparte.\nCento giorni.\nDopo il ritorno a Parigi di Napoleone dall\u2019esilio dell\u2019Isola d\u2019Elba il 20 marzo 1815, suo fratello, sorpreso, lo raggiunse dalla Svizzera passando per Fort l\u2019Ecluse. Giuseppe invi\u00f2 Strolz colto dalle mutate circostanze in Alsazia, sull\u2019altro lato dalla Francia. Incapace di raggiungere Giuseppe immediatamente, egli nondimeno dichiar\u00f2 la sua fedelt\u00e0 ai Bonaparte e, il 26 marzo 1815, venne nominato governatore di Strasburgo. Il 21 aprile 1815, Strolz venne riconfermato da Napoleone, tenente generale nell\u2019esercito imperiale francese. Dopo aver fatto pressioni per un ruolo pi\u00f9 attivo, venne nominato, il 7 giugno 1815, Ufficiale in comando della IX Divisione di Cavalleria. La sua divisione, insieme alla X Divisione di Cavalleria sotto il Generale Louis Pierre Aime Chastel e due batterie di artiglieria a cavallo faceva parte della II Corpo a cavallo del generale Remi Giuseppe Isidore Exelmans dell\u2019Armata del Nord di Napoleone. La divisione di Strolz era formata dalla XVI Brigata di cavalleria sotto il maresciallo di campo generale di brigata barone Andre Burthe, il V reggimento dei Dragoni, sotto il colonnello Jean-Baptiste-Antoine Canavas de Saint Armand e il XIII Reggimento dei Dragoni sotto il colonnello Jean Baptiste Saviot. La II Brigata di Cavalleria comandata dal generale di brigata barone Henri-Catherine-Baltazard Vincent formato dal XV Reggimento dei Dragoni sotto il colonnello Claude-Louis Chaillot, il XX Reggimento dei Dragoni sotto il colonnello Armand-Francois-Bon Claude de Briqueville e la IV compagnia di artiglieria a cavallo guidata dal capitano Godet, equipaggiata da armi 70 4x16lb.\nBattaglia di Ligny.\nNel pomeriggio del 15 giugno 1815, la cavalleria di Strolz spinse vigorosamente la retroguardia prussiana. I suoi dragoni sconfissero il VI Reggimento Uhlan e insegu\u00ec un battaglione di fanteria nei boschi vicino a Gilly in Belgio. Il 16 giugno 1815 i corpi a cavallo di Exelmans tennero il fianco destro nell\u2019ultima vittoria di Napoleone. Sapendo la posizione di 20.000 Prussiani a Gembloux, i comandanti di cavalleria Strolz e Louis Pierre Aime Chastel non furono in grado di interferire con la loro ritirata il 17 giugno 1815, avendo solo 3.000 cavalieri sotto il loro comando.\nWaterloo.\nDurante la battaglia di Waterloo, la II Divisione di Cavalleria di Strolz combatt\u00e9 nella battaglia di Wavre tenendo il fianco di estrema sinistra sul lato occidentale del fiume Dyle, mentre Chastel controllava il fianco di estrema destra sulla sponda ad est. Ci fu uno scontro a Namur il 20 giugno 1815, nel quale venne coinvolto i XX reggimento dei dragoni del II corpo di cavalleria.\nRocquencourt e Le Chesnay.\nIl 1\u00ba luglio 1815 la grande armata di Napoleone combatt\u00e9 la sua ultima battaglia a Rocquencourt e Le Chesnay, mentre la II Divisione di Cavalleria di Strolz, tre battaglioni del XLIV Reggimento di Fanteria e mezzo battaglione della Guardia Nazionale cacciava gi\u00f9 la brigata di cavalleria dell\u2019Oberstleutnant Eston von Sohr, annientando i reggimenti del 3 Brandeburgo e del Cinque Ussari di Pomerania. Strolz venne citato nei dispacci del generale Exelmans per il suo coraggio e le sue doti di comando nella battaglia di Velisy e Rocquencourt.\nDopo la Seconda Restaurazione di Luigi XVIII.\nDopo la seconda restaurazione di re Luigi XVIII, il 25 luglio 1815, Strolz a causa della sua vicinanza ai Bonaparte, venne messe a riposo a met\u00e0 stipendio, e incarcerato come bonapartista durante il Terrore Bianco. Strolz prest\u00f2 giuramento di fedelt\u00e0 al re Borbone il 1\u00ba dicembre 1816, quando venne contattato da alcuni funzionari per offrirgli impiego nell\u2019esercito del Re Borbone. \"La sottomissione al Re \u00e8 un male necessario per servire la Francia\" Da quel momento in poi, il suo nome venne scritto nella variante pi\u00f9 vicina al francese \u00abStroltz\u00bb nella maggior parte dei documenti ufficiali. Il suo trasferimento allo Stato Maggiore il 26 gennaio 1820 signific\u00f2 de-fatto una riattivazione. In data 8 novembre 1820 venne nominato Comandante Superiore del Dipartimento di Finistere e della Place di Brest. La nomina venne raccomandata dal tenente generale, poi maresciallo Jacques Lauriston, chiamato a servire come Ministro della Casa Reale mentre era al comando a Brest, per cui aveva nominato Strolz suo successore. Mai completamente considerato affidabile dal governo di restaurazione borbonico a causa delle sue inclinazioni Bonapartiste, nel gennaio 1821, venne messo nuovamente a riposo. Il 21 febbraio 1821 fu ricevuto dal Re Luigi XVIII in udienza privata. Strolz si stabil\u00ec in una tenuta a Montrichard, vicino a Nancy, dove allevava cavalli. I suoi giardini era ben noti ed aveva la reputazione di prendersi molta cura dei cigni nei suoi stagni. Fu in quel luogo che Strolz venne visitato nel maggio del 1822 dal conte Hercules de Serre il quale era stato nominato nel gennaio del 1822 ambasciatore di Napoli e che sarebbe stato presente al congresso di Verona per negoziare, tra i vari punti, l\u2019intervento francese in Spagna che condusse alla riattivazione del Generale. Considerata la sua esperienza nella Guerre Peninsulari di Spagna, venne richiamato in servizio per la Guerra Spagnola del 1823 e assegnato allo staff di Luoise-Antoine, duca di Angoul\u00eame, figlio del futuro Re Carlo X. Fu presente alla conquista di Madrid e alla Battaglia del Trocadero. Ovviamente ritorn\u00f2 in Francia nelle buone grazie perch\u00e9, anche senza aver avuto un comando, egli venne definito \u00aba la suite\u00bb, rimase con l\u2019intero stipendio, venne promosso a Commendatore della Legione d'Onore il 23 maggio 1825 e venne invitato alla tavola del Re in occasione della visita di Carlo X e del suo successore a Nancy il 15 settembre 1828.\nDopo la Rivoluzione del 1830.\nDopo la Rivoluzione di Luglio del 1830, il nuovo Re Luigi Filippo di Francia, cresciuto con gli ideali della rivoluzione francese che dominava in modo semplice, evitando la pompa e le spese sfarzose dei suoi predecessori e che aveva bisogno di uomini affidabili, riattiv\u00f2 Strolz che conosceva bene da due visite a Mont Richard il 1\u00ba settembre 1830 con il grado di tenente generale di cavalleria e Ispettore dei Carabinieri. La scelta fu sostenuta dal Maresciallo Etienne Maurice Gerard, uno dei vecchi amici di Strolz. Enormemente popolare a Belfort, Strolz venne eletto come candidato per le elezioni parlamentari del 1831 e fu eletto Membro del Parlamento (deputato) il 5 luglio come membro del V Collegio dell\u2019Alto-Reno (Belfort). Ricevette 80 voti su un totale di 156, da un elenco di 171 iscritti alle liste elettorali, contro i 68 del suo concorrente, Frederic Japy.\nNel suo discorso, molto acclamato, promise di appoggiare un governo rappresentativo e una monarchia strettamente costituzionale. Strolz fu deputato della regione dell'Alto-Reno dal 1831 al 1837, pur rimanendo in servizio attivo. Sorprese il pubblico parlando spesso contro la bozza, definendola una misura non necessaria in tempi di pace e prendendo decisamente posizioni pro repubblicane. Tra il 1832 e il 1835 fu membro della Commissione Parlamentare per le pensioni militari. Aveva un forte interesse per i temi storici e sociali e venne nominato Membro Corrispondente, Membro Corrispondente di Seconda Classe, Storia delle Lingue e delle Letterature, Istituto Storico di Francia. Il 15 gennaio 1833 venne nominato Membro della Societ\u00e0 Francese di Statistica Universale, mentre nel 1834 fu tra i Primi Firmatari degli studi sociali \"Economia Politica cristiana o Ricerche sulla natura e sulle cause della povert\u00e0 in Francia ed in Europa\". Dotato di un ben noto senso pratico, Strolz venne rieletto il 21 giugno 1834 con 116 voti su 186 da un elenco di 213 aventi diritto al voto contro il suo concorrente M. Roman il quale ricevette 65 voti. Il 18 agosto 1834 venne promosso Grand Ufficiale della Legione d\u2019Onore. Non si candid\u00f2 per la rielezione nel 1837 decidendo di ritirarsi. Molto meno presuntuoso e vanitoso di molti suoi contemporanei pi\u00f9 appariscenti, non si vant\u00f2 mai delle sue passate azioni, facendo s\u00ec che il suo nome venisse dimenticato dalla lista ampiamente pubblicata dei nomi di generali destinata all\u2019Arco di Trionfo. Strolz si impunt\u00f2 e il 5 agosto 1836 richiese per iscritto che il suo nome venisse iscritto sull\u2019Arco di Trionfo a Parigi fornendo la documentazione a supporto. La sua richiesta venne accolta ed una scusa per la distrazione venne inviata dal comitato responsabile. Il suo nome pu\u00f2 essere trovato nella colonna 22. L'11 gennaio 1837 re Luigi Filippo accett\u00f2 la domanda di pensionamento di Strolz presentata il 29 dicembre 1836. Il 31 maggio 1839 invi\u00f2 una lettera alla 48\u00aa Assemblea Generale dell'Istituto Storico e inform\u00f2 il Presidente, conte Le Peletier d\u2019Aunay che egli era troppo malato per esprimere una sua opinione sull\u2019Annuario storico militare del capitano Sicard. Il 15 agosto 1839 venne inserito per l\u2019ultima volta nella lista delle Riserve dello Staff Generale, e fu nominato un pari di Francia, dal re nello stesso anno.\nMatrimonio e figli.\nIl 28 aprile 1818, spos\u00f2 Rose Eleonore Virginie Luoise . La coppia ebbe quattro figli, due maschi e due femmine. Entrambi i maschi divennero ufficiali, il suo secondo figlio successivamente opt\u00f2 per la carriera diplomatica.\nMorte.\nMor\u00ec il 27 ottobre 1841, all\u2019et\u00e0 di 70 anni, nel suo appartamento in Rue du Cherche-Midi 14 a Parigi, lasciando moglie e figli. A causa del clima estremamente caldo il suo funerale ebbe luogo solo due giorni pi\u00f9 tardi, venerd\u00ec 29 ottobre 1841. I giornalisti notarono che, a causa del breve preavviso, solo il personale in pensione come il colonnello Narcisee-Pericles Rigaux, figlio del Generale Antoine Regaux era presente e che nemmeno lo Staff Generale, n\u00e9 la Camera dei Deputati, n\u00e9 la I Divisione inviarono una delegazione o delle corone di fiori al funerale dell\u2019uomo che era stato chiamato il Nestore dei Generali dell\u2019Esercito Francese. \u00c8 sepolto al cimitero di Montparnasse a Parigi (14\u00b0), la sua tomba \u00e8 nella divisione 15, via dell\u2019Ovest, fila due."}
{"id": "2661733", "revid": "287204", "url": "https://it.wikipedia.org/wiki?curid=2661733", "title": "Prigione di Guantanamo", "text": ""}
{"id": "2661734", "revid": "33689", "url": "https://it.wikipedia.org/wiki?curid=2661734", "title": "Z grill", "text": ""}
{"id": "2661736", "revid": "599013", "url": "https://it.wikipedia.org/wiki?curid=2661736", "title": "Gino Gardassanich", "text": "\u00c8 noto anche negli Stati Uniti come Gino Gard, nome scelto perch\u00e9 fosse pi\u00f9 facilmente pronunciabile.\nCarriera.\nClub.\nGardassanich inizi\u00f2 a giocare nel Gra\u0111anski Zagabria nel 1940. Dopo aver giocato in squadre minori fiumane, nel 1946 si trasfer\u00ec al Quarnero Fiume, inserito d'ufficio nella massima serie jugoslava, in cui debutt\u00f2 l'11 agosto 1946 contro l'Operaia Pola. Nel novembre dello stesso anno pass\u00f2 alla Fiorentina, nella Serie A italiana, in cui tuttavia non riusc\u00ec a esordire disputando solo alcune partite amichevoli. Successivamente gioc\u00f2 in Serie C con Marsala e .\nNel 1949 si trasfer\u00ec negli Stati Uniti, dove gioc\u00f2 per 10 anni con il Chicago Slovak, vincendo il campionato di Chicago nel 1951, 1952 e 1954 e la Peel Cup nel 1953, oltre al \"Montgomery Trophy\" come di miglior portiere del campionato di Chicago nel 1950.\nNazionale.\nGardassanich fece parte della Nazionale statunitense che prese parte ai Mondiale 1950 in Brasile, durante il quale tuttavia non scese mai in campo.\nNel 1992 \u00e8 stato inserito nell\"'Illinois Soccer Hall of Fame\" e nel 1976 nella \"National Soccer Hall of Fame\"."}
{"id": "2661737", "revid": "767487", "url": "https://it.wikipedia.org/wiki?curid=2661737", "title": "Angus Tung", "text": "Angus Tung ha debuttato nel 1983 grazie al bell'aspetto, e due anni dopo ha pubblicato il suo primo album studio \"Miss You\" (\u60f3\u4f60). Dopo la prima pubblicazione, ha registrato altri 14 album, incluso il classico della musica pop cinese \"Thinking of You\" (\u5176\u5b9e\u4f60\u4e0d\u61c2\u6211\u7684\u5fc3). Ha vinto diversi premi quali \"Miglior cantante uomo\" ed \u00e8 entrato nella \"Top 10 degli artisti pi\u00f9 popolari della Cina\". Al giorno d'oggi Angus continua a comporre e cantare musica, sebbene sia pi\u00f9 attivo come attore di serie televisive e presentatore di programmi radiofonici."}
{"id": "2661738", "revid": "55935", "url": "https://it.wikipedia.org/wiki?curid=2661738", "title": "Jean-Baptiste-Alexandre Strolz", "text": ""}
{"id": "2661739", "revid": "55935", "url": "https://it.wikipedia.org/wiki?curid=2661739", "title": "Jean-Baptiste Alexandre Strolz", "text": ""}
{"id": "2661740", "revid": "287204", "url": "https://it.wikipedia.org/wiki?curid=2661740", "title": "Locomotiva Class 90", "text": "Le locomotive elettriche Class 90 sono una serie di potenti locomotive multiruolo delle British Railways, a corrente alternata a 25 kV, costruite dall'azienda BREL di Crewe dal 1987 al 1990.\nStoria.\nLe locomotive nacquero dall'esigenza di sostituire le obsolete locomotive dei gruppi 81, 82, 83, 84 e 85, costruite nel corso degli anni sessanta ritenute insicure in caso di incendio.\nLe \"Class 90\" iniziarono ad essere costruite sul finire degli anni ottanta adattando il progetto sul modello delle precedenti \"Class 87\" ma caratterizzandole con migliorie e un nuovo design. Vennero numerate 90001-050.\nNei primi anni novanta, in seguito alla divisionalizzazione delle ferrovie britanniche, ventisei di esse furono assegnate ai servizi merci riclassificandole come \"Class 90100\" e rinumerandole da 90125 a 90150.\nMolte di queste locomotive hanno ricevuto la livrea Railfreight Distribution in due toni di grigio, poi ritoccata nel 1994. Tre locomotive (precisamente le 90128, 90129 e 90130) hanno ricevuto livree speciali (rispettivamente SNCB blu, DB rossa e SNCF verde) per commemorare l'inizio del traffico internazionale di merci nel 1992.\nNello stesso periodo, cinque locomotive (90016-020) ricevettero la livrea \"Rail Express Systems\" e furono impiegate sui treni postali sulle tratte Londra-Glasgow, Londra-Newcastle e Birmingham-Glasgow.\nDelle rimanenti unit\u00e0 le prime quindici macchine (90001-015) vennero impiegate sui treni InterCity e le restanti, 90021-024, per i servizi \"Railfreight Distribution\", senza alcuna modifica meccanica; queste macchine sono utilizzate anche per il soccorso dei treni passeggeri in avaria.\nNonostante queste locomotive fossero soggette a un minor rischio di incendio rispetto alle Class 81-85 la locomotiva 90050 and\u00f2 in fiamme alla fine del settembre 2004, con conseguente accantonamento e recupero dei pezzi di ricambio. .\nDurante gli anni di servizio molte Class 90 hanno ricevuto un nome. Le locomotive assegnate alla trazione dei treni passeggeri sono state battezzate con il nome di citt\u00e0, quotidiani o istituzioni famose. Le macchine del trasporto merci, invece, hanno ricevuto nomi pubblicitari.\nLe Class 90 sono state le prime locomotive a ricevere la nuova livrea InterCity.\nCaratteristiche.\nIl Gruppo \u00e8 equipaggiato con freni reostatici in aggiunta ai freni pneumatici Westinghouse, del Time-Division Multiplexer (TDM) per disabilitare due o pi\u00f9 locomotive in comando multiplo. Le Class 90 sono inoltre predisposte per il controllo a distanza da carrozza pilota.\nIn seguito alla divisionalizzazione delle ferrovie britanniche, ventisei locomotive furono rinumerate da 90125 a 90150. Le modifiche hanno riguardato la riduzione della velocit\u00e0 massima a 75 miglia all'ora (circa 121 km/h) e la soppressione del REC.\nLa Class 90 sviluppano una potenza di 5000 CV (circa 3700 kW). Sono locomotive multiuso in grado di trainare treni passeggeri e merci pesanti. Ciascuna unit\u00e0 pesa 84,5 tonnellate e ha una velocit\u00e0 massima di 110 miglia all'ora (circa 180 km/h)."}
{"id": "2661741", "revid": "386562", "url": "https://it.wikipedia.org/wiki?curid=2661741", "title": "Jade Liu", "text": ""}
{"id": "2661746", "revid": "28000325", "url": "https://it.wikipedia.org/wiki?curid=2661746", "title": "Beatrice Lanza", "text": ""}
{"id": "2661753", "revid": "767487", "url": "https://it.wikipedia.org/wiki?curid=2661753", "title": "Olartico", "text": " \nL'Olartico, o ecozona olartica o regno olartico, \u00e8 una regione biogeografica che comprende la maggior parte dell'emisfero boreale, con esclusione delle regioni tropicali.\nComprende l'ecozona paleartica, o Paleartico, costituita dall'Africa settentrionale, dall'intera Europa e dalla parte settentrionale dell'Asia (escludendo il sub-continente Indiano e il sud-est asiatico) e l'ecozona neartica, o Neartico, costituita dal Nord America e dalla parte centro settentrionale del Messico. \nSia il Paleartico che il Neartico sono a loro volta ulteriormente suddivisi in ecoregioni pi\u00f9 piccole. Molti degli ecosistemi, inclusi gli animali e le piante che dipendono da loro, sono rappresentati in queste ecozone estese al di l\u00e0 dei limiti continentali. La continuit\u00e0 degli ecosistemi \u00e8 collegata dalla comune storia glaciale di queste ecozone.\nEtimologia.\nIl termine \"Olartico\" deriva dal greco (\"holos\", tutto o intero) e (\"arktos\", orso), intendendo tutto l'emisfero Nord da cui si vedono le costellazioni dell'Orsa Maggiore e dell'Orsa Minore. Nel termine \"Paleartico\" il prefisso \"pale-\", derivato da \"paleo-\", viene dal greco \u03c0\u03b1\u03bb\u03b1\u03b9\u03cc\u03c2 (\"palai\u00f2s\" o \"pale\u00f2s\", antico). Nel termine \"Neartico\" il prefisso \"ne-\", derivato da \"neo-\", viene dal greco \u03bd\u03ad\u03bf\u03c2 (\"neos\", nuovo).\nConfini meridionali.\nConfina a sud con l'ecozona neotropicale, con l'ecozona afrotropicale e con l'ecozona orientale, ma i confini meridionali non sono ben definiti:\nEcosistemi principali.\nVi sono rappresentati tutti i biomi temperati, dalla tundra al bioma mediterraneo e al deserto temperato.\nNonostante la spiccata specificit\u00e0 biologica che distingue il continente americano da quello eurasiatico, sussiste una stretta relazione tra la fauna e la flora del Neartico e del Paleartico, dovuta alla continuit\u00e0 territoriale che si \u00e8 verificata nel corso delle glaciazioni. Le due ecozone hanno perci\u00f2 in comune un elevato numero di \"taxa\" sia a livello di famiglia sia a livello di genere e, talvolta, anche a livello di specie. A questa connessione naturale si aggiunge quella artificiale dovuta agli intensi scambi commerciali che hanno coinvolto per secoli il Nuovo Continente con l'Europa.\nConnessioni particolari si hanno, invece, fra la biodiversit\u00e0 del Neartico e del Neotropico, fra il Paleartico occidentale e la regione afrotropicale, fra il Paleartico orientale e l'Indomalesia. In questi casi le relazioni sono dovute alla continuit\u00e0 territoriale, ma sono fondamentalmente dovuti a flussi di radiazione occorsi nelle fasi interglaciali, che hanno coinvolto le regioni temperate calde e quelle tropicali.\nSpecie a distribuzione olartica.\nAlcune specie animali sono diffuse attraverso i vari continenti per gran parte dell'ecozona olartica."}
{"id": "2661756", "revid": "339392", "url": "https://it.wikipedia.org/wiki?curid=2661756", "title": "Regione oloartica", "text": ""}
{"id": "2661758", "revid": "1684799", "url": "https://it.wikipedia.org/wiki?curid=2661758", "title": "Vittorio Novarese", "text": "Biografia.\nSi laure\u00f2 in ingegneria civile alla Regia scuola di applicazione per gli ingegneri di Torino e venne assunto nel 1883 nel Regio Corpo delle miniere. In seguito fu assegnato al Regio Ufficio geologico e incaricato di effettuare rilievi geologici per la realizzazione della Carta geologica d'Italia. Lavor\u00f2 in Calabria, Toscana, Alpi meridionali, Sardegna, completando 18 fogli della \"Carta geologica d\u2019Italia \"alla scala 1:100.000.\nInsegn\u00f2 geologia e mineralogia all'Universit\u00e0 di Roma e approfond\u00ec le conoscenze geologiche della Sardegna, della Sicilia, della Toscana e delle Alpi occidentali.\nUn suo notevole contributo fu anche la classificazione e lo studio della grande quantit\u00e0 di campioni di rocce e minerali portati in Italia dal duca degli Abruzzi, al ritorno della spedizione al Karakoram del 1909.\nNel ramo della geologia applicata si dedic\u00f2 allo studio e alla prospezione dei sottosuoli in zone dell'Italia, dell'Eritrea, della Transcaucasia, dell'Argentina e del bacino del Donetz, in Russia, ai fini di un possibile sfruttamento minerario.\nPresidente della Societ\u00e0 geologica italiana nel 1916 e nel 1922, fu socio della Reale accademia delle scienze di Torino, della Societ\u00e0 geografica italiana, della Societ\u00e0 italiana per il progresso delle scienze e della Societ\u00e0 geografica di Lima. Inoltre fu membro del Consiglio nazionale delle ricerche, dell\u2019Istituto di paleontologia umana di Firenze e del consiglio direttivo del Comitato nazionale scientifico tecnico per lo sviluppo e l\u2019incremento dell\u2019industria italiana.\nNel 1934, al suo pensionamento con il grado di geologo superiore, venne designato Direttore onorario dell\u2019Ufficio geologico da parte del Ministero delle Corporazioni.\nDal matrimonio con Elisa Simondetti, nacquero Giorgio, Maria Luisa, Giorgina e Vittorio detto Nino (costumista, scenografo, soggettista e sceneggiatore cinematografico, vincitore di due premi Oscar)."}
{"id": "2661762", "revid": "1305772", "url": "https://it.wikipedia.org/wiki?curid=2661762", "title": "Apgar", "text": ""}
{"id": "2661763", "revid": "61051", "url": "https://it.wikipedia.org/wiki?curid=2661763", "title": "Chantiers A\u00e9ro Maritimes de la Seine", "text": ""}
{"id": "2661766", "revid": "161273", "url": "https://it.wikipedia.org/wiki?curid=2661766", "title": "VdB 89", "text": "vdB 89 \u00e8 una piccola nebulosa a riflessione visibile nella costellazione del Cane Maggiore.\nSi individua sul bordo sudoccidentale della Nebulosa Gabbiano, una regione H II in cui hanno luogo fenomeni di formazione stellare; la sua posizione sta circa 2\u00b0 ad est di , una stella di colore arancione di quarta magnitudine. La stella responsabile dell'illuminazione dei gas della nube \u00e8 BD-12\u00a01748, di classe spettrale B8 e che imprime alla nube un colore marcatamente azzurrognolo; i gas luminosi sono evidenti nelle foto a lunga posa soprattutto sul lato nordoccidentale della stella. La distanza, determinata tramite la misurazione della parallasse, ha fornito dei valori incerti; le misurazioni del catalogo di Kharchenko del 2009 hanno indicato una parallasse di 116,80\u00a0mas, che corrisponde a una distanza di circa 86\u00a0parsec (circa 279 anni luce). Questa distanza la rende decisamente in primo piano rispetto alla regione della Nebulosa Gabbiano e all'associazione Canis\u00a0Major\u00a0OB1, ad essa legata, la cui distanza \u00e8 di circa 909\u00a0parsec."}
{"id": "2661774", "revid": "106966665", "url": "https://it.wikipedia.org/wiki?curid=2661774", "title": "Johann Friedrich Greuter", "text": "Biografia.\nEra figlio dell'incisore Matteo Greuter, di cui fu allievo e del cui lavoro continuatore a Roma. Si produsse in illustrazioni per molti libri e nella riproduzione di opere di vari artisti."}
{"id": "2661775", "revid": "119421263", "url": "https://it.wikipedia.org/wiki?curid=2661775", "title": "Jakov Aleksandrovi\u010d Novikov", "text": "Biografia.\nDi padre russo e madre greca la sua famiglia si trasfer\u00ec da Costantinopoli a Odessa nel 1853. All'et\u00e0 di 8 anni fece un viaggio in Italia che dest\u00f2 in lui un forte impressione. Studi\u00f2 diritto all'universit\u00e0 di Odessa ma presto s'interess\u00f2 delle questioni sociali. Divenne professore all'Universit\u00e0 di Odessa ma fu anche membro della locale Camera di Commercio e del Consiglio provinciale, oltre ad occuparsi dell'azienda industriale ereditata dal padre. \nDivenne membro e vicepresidente dell'Istituto internazionale di sociologia.\nPass\u00f2 una parte della sua vita in Francia e in francese scrisse la maggior parte delle sue opere.\nAcquis\u00ec fama con il libro \"Les Luttes entre les soci\u00e9t\u00e9s humaines et leurs phases successives\"nei quali, controcorrente rispetto al pensiero \"mainstream\" dell'epoca, criticava il darwinismo sociale e l'idea della \"guerra sola igiene del mondo\", divenendo teorico di un pacifismo che non era n\u00e9 di matrice cattolica n\u00e9 socialista. Del socialismo criticava in particolare il concetto di \"lotta di classe\" inquadrandolo come una particolare declinazione del darwinismo sociale ed evidenziando con largo anticipo una fondamentale contraddizione che sarebbe emersa con tutta evidenza al in tutti i partiti europei d'ispirazione marxista al momento dello scoppio della I Guerra mondiale. Pur rifiutando il Daarwinismmo sociale era comunque un positivista, studioso di Spencer e corrispondente di Lombroso. Nei suoi studi cercava comunque, di dare una interpretazione ai rapporti sociali in chiave biologica sostenendo che il progresso della societ\u00e0 tende all'eliminazione della violenza in quanto l'antagonismo tende sempre pi\u00f9 a spostarsi sul piano intellettivo e alla pura competizione per la sopravvivenza subentra subentrano meccanismi di cooperazione e scambio. Tra le sue formulazioni pratiche di ordine sociale spicca, nel campo strettamente politico, la proposta di una confederazione di stati Europei basata sulla giustizia uguale per tutti e sulla concordia. Nel libro \"La missione dell'Italia\" del 1902 assegna il compito di promuovere l'unione Europea al all'Italia e al suo giovane re Vittorio Emanuele III."}
{"id": "2661779", "revid": "31886", "url": "https://it.wikipedia.org/wiki?curid=2661779", "title": "Jacques Novicow", "text": ""}
{"id": "2661784", "revid": "1013865", "url": "https://it.wikipedia.org/wiki?curid=2661784", "title": "Ilam", "text": "Ilam (; ) \u00e8 il capoluogo della provincia di Ilam e dello shahrest\u0101n omonimo. Secondo il censimento, nel 2016 aveva una popolazione di 194.030. A est della citt\u00e0 si trova la catena montuosa di Kabir Kuh, a ovest il confine con l'Iraq."}
{"id": "2661786", "revid": "124666194", "url": "https://it.wikipedia.org/wiki?curid=2661786", "title": "Rocco Jemma", "text": "Biografia.\nPrimi anni.\nRocco Jemma nasce a Stelletanone, frazione di Laureana di Borrello (Reggio Calabria), il 16 agosto 1866 da Giuseppe e Adelaide Corcione. La famiglia Jemma apparteneva a quella tipica borghesia del sud formatasi soprattutto per amministrare i beni ecclesiastici confiscati per finanziare le opere di ricostruzione dopo il terremoto del 1783. Terminati gli studi secondari, anzich\u00e9 avviarsi alle discipline giuridiche assecondando le aspettative dei famigliari, si iscrisse alla facolt\u00e0 di medicina e chirurgia dell'universit\u00e0 di Napoli. Durante gli ultimi anni del corso di laurea svolse l'internato presso la prima clinica medica dell'Universit\u00e0 diretta da Enrico De Renzi, frequentando, nello stesso tempo, il laboratorio di batteriologia. Nel 1891 si laurea a Napoli in Medicina e Chirurgia \"magna cum laude\", discutendo la tesi Sull'azione battericida del sangue di coniglio.\nPeriodo genovese.\nSubito dopo aver conseguito la laurea, si trasfer\u00ec presso l'universit\u00e0 di Genova per frequentare la clinica medica diretta da Edoardo Maragliano, Senatore del Regno e uno fra i pi\u00f9 insigni clinici italiani. Nel periodo di attivit\u00e0 presso la clinica medica genovese si dedic\u00f2 allo studio della patologia infettiva: in questo settore importante fu il suo contributo all'impiego a scopo diagnostico e terapeutico della puntura lombare, introdotta pochi anni prima. Nel 1987 consegu\u00ec la libera docenza in patologia speciale medica e dimostrativa. Nello stesso anno, su invito di Maragliano, si rec\u00f2 a Parigi per seguire i corsi dei pediatri Victor Henri Hutinel e Bernard-Jean Antoine Marfan: fu allora che si orient\u00f2 verso la pediatria. Tornato in Italia, nel 1900 consegu\u00ec la libera docenza in patologia e clinica pediatrica e assunse la direzione della sezione pediatrica affidatagli dal Prof. Maragliano.\nJemma a Palermo.\nNel 1903 vinse la cattedra di clinica pediatrica dell'Universit\u00e0 di Palermo, appena istituita. Qui lo accolse e lo introdusse negli ambienti culturali Ignazio Florio jr, che gli era particolarmente grato per le cure prestate alla propria figlia Igea. Poich\u00e9 l'Universit\u00e0 di Palermo non disponeva di alcuna struttura n\u00e9 didattica n\u00e9 di degenza per la pediatria, in meno di tre anni edific\u00f2 una nuova clinica pediatrica che inaugur\u00f2 il 27 aprile 1908 alla presenza delle autorit\u00e0 accademiche e cittadine. Durante l'inaugurazione Ignazio Florio, in qualit\u00e0 di presidente dell'Ospedale Civico, rivolse un elogio particolare al Professor Jemma, definendolo \"apostolo della carit\u00e0\". La nascita della Clinica Pediatrica di Palermo rese la citt\u00e0 una delle sedi di maggior prestigio per la pediatria.\nProfessore emerito di pediatria dell'universit\u00e0 di Napoli.\nNel 1913, alla morte del professor Francesco Fede, la Facolt\u00e0 Medica di Napoli chiam\u00f2 lo Jemma a ricoprire la cattedra di pediatria. A Palermo gli succedette per incarico Giovanni Di Cristina che gi\u00e0 frequentava la Clinica fin dal 1909. Nell'Universit\u00e0 di Napoli fu preside di facolt\u00e0 negli anni accademici dal 1920-21 al 1929-30, a eccezione del 1921-22, 1925-26 e 1926-27. Il 1\u00ba dicembre 1922 si iscrisse al Partito Nazionale Fascista e fu uno dei primi professori universitari a farlo, perci\u00f2 tale adesione fu molto propagandata. Nel 1924 fu eletto presidente della Societ\u00e0 italiana di pediatria e lo rimase fino al 1929. L'8 gennaio 1929 fonda una nuova clinica pediatrica a Napoli, alla cui inaugurazione parteciparono Umberto di Savoia e la moglie Maria Jos\u00e9. Assunto il nuovo incarico, provvide anzitutto a riorganizzare e a rendere pi\u00f9 efficienti i locali della clinica, quindi si dedic\u00f2 interamente all'attivit\u00e0 didattica. Nel 1934 pubblic\u00f2, insieme a Carlo Comba, il pi\u00f9 grande trattato di Pediatria italiana, un'opera che raccoglieva i contributi dei Maestri della pediatria italiana. Nel 1936, dopo trent'anni di insegnamento, viene nominato professore\nemerito dell'Universit\u00e0 di Napoli.\nGli ultimi anni.\nNel 1937 fu nominato presidente regionale per la Campania della Croce Rossa Italiana e lo rester\u00e0 fino al 1945. Si impegn\u00f2 a fondo nell'attivit\u00e0 collaborando in particolare con Maria Jos\u00e8 e Iolanda di Savoia, sorella del re Umberto II. L'ultimo periodo dell'attivit\u00e0 scientifica fu caratterizzato da pubblicazioni importanti. Muore a Napoli il 24 marzo 1949. A un anno dalla morte, nella Clinica Pediatrica dell'Universit\u00e0 di Napoli, \u00e8 ricordato con un busto in marmo, mentre successivamente le citt\u00e0 di Palermo e di Napoli gli hanno intitolato una via. Il comune di Laureana di Borrello gli ha assegnato recentemente il premio Elefantino d'oro alla memoria e lo ricorda con una lastra in marmo posta sulla facciata della casa natale, nel centro della frazione di Stellitanone. Ecco il testo:\nAttivit\u00e0 scientifica.\nTra la fine dell'Ottocento e l'inizio del Novecento \u00e8 uno dei fondatori della nascente scienza pediatrica italiana.\nI suoi studi si focalizzano principalmente sulle malattie infettive (come il tifo) e la nutrizione infantile. Il periodo palermitano fu quello pi\u00f9 fecondo, studi\u00f2 in particolare la tubercolosi in et\u00e0 evolutiva e la leishmaniosi. Gli studi sulla leishmaniosi permisero a due suoi allievi, Giovanni Di Cristina e Giuseppe Caronia, di scoprire la cura basata sulla somministrazione, per via endovenosa, di antimonio sotto forma di tartaro stibiato, tuttora valida. Sempre in collaborazione con Di Cristina e Caronia, si occup\u00f2 della vaccinoterapia in corso di tifo. Pubblicazioni e ricerche furono condotte su quest'ultima ma anche su pertosse, brucellosi, paratifo, l'eziopatogenesi dei principali esantemi infettivi dell'infanzia e sulla lue congenita.\nLa scuola di Rocco Jemma.\nFra le tante opere lasciate da Rocco Jemma la sua scuola \u00e8 forse l'elemento pi\u00f9 importante in quanto da essa uscirono un gran numero di professori ordinari di pediatria. Una targa presso l'Universit\u00e0 di Napoli ricorda gli allievi della prima generazione che raggiunsero la cattedra universitaria in seguito a pubblico concorso. Il primo fu Giovanni Di Cristina nel 1915 a Palermo, il secondo Sebastiano Cannata nel 1920 a Messina (poi a Palermo), il terzo Giuseppe Caronia nel 1922 a Roma, il quarto Salvatore Maggiore nel 1926 a Bari ( poi a Messina e a Palermo ), Ivo Nasso nel 1926 a Perugia (poi a Messina e a Milano), Luigi Auricchio nel 1933 a Napoli e Alessandro Laurinsich nel 1942 a Siena, poi a Parma.\nIl legame con il territorio d'origine.\nLa statura internazionale di Rocco Jemma non fece passare in secondo piano il forte legame con la Calabria, la sua terra natale. Dal 1931, fino alla sua morte, fu presidente generale della Societ\u00e0 Medico-Chirurgica Calabrese. In qualit\u00e0 di presidente, organizz\u00f2 la societ\u00e0 suddivisa in tre sezioni (cosentina, reggina e catanzarese) e organizz\u00f2 vari congressi che si svolsero nelle diverse citt\u00e0 calabresi. Il distacco dalla Calabria non sar\u00e0 mai definitivo ma, al contrario, rafforzer\u00e0 i legami con il proprio paese dove Rocco Jemma torner\u00e0 frequentemente. Durante il 1\u00ba Congresso medico chirurgico calabrese, tenuto a Cosenza, inizi\u00f2 la relazione ricordando con nostalgia la casa paterna di Stellitanone ricca di affetti e di sorrisi. Parl\u00f2 anche della terra natale dicendo:"}
{"id": "2661788", "revid": "1543377", "url": "https://it.wikipedia.org/wiki?curid=2661788", "title": "Aquacycling", "text": "L'aquacycling \u00e8 un'attivit\u00e0 sportiva praticata in una piscina con una cyclette detta \"hydrobike\", simile a quella per lo spinning ma che abbina stili di allenamento diversi che coinvolgono sia gli arti inferiori che superiori.\nQuesto significa facilitare la circolazione dalla zona maggiormente irrorata di sangue (le gambe) alla zona del busto e agli arti superiori.\nGrazie al massaggio dell'acqua, riduce la ritenzione idrica e l'insorgere della cellulite ed \u00e8 un valido strumento di riabilitazione e fisioterapia."}
{"id": "2661790", "revid": "339392", "url": "https://it.wikipedia.org/wiki?curid=2661790", "title": "Acquabike", "text": ""}
{"id": "2661793", "revid": "262045", "url": "https://it.wikipedia.org/wiki?curid=2661793", "title": "TRL UK", "text": ""}
{"id": "2661795", "revid": "339392", "url": "https://it.wikipedia.org/wiki?curid=2661795", "title": "Hydrospinning", "text": ""}
{"id": "2661797", "revid": "109912907", "url": "https://it.wikipedia.org/wiki?curid=2661797", "title": "John Hunter", "text": "Biografia.\nHunter non fece studi universitari, come peraltro era la norma per i chirurghi nel XVIII secolo, n\u00e9 cerc\u00f2 mai di diventare dottore in medicina. Si trasfer\u00ec a Londra nel 1748 per affiancare il fratello William, anatomista e ostetrico di fama, nella scuola di anatomia al Covent Garden. Nelle estati del 1749 e del 1750 apprese l'arte della chirurgia da William Cheselden al \"Chelsea Hospital\". Quando Cheselden mor\u00ec, nel 1751, John Hunter divenne allievo presso il St Bartholomew's Hospital. Nel tempo libero effettuava dissezioni ed insegnava nella scuola del fratello William. Nel 1753 fu nominato \"master of anatomy\" (maestro di anatomia) al \"Surgeon's Hall\".\nNel 1754 decise di specializzarsi in chirurgia presso il St. George's Hospital e nel 1755, probabilmente su consiglio del fratello, si iscrisse all'Universit\u00e0 di Oxford, ma abbandon\u00f2 gli studi prima che si concludesse il primo anno. Nel 1756 fu nominato chirurgo interno al St.George's Hospital, dove si occup\u00f2 della cura di gran parte dei casi di frattura e di alcune operazioni chirurgiche minori. Tra il 1756 e il 1759 si dedic\u00f2 all'insegnamento e allo studio dell'anatomia comparata ed umana. Il 30 ottobre 1760 si arruol\u00f2 nell'esercito inglese come chirurgo militare e svolse il servizio fino al 1763. In questi tre anni esercit\u00f2 la professione in Francia e in Portogallo, dove svilupp\u00f2 alcune idee sul trattamento delle ferite da arma da fuoco e delle malattie veneree. Affascinato dalla biologia marina, cominci\u00f2 a classificare gli animali in una serie filogenetica, anticipando cos\u00ec gli studi di Charles Darwin.\nNell'esercito, Hunter conobbe Robert Home, padre della poetessa Anne, che divenne sua moglie nel 1771. Nel 1765 Hunter acquist\u00f2 un appezzamento di terreno presso Earl's Court e vi costru\u00ec la propria casa ed il serraglio in cui esegu\u00ec poi gran parte dei suoi esperimenti. Convinto che per conoscere il genere umano sia necessario conoscere prima quello animale, inizi\u00f2 a raccogliere esemplari di varie specie animali arrivando a collezionarne circa 1400. Attraverso gli esperimenti su tali esemplari, Hunter condusse i suoi maggiori studi di fisiologia ed anatomia. Nel 1767 fu nominato membro della Royal Society e nel 1776 fu nominato medico straordinario di re Giorgio III.\nNel 1783 Hunter si trasfer\u00ec al numero 28 di Leicester Square, in una grande abitazione dove allest\u00ec anche un museo per raccogliere la sua collezione sempre pi\u00f9 vasta. Nel tempo la casa divenne ritrovo per molti artisti, naturalisti e cultori della filosofia. Grazie alla moglie, il lavoro di Hunter divenne noto anche nei circoli letterari londinesi.\nNel 1785 cominci\u00f2 ad accusare i primi episodici dolori al petto caratteristici dell'angina pectoris, che lo portarono a morte il 16 ottobre 1793, dopo un attacco d'ira che lo colse nel mezzo di una discussione nella sala del consiglio del St.George's Hospital. Al momento della sua morte, John Hunter era considerato uno dei pi\u00f9 prestigiosi rappresentanti della professione medica e pioniere di una chirurgia che assumeva dignit\u00e0 scientifica. In precedenza, infatti, la chirurgia era considerata un sottoinsieme meno qualificato della medicina, un'arte la cui pratica era affidata generalmente a personale non medico, per esempio ai barbieri.\nJohn Hunter stato sepolto nella chiesa di Saint Martin-in-the-Fields a Londra fino al 1859, quando le sue spoglie furono esumate e trasferite all'abbazia di Westminster.\nIl museo hunteriano.\nL'importanza del suo museo fu tale che il governo inglese volle acquisirlo e donarlo al Collegio Reale dei Chirurghi d'Inghilterra (\"Royal College of Surgeons of England\"). Attualmente lo \"Hunterian Museum\" \u00e8 ospitato presso la sede del Collegio dei Chirurghi in Lincoln's Inn Fields. La vasta collezione, che espone comunque solo una parte di tutti i pezzi raccolti da Hunter, \u00e8 disposta su due piani: al piano inferiore sono la \"Crystal Gallery\", contenente oltre 3000 reperti anatomici conservati sotto vetro, e la \"Silver and Steel Gallery\", collezione di strumenti chirurgici e dentistici; al piano superiore la \"Science of Surgery Gallery\", che illustra l'evoluzione della chirurgia nel corso dei tempi.\nContributi alla medicina.\nNel tentativo di dimostrare che la gonorrea e la sifilide erano manifestazioni diverse di un'unica malattia, sembra che Hunter si sia inoculato volontariamente del materiale proveniente da una lesione luetica contraendo la sifilide. Si ritiene inoltre che, per provare la medesima teoria, abbia infettato con la sifilide il cognato Everard Home, allora un bambino di 11 anni, il quale pi\u00f9 tardi, diventato anch'egli chirurgo di successo, per nascondere l'evento diede fuoco agli scritti inediti di Hunter\nGli studi sulla sifilide costituiscono un preludio a quelli sull'infiammazione. Hunter produsse una raccolta di opere in cui vengono illustrati i principali meccanismi dell'infiammazione. Nella definizione di infiammazione Hunter riprende il gi\u00e0 collaudato quartetto riconosciuto da Celso: rubor (rossore), calor (calore), dolor (dolore) e tumor (gonfiore). Hunter capisce che l'infiammazione costituisce la risposta naturale dell'organismo all'attacco di un agente biologico, chimico o ad un trauma. Capisce anche che tale risposta talvolta porta alla guarigione e altre volte provoca un peggioramento. Gli studi sull'infiammazione sono stati pubblicati postumi con il titolo \"A treatise on the blood, infiammation, and gunshot wounds\". Hunter fu il primo a dimostrare il principio della circolazione collaterale, grazie ad un esperimento praticato sui palchi dei cervi del Richmond Park di Londra.\nNel 1776 divenne anche il primo uomo ad avere effettuato l'inseminazione artificiale.\nGli studi effettuati da Hunter sulla struttura e lo sviluppo della mascella sono ancora oggi alla base della sua classificazione anatomica.\nHunter si occupa anche delle infiammazioni gengivali ed ossee, della nevralgia del trigemino, dello scialolito e della piorrea."}
{"id": "2661803", "revid": "599013", "url": "https://it.wikipedia.org/wiki?curid=2661803", "title": "Siligo (disambigua)", "text": ""}
{"id": "2661812", "revid": "767487", "url": "https://it.wikipedia.org/wiki?curid=2661812", "title": "Everard Home", "text": "Biografia.\nEverard Home, dopo aver frequentato il Trinity College, si laure\u00f2 in medicina a Cambridge e si specializz\u00f2 in chirurgia al \"St George's Hospital\" dove fu allievo di John Hunter, suo cognato per aver spostato nel 1771 Anne Home, sorella di Everard. Hunter e Home indagarono su molti argomenti inerenti alla medicina e soprattutto alla chirurgia. Dopo la morte improvvisa di Hunter per infarto (1793), Home successe al cognato al \"St George's Hospital\". Nel 1785 divenne professore di anatomia e chirurgia per chiara fama del \"Royal College of Surgeons\" di Londra.\nHome fu il primo a descrivere, chiamandolo tuttavia \"Proteosaurus\", il fossile dell'ittiosauro scoperto da Joseph e Mary Anning nel 1812.\nNel luglio 1823 le indagini su un incendio divampato nella sua abitazione portarono alla conclusione che l'incendio fosse scoppiato mentre Home dava fuoco alle carte del cognato. Venne ipotizzato che Home avesse voluto nascondere in tal modo la prova di aver plagiato, nei suoi scritti, le opere di Hunter rimaste inedite. Poich\u00e9 tuttavia Home non aveva mai nascosto nei suoi scritti i riferimenti a quelli del cognato, pi\u00f9 recentemente \u00e8 stato ipotizzato che Home abbia bruciato i manoscritti di Hunter per nascondere la prova di essere stato infettato di sifilide all'et\u00e0 di 11 anni da Hunter nel corso di un esperimento condotto dal cognato per verificare una errata teoria sull'etiologia delle malattie veneree \nNel 1828, nel corso di una serie di conferenze tenute al \"Royal College of Surgeons\", Home indic\u00f2 che sia nella corteccia cerebrale che nel midollo spinale fossero presenti gli stessi \"globuli\" (ossia, cellule) presenti negli altri tessuti animali. La \"teoria globulare\" di Home suscit\u00f2 l'opposizione dei seguaci della \"teoria reticolare\" vitalistica di Albrecht von Haller e della filosofia della natura.\nFra i suoi allievi vi fu Neil Arnott."}
{"id": "2661813", "revid": "86599", "url": "https://it.wikipedia.org/wiki?curid=2661813", "title": "Celatone", "text": "Il celatone \u00e8 uno strumento ideato da Galileo Galilei per osservare i satelliti di Giove mediante i quali \u00e8 possibile determinare la longitudine in mare.\nStoria.\nPer poter utilizzare i satelliti di Giove come un orologio per determinare la longitudine in mare, osservandoli con un cannocchiale dal ponte di una nave in continuo movimento, Galileo (1564-1642) escogit\u00f2 un dispositivo che chiam\u00f2 celatone. Esso consisteva di un elmetto metallico al quale, per mezzo di un'apposita visiera, era fissato un piccolo cannocchiale. La visiera, incernierata ai lati dell'elmetto, poteva essere regolata in modo da allineare l'asse del cannocchiale con l'occhio dell'osservatore. In questo modo, essendo la testa in grado di adeguare continuamente la mira ai repentini movimenti della nave, il pianeta sarebbe stato costantemente inquadrato nel campo del cannocchiale.\nSuccessivamente Galileo concep\u00ec una diversa soluzione. Egli immagin\u00f2 un recipiente di forma emisferica, dentro al quale si disponeva il marinaio addetto all'osservazione. Questo contenitore galleggiava sull'olio contenuto in una vasca, anch'essa di forma emisferica e di diametro di poco pi\u00f9 grande in modo da minimizzare la quantit\u00e0 di olio occorrente. Il bagno d'olio, come una sospensione cardanica, avrebbe neutralizzato le oscillazioni della nave mantenendo stabile la posizione dell'osservatore."}
{"id": "2661814", "revid": "1305772", "url": "https://it.wikipedia.org/wiki?curid=2661814", "title": "Sahara (Slash)", "text": "Sahara \u00e8 un singolo del chitarrista statunitense Slash, pubblicato l'11 novembre 2009 come primo estratto dal primo album in studio \"Slash\".\nDescrizione.\nPrima pubblicazione solista di Slash, \"Sahara\" ha visto la partecipazione vocale del cantante giapponese Koshi Inaba dei B'z. Il brano \u00e8 stato successivamente incluso nella lista tracce dell'edizione giapponese di \"Slash\", per poi venire inserito anche nell'edizione deluxe del suddetto album."}
{"id": "2661825", "revid": "61054", "url": "https://it.wikipedia.org/wiki?curid=2661825", "title": "Canale di Gorto", "text": ""}
{"id": "2661826", "revid": "24099", "url": "https://it.wikipedia.org/wiki?curid=2661826", "title": "Badia dei Santi Giusto e Clemente", "text": ""}
{"id": "2661829", "revid": "435459", "url": "https://it.wikipedia.org/wiki?curid=2661829", "title": "MotoBi 650 Tornado", "text": ""}
{"id": "2661830", "revid": "599013", "url": "https://it.wikipedia.org/wiki?curid=2661830", "title": "Yan Sen", "text": ""}
{"id": "2661831", "revid": "55935", "url": "https://it.wikipedia.org/wiki?curid=2661831", "title": "Etiologia", "text": ""}
{"id": "2661834", "revid": "599013", "url": "https://it.wikipedia.org/wiki?curid=2661834", "title": "Lee Chul-seung", "text": ""}
{"id": "2661837", "revid": "339392", "url": "https://it.wikipedia.org/wiki?curid=2661837", "title": "Aeroporto di Halifax", "text": ""}
{"id": "2661838", "revid": "1573940", "url": "https://it.wikipedia.org/wiki?curid=2661838", "title": "Lu Lin", "text": ""}
{"id": "2661844", "revid": "767487", "url": "https://it.wikipedia.org/wiki?curid=2661844", "title": "Chen Qi", "text": ""}
{"id": "2661848", "revid": "1452073", "url": "https://it.wikipedia.org/wiki?curid=2661848", "title": "Neoesperidina diidrocalcone", "text": "La neoesperidina diidrocalcone (NHDC) \u00e8 un edulcorante artificiale sintetizzato dalla neoesperidina estratta dagli scarti della lavorazione degli agrumi."}
{"id": "2661849", "revid": "1723025", "url": "https://it.wikipedia.org/wiki?curid=2661849", "title": "Ordine dell'Indipendenza", "text": "L'Ordine dell'Indipendenza \u00e8 un ordine cavalleresco repubblicano della Tunisia moderna.\nStoria.\nL'ordine venne fondato nel 1957 per commemorare il 20 marzo di quello stesso anno quando era ufficialmente terminato il periodo coloniale francese in Tunisia e lo stato era divenuto una Repubblica.\nEsso veniva conferito prevalentemente a quanti si fossero distinti per l'indipendenza della Tunisia, ma poteva essere anche concesso nella forma del collare ad altri capi di Stato stranieri.\nInsegne.\nLa \"medaglia\" dell'ordine consiste in una stella a cinque punte smaltata di bianco e bordata d'oro, ai cui angoli si trovano dei triangoli rossi bordati anch'essi d'oro. Al centro della stella si trova il ritratto di Habib Bourguiba, primo presidente della Repubblica tunisina ed eroe dell'indipendenza nazionale, realizzato in oro a sbalzo. Attorno al ritratto si trova un anello smaltato di bianco e bordato d'oro con in arabo il nome dell'ordine in lettere dorate.\nLa \"stella\" riprende le medesime insegne della medaglia ma \u00e8 montata su una stella raggiante dai cinque angoli della stella centrale con raggi dorati molto movimentati.\nIl \"nastro\" \u00e8 bianco tre strisce gialle e due rosse alternate per parte.\nGradi.\nL'Ordine dell'Indipendenza consta dei seguenti gradi di benemerenza:"}
{"id": "2661852", "revid": "122819570", "url": "https://it.wikipedia.org/wiki?curid=2661852", "title": "Roxy", "text": ""}
{"id": "2661854", "revid": "124631957", "url": "https://it.wikipedia.org/wiki?curid=2661854", "title": "Ma Long", "text": "Ma Long \u00e8 considerato il migliore giocatore di tennis tavolo di sempre. Con la vittoria conseguita alle Olimpiadi di Tokyo 2020 \u00e8 il primo giocatore nella storia ad aver completato 2 volte il \"Grande slam\" del tennis tavolo, avendo vinto tutte e tre le pi\u00f9 importanti competizioni mondiali individuali (Coppa del Mondo, Campionati mondiali, Olimpiadi). Inoltre ha completato 2 volte anche \"Full Grande Slam\" del Tennistavolo (con l'aggiunta dei ITTF World Tour Grand Final) ed \u00e8 il primo nella storia a detenere contemporaneamente il titolo dei quattro tornei a cadenza differente (annuale, biennale e quadriennale). Ha inoltre vinto tutte le competizioni individuali possibili, mondiali, cinesi ed asiatiche. \nIn 3 partecipazioni non ha mai perso un match alle olimpiadi e si \u00e8 aggiudicato un totale di 5 ori (2 in singolo e 3 a squadre).\n\u00c8 il numero 3 nel ranking mondiale attualmente. \u00c8 stato il numero 1 al mondo per 64 mesi (il periodo pi\u00f9 lungo di sempre per un giocatore di ping pong). Detiene anche il record con il maggior numero di mesi consecutivi al primo posto nel ranking mondiale (\u00e8 rimasto primo da marzo 2015 a gennaio 2018).\nVincitore di 2 olimpiadi nel singolo (2016, 2021), tre campionati mondiali consecutivi (2015, 2017, 2019), di due World Cup (2012 e 2015). Detiene il record del numero di tornei ITTF World Tour vinti al singolare maschile (28 Word Tour). Detiene il maggior numero di vittorie al ITTF Word Tour Grand Final (6 volte).\nStile.\nMa Long \u00e8 probabilmente il migliore giocatore della storia grazie al suo gioco di top vicino e lontano dal tavolo, ma anche al suo tocco e alle variazioni.\nIl servizio, uno dei migliori al mondo per velocit\u00e0 ed effetto \u00e8 difficilmente leggibile da parte degli avversari e ci\u00f2 gli consente spesso di aprire il gioco per primo con un potente attacco sulla terza palla. Agli inizi della carriera, il suo gioco era orientato soprattutto all'attacco con il dritto. Oggi il suo rovescio \u00e8 diventato pi\u00f9 consistente e veloce, e questo gli consente di attaccare da qualsiasi posizione senza farsi trovare scoperto. Inoltre a differenza degli altri migliori giocatori del mondo, utilizza spesso e con successo spettacolari smorzate (chop-block). La variet\u00e0 dei suoi colpi lo rende attualmente il giocatore pi\u00f9 completo del circuito.\nCarriera.\nDopo aver vinto sia i campionati asiatici che i mondiali giovanili, Ma Long \u00e8 diventato il pi\u00f9 giovane campione del mondo di tennis tavolo con la vittoria ai mondiali a squadre di Brema 2006. Ma Long ha sviluppato il suo gioco sotto la guida degli allenatori Ma Kai Xuan, Qin Zhi Jian e Liu Guoliang. Gi\u00e0 prima di compiere 22 anni, aveva ottenuto le finali di 11 ITTF World Tour tournaments (vincendone 8). Vince anche l'Asian Cup e 2 volte i World Tour Grand Finals, e raggiunge la finale degli Asian Championships 2 volte (perdendo contro Wang Hao nel 2007 e vincendo nel 2009). In pi\u00f9, raggiunge la finale dei China National Games perdendo sempre contro Wang Hao.\nNonostante sia il numero 1 del ranking per la maggior parte del biennio 2010\u20132012, non \u00e8 stato scelto per partecipare al torneo di singolo alle Olimpiadi di Londra 2012 a causa della sua momentanea discesa in classifica. Infatti, dopo una serie di 560 giorni di imbattibilit\u00e0 nel world tour, ha inizialmente perso con il coreano Lee Sang-su al 2012 Korea Open, 4-1, dopodich\u00e9 \u00e8 stato sconfitto da K\u014dki Niwa in sei set all'Asian Olympic Qualification Tournament. Inoltre pes\u00f2, nella decisione di Liu Guoliang, la sua sconfitta, ai mondiali di Rotterdam 2011 contro Wang Hao, la seconda di fila dopo quella di Yokohama 2009. In pratica, nonostante fosse comunemente riconosciuto come il miglior giocatore del mondo, gli furono preferiti il campione del mondo Zhang Jike e il pi\u00f9 esperto Wang Hao, che conclusero il torneo olimpico rispettivamente al primo e second posto. Ma Long comunque contribu\u00ec alla vittoria a squadre.\nLiu Guoliang ricord\u00f2 ai media che Ma Long possedeva tutte le capacit\u00e0 per diventare il migliore, ma doveva ancora migliorare sotto l'aspetto psicologico. Infatti nonostante molte vittorie nette e performance strepitose contro stranieri e connazionali, sembrava sentire pi\u00f9 degli altri la tensione nei palcoscenici davvero importanti. Ne sono sintomi evidenti le sconfitte contro Timo Boll e Vladimir Samsonov nelle semifinali delle World Cup 2008 e 2009 e ancora di pi\u00f9 quelle contro Wang Hao, che lo ferm\u00f2 al gradino pi\u00f9 basso del podio mondiale in ben 3 occasioni.(2009, 2011, e 2013).\nLa vittoria nella World Cup di Liverpool del 2012, ottenuta in finale contro Timo Boll per 4-0 \u00e8 il primo torneo \u201cmajor\u201d vinto da Ma Long.\nDopo la pesante sconfitta contro Wang Hao nelle semifinali dei mondiali di Parigi 2013, quando da molti era attesa una sua rivincita, Ma Long concluse bene l'anno, vincendo i due China Open (prima contro Wang Hao e poi contro Xu Xin), dopodich\u00e9 vinse per la terza volta (record) i campionati asiatici e gli importanti China National Games al termine di un duro incontro con il giovane fenomeno Fan Zhendong. Alla fine dell'anno giunse la sconfitta ai World Tour Grand Finals per mano di Xu Xin (4-3).\nA marzo 2014, vince l'Asian Cup per la quarta volta, al termine di un grande incontro contro Fan Zhendong. Ai mondiali a squadre del 2014, riesce nell'impresa di non perdere nemmeno un set, esattamente come a quelli del 2012 e all'open di Svezia del 2011. (Unico giocatore nell'era dei set all'11). Inoltre nella finale contro la Germania, \u201cIl capitano\u201d gioca un ruolo fondamentale, battendo Timo Boll e Dimitrij Ovtcharov, probabilmente i due migliori giocatori non cinesi al mondo. Dopodich\u00e9 si aggiudica il China Open per la quinta volta, raggiungendo il record di Wang Liqin. Il primo incontro in un major contro il compagno rivale Zhang Jike arriva nella finale di World Cup a D\u00fcsseldorf del 2014. Nonostante la stagione positiva e i precedenti favorevoli il match si conclude in favore del campione olimpico per 12-10 al settimo set. Questa sconfitta contribu\u00ec a far crescere le critiche nei confronti di Ma Long, colpevole di non rendere quando la sfida conta di pi\u00f9.\nIl 2015 \u00e8 per\u00f2 l'anno delle rivincite per Ma Long, che vince l'Open del Kuwait 4-1 su Xu Xin in finale e poi il German Open, prendendosi la rivincita su Zhang Jike in conclusione di un grande match che lo vedeva perdere 3 set a 1.\nMa la sua pi\u00f9 grande vittoria arriva ai mondiali in Cina del 2015, dove non perde pi\u00f9 di un set prima della finale, nella quale sconfigge per 4-2 il connazionale Fang Bo. Ma Long vince anche il China Open per la sesta volta (record), 4-1 contro Xu Xin. A settembre, guida la sua squadra, il Ningbo alla vittoria della Chinese National League. Alcuni infortuni non gli permettono di partecipare agli Asian Championship 2015, ma si riprende per la World Cup in Halmstad in ottobre. Qui tranne un set perso contro Omar Assar agli ottavi di finale, non concede nulla agli avversari, che riescono ad aggiudicarsi una media di 6 punti a set. Dopo la vittoria 4-0 su Fan Zhendong, Ma Long non partecipa agli ultimi due tornei del World Tour ma riesce comunque a qualificarsi come primo ai Grand Finals grazie alle sue precedenti vittorie. A Lisbona si conclude in maniere spettacolare l'anno perfetto di Ma Long, che alle Grand Finals sconfigge prima Zhang Jike per 4-2 in semifinale e poi Fan Zhendong in finale, vincendo 11-9 al settimo set dopo essere stato in svantaggio per 3-2 (8-6 al sesto set) e 6-2 nel set decisivo. Con questa vittoria Ma ottiene il record per numero di Grand Finals vinte (4), e si pone in pole position per i Giochi Olimpici di Rio 2016.\nA gennaio 2016, continua il suo stato di grazia, con la vittoria del German Open, conquistato in finale contro Vladimir Samsonov, unico giocatore in grado di strappargli un set.\nLa vittoria ai Giochi di Rio nel singolare maschile lo ha proiettato nell'Olimpo del Tennis Tavolo, assieme ai 4 vincitori del \u201cGrande Slam\u201d(Olimpiadi, Campionati del mondo e Coppa del mondo), Waldner, Liu Guoliang, Kong Linghui e Zhang Jike. \u00c8 il secondo giocatore dopo Zhang Jike ad essere il detentore di tutti e tre i titoli contemporaneamente e, a differenza di quest'ultimo, ha vinto ogni importante competizione possibile, dai major agli ITTF World Tour alle competizioni asiatiche e cinesi.\nMa ha iniziato il 2017 vincendo il Qatar Open a febbraio per il secondo anno consecutivo, sconfiggendo in finale Fan Zhendong per 4-1 e perdendo poi la finale dei Trials Marvellous 12 sempre contro Fan. Ai Campionati asiatici tenutisi a Wuxi ad aprile ha perso contro il coreano Jeong Sangeun 3-1 nei sedicesimi di singolare maschile, sorpresa del torneo. Nonostante l'inizio del 2017 con alti e bassi, a Ma \u00e8 stata data la possibilit\u00e0 di partecipare ai campionati del mondo che si sono tenuti a D\u00fcsseldorf da fine maggio a inizio giugno. Entrato come testa di serie numero 1, Ma ha superato i primi quattro turni senza troppi problemi, ad eccezione di una dura partita di sei set contro lo svedese Anton Kallberg, con cui non aveva mai giocato prima. Nei quarti di finale ha affrontato Timo Boll, che aveva giocato un ottimo torneo davanti al pubblico di casa. Ha quindi prenotato rapidamente il suo posto in finale spazzando il compagno di squadra Xu Xin, che stava facendo la sua seconda apparizione in una semifinale di singolare WTTC (\u00e8 stato anche travolto da Zhang Jike nel 2013). La finale del singolare maschile del WTTC 2017 non ha deluso. Ma e Fan si sono affrontati ancora una volta in una competizione importante, avendo giocato almeno una volta in ogni major negli ultimi due anni tranne le Olimpiadi. La vittoria lo ha messo alla pari con Zhang Jike e Ma Lin per il maggior numero di titoli del Grande Slam (5) ed \u00e8 diventato il primo uomo con 10 titoli importanti. Questo ha anche segnato il suo sesto titolo del Full Grande Slam consecutivo vinto. Dal 2015 aveva vinto tutte le principali competizioni a cui aveva partecipato. A giugno, Ma ha vinto il Japan Open a Tokyo, battendo Xu (che lo aveva sconfitto l\u00ec l'anno scorso) in 6 partite e Fan in 5 sulla strada per il titolo. Questa \u00e8 stata la prima volta che ha vinto in Giappone, il che significa che ha vinto in tutte le principali stazioni dell'ITTF World Tour (Kuwait, Germania, Cina, Qatar, Giappone e Corea). Da fine agosto a inizio settembre, Ma ha rappresentato Pechino ai Giochi nazionali cinesi del 2017 in tre eventi: singolare, doppio e a squadre. La partnership di doppio maschile del Campione del Mondo 2011 si \u00e8 riunita quando Ma e Xu Xin sono stati accoppiati insieme nell'evento di doppio. Hanno navigato verso la finale, spazzando via tutti i loro avversari lungo la strada, per affrontare i campioni in carica Fan e Zhou Yu dal PLA. La partita \u00e8 stata epica ed \u00e8 andata avanti per sette set. Ma e Xu persero di poco la partita finale con un margine minimo (9\u201311), accontentandosi dell'argento mentre Fan e Zhou difesero il loro titolo. Dopo la partita, entrambe le coppie hanno riconosciuto che Xu era stato colpito da infortuni subiti dal giocare in profondit\u00e0 nell'evento a squadre, che ha vinto con Shanghai. Le ferite alla fine hanno costretto Xu a ritirarsi dall'evento per single il giorno successivo. Analogamente ai doppi, Ma ha navigato abbastanza facilmente nei singoli, senza mai perdere pi\u00f9 di una partita fino alla finale. L\u00ec, ha incontrato ancora una volta Fan, che aveva ricevuto un passaggio in semifinale a causa degli infortuni di Xu. Dopo aver vinto la prima partita, Ma si \u00e8 ritrovato sotto 2-1, mentre Fan controllava gli scambi con il suo rovescio. Tuttavia, Ma ha aggiustato la sua tattica e Fan non \u00e8 stato in grado di rispondere in modo appropriato, portando a una vittoria per 4-2 e una difesa di successo del titolo di singolare maschile per Ma. Con la vittoria, \u00e8 diventato il secondo uomo a vincere due titoli in singolare ai China National Games (Wang Tao nel 1987 e nel 1997) ed \u00e8 il primo a vincerne due di fila. Ha giocato le ultime tre finali di singolare ai Giochi Nazionali, primo giocatore a farlo. La prossima grande competizione a cui Ma ha partecipato \u00e8 stata la Coppa del Mondo 2017, tenutasi a Liegi in ottobre. Come prima testa di serie, Ma \u00e8 passato automaticamente alla fase a eliminazione diretta, dove ha registrato cinque vittorie consecutive su Omar Assar e Koki Niwa. In semifinale ha affrontato Timo Boll , che aveva sconfitto Lin Gaoyuan in un epico thriller di sette partite in cui il tedesco aveva vinto nonostante fosse sotto 10-4 nella partita finale. La partita tra Boll e Ma \u00e8 stata significativa perch\u00e9 i due si erano affrontati nelle semifinali dei Mondiali 2008, sempre a Liegi. Ancora pi\u00f9 casualmente, la partita ha rispecchiato il loro incontro nove anni prima, con Ma in vantaggio per 3-1, poi Boll che ha preso le due partite successive per forzare un settimo posto. Proprio come la sua partita con Zhang Jike nella finale della Coppa del Mondo 2014, Ma si \u00e8 trovato sotto 10-8 nella partita decisiva, ma \u00e8 riuscito a pareggiare sul 10-10. Molteplici storie si sono ripetute, poich\u00e9 Boll ha preso i successivi due punti da aggiungere al suo leggendario track record a Liegi (dove aveva sconfitto consecutivamente il trio cinese di Ma Lin, Wang Liqin e Wang Hao per vincere la Coppa del Mondo 2005 e raggiungere la finale nel 2008 battendo Ma). La sconfitta \u00e8 stata un colpo devastante per Ma, e questo \u00e8 stato visibile durante la partita per il terzo posto contro il francese Simon Gauzy. Ma ha perso due dei primi tre set prima di recuperare per vincere la partita in sei set. Questa \u00e8 stata la sua ultima competizione internazionale nel 2017, perch\u00e9 sua moglie aspettava un bambino. Ha ancora giocato nella Super League cinese, ma non ha viaggiato fuori dalla Cina per giocare a nessun torneo. Suo figlio \u00e8 nato il 9 dicembre 2017.[senza fonte]\nAll'inizio del 2018, la classifica mondiale di Ma \u00e8 scesa al nono posto a causa della sua inattivit\u00e0. L'ITTF aveva precedentemente annunciato che stavano implementando un nuovo sistema di classifica all'inizio del nuovo anno, e il nuovo sistema dava pi\u00f9 peso all'attivit\u00e0 che alla forza di gioco di un giocatore. Per questo motivo, il Ma non solo ha perso la sua classifica numero 1, che aveva tenuto negli ultimi 34 mesi, ma \u00e8 anche uscito dai primi cinque della classifica mondiale ITTF per la prima volta dal 2011. Nonostante fosse classificato pi\u00f9 basso, Ma ha fatto sentire la sua presenza alla Coppa del Mondo a squadre 2018 tenutasi a Londra alla fine di febbraio. \u00c8 rimasto imbattuto sia in singolare che in doppio durante l'intero torneo e ha aiutato la Cina a spazzare via il Giappone in finale. A marzo, Ma ha vinto il German Open per la quinta volta su un campo molto forte. Ha sconfitto Maharu Yoshimura, Jun Mizutani, Timo Boll, Wong Chun Ting e il connazionale Xu Xin in rotta verso il suo 25\u00ba titolo ITTF World Tour in singolare, che ha portato la sua classifica mondiale al 6\u00ba posto. A causa del nuovo sistema di classifica ITTF, il Team China non \u00e8 stato testato per primo al WTTC 2018 tenutosi ad Halmstad da fine aprile a inizio maggio. Tuttavia, Ma e i suoi compagni di squadra cinesi non hanno avuto alcuna difficolt\u00e0 nella fase a gironi. Tuttavia, \u00e8 sopravvissuto a uno spavento nei quarti di finale quando l'austriaco Robert Gardos ha portato Ma al quinto set. n Ma ha riaffermato il suo dominio per il resto del torneo, sconfiggendo lo svedese Mattias Karlsson in 3 set davanti al pubblico di casa di quest'ultimo e poi spazzando via Timo Boll in finale mentre la Cina ha sconfitto la Germania testa di serie per rivendicare il loro 21\u00ba titolo nell'evento. Dopo la vittoria della Cina ad Halmstad, Ma ha vinto il China Open, sconfiggendo Lin Yun-Ju, Wang Chuqin, Liang Jingkun, Lim Jonghoon e Fan Zhendong per vincere il suo 26\u00ba titolo ITTF World Tour in singolare. Tuttavia, questo sarebbe stato il suo ultimo evento singolo di successo per nove mesi. Al Japan Open, \u00e8 stato sconfitto in sei partite dalla stella nascente giapponese Tomokazu Harimoto e sebbene abbia vinto il titolo di doppio con Xu Xin al Bulgaria Open ad agosto, ha perso contro Liam Pitchford nei sedicesimi di singolare maschile. Ma ha avuto un grave infortunio al ginocchio, che lo ha tenuto fuori da tutti i tornei per il resto del 2018. Questi includevano l'Austrian Open, la Coppa del Mondo, l'Open di Svezia e il World Tour Grand Finals 2019. Molti si chiedevano se sarebbe mai potuto ritornare a giocare e soprattutto ritornare ai livelli precedenti. Gli infortuni di Ma sono persistiti fino al 2019, impedendogli di partecipare al Marvelous 12, la qualificazione cinese per il WTTC 2019 a Budapest ad aprile. Nonostante ci\u00f2, \u00e8 stato comunque inserito nella formazione cinese per i campionati sia in singolare che in doppio. Il suo tanto atteso ritorno alle competizioni internazionali \u00e8 arrivato al Qatar Open a fine marzo. Non era chiaro come avrebbe giocato a causa della sua assenza di sette mesi, e si \u00e8 visto quando ha avuto bisogno di sei set per sconfiggere Tristan Flore nella sua partita di apertura. Nonostante questo ha in seguito eliminato 4-0 consecutivamente Timo Boll e Jun Mizutani, poi ha vinto una partita combattuta di sei partite contro Xu Xin in semifinale. Nella finale contro il connazionale Lin Gaoyuan, ha superato un deficit di 0-2, di cui 2-7 nella quinta partita, vincendo in sei set. Immediatamente dopo aver vinto la partita, ha posato davanti alla telecamera, sembrando pulire la polvere dalla sua racchetta per indicare che stava bene anche dopo essere stato inattivo per cos\u00ec tanto tempo. La vittoria lo ha legato con Vladimir Samsonov per il maggior numero di titoli singoli ITTF World Tour da un giocatore maschile con 27. Tuttavia, non tutto stava andando alla perfezione per Ma Long, poich\u00e9 ha subito la sua prima sconfitta contro Fan Zhendong in una competizione internazionale nella finale del 2019 Asian Cup, che ha portato molti a credere che il regno del Drago sarebbe presto giunto alla fine. Anche se era possibile che potessero presto incontrarsi di nuovo ai Campionati del mondo, questo non \u00e8 accaduto in quanto Fan \u00e8 stato sconfitto 4-2 dal connazionale di livello inferiore Liang Jingkun in uno dei tanti sconvolgimenti del torneo, che \u00e8 stato poi successivamente sconfitto da Ma Long 4-1 in semifinale; il secondo giocatore cinese che aveva eliminato nel torneo oltre a Lin Gaoyuan. In finale, Ma ha sopraffatto lo svedese Mattias Falck 4-1 per vincere il suo terzo campionato mondiale consecutivo, diventando il primo giocatore dopo Wang Liqin a vincere tre di questi titoli e il primo dopo Zhuang Zedong (nel 1961, 1963 e 1965) a vincerli consecutivamente.\nNel 2020 dopo lo stop dovuto alla pandemia Ma long ha partecipato e vinto 5-1 contro il giovane Wang Chuqin nel nuovo WTT Macao. Ma si \u00e8 poi aggiudicato il secondo posto nella Coppa del Mondo 2020, perdendo in finale 4-3 contro Fan Zhendong dopo essere stato in svantaggio 3-1. Anche in semifinale, Ma era stato in svantaggio per 3-1 contro il giapponese Harimoto prima di chiamare un time-out in gara 5 e passare a un servizio high-toss che Harimoto ha avuto difficolt\u00e0 a leggere. Di conseguenza, Ma \u00e8 stato in grado di recuperare con una vittoria per 4-3.Tuttavia, Ma ha chiuso l'anno vincendo contro Fan Zhendong 4-1 nelle finali dell'ITTF World Tour estendendo il suo record al sesto titolo nell'evento. \nMa \u00e8 stato selezionato insieme a Fan Zhendong per rappresentare la Cina nel singolare maschile delle Olimpiadi di Tokyo 2020. Nel match d'esordio delle olimpiadi ha sconfitto Sharath Kamal, agli ottavi ha eliminato Gauzy e Assar ai quarti. La semifinale contro Ovtcharov, nonostante i precedenti confortanti (19-0) \u00e8 stata molto combattuta e si \u00e8 conclusa per 11-9 al settimo set. In finale Ma ha battuto ancora il connazionale Fan Zhendong 4-2, diventando cos\u00ec il primo giocatore nella storia a vincere 2 medaglie d'oro consecutive nel singolare maschile e completando cos\u00ec il doppio Grande Slam e Full grande Slam. Dopo la partita, Fan ha chiamato Ma \"il pi\u00f9 grande giocatore di questa generazione\". \nI record macinati nel corso degli anni sia in singolo, che in doppio, che a squadre saranno difficilmente eguagliabili nei prossimi anni.\nVittorie in carriera.\nSingolo[3]\nDoppio\nDoppio misto\nSquadre\nVittorie totali\n5x Olympic Champion (2 Singles, 2 Team)\n12x World Champion (3 Singles, 2 Doubles, 7 Team)\n9x World Cup winner (2 Singles, 7 Team)\n50x ITTF World Tour winner (28 Singles, 22 Doubles)\n7x ITTF World Tour Grand Finals Champion (6 Singles, 1 Doubles)\n5x Asian Games winner (1 Singles, 1 Doubles, 3 Team)\n13x Asian Champion (3 Singles, 2 Doubles, 1 Mixed Doubles, 7 Team)\n4x Asian Cup winner (4 Singles)\n3x China National Games Champion (2 Singles, 1 Mixed Doubles)\n7x Chinese National Champion (1 Singles, 2 Doubles, 1 Mixed Doubles, 3 Team)\n5x Chinese Super League Champion (5 Team)\n3x World Junior Champion (1 Singles, 2 Team)\n3x Asian Junior Champion (1 Singles, 1 Mixed Doubles, 1 Team)"}
{"id": "2661856", "revid": "39224", "url": "https://it.wikipedia.org/wiki?curid=2661856", "title": "Alto Medio Evo", "text": ""}
{"id": "2661859", "revid": "1310927", "url": "https://it.wikipedia.org/wiki?curid=2661859", "title": "Club Esportiu Europa", "text": "Il Club Esportiu Europa \u00e8 una societ\u00e0 calcistica spagnola con sede nel distretto di Gr\u00e0cia a Barcellona, in Catalogna.\nGioca nella \"Segunda Divisi\u00f3n RFEF\", la quarta serie del campionato spagnolo.\nStoria.\nNonostante attualmente la squadra sia relegata nelle categorie inferiori, \u00e8 considerata un club storico del calcio spagnolo, in quanto fu uno dei club fondatori della Primera Divisi\u00f3n spagnola, categoria in cui milit\u00f2 per i primi tre anni. \nDisput\u00f2 inoltre anche una finale della Coppa del Re, persa nel 1923 contro l'Athletic Bilbao per 1-0. Prima di trasferirsi nel nuovo impianto, giocavano le partite casalinghe nel Camp del Guinard\u00f3."}
{"id": "2661868", "revid": "1784938", "url": "https://it.wikipedia.org/wiki?curid=2661868", "title": "Parestesia", "text": "La parestesia \u00e8 un'alterazione della sensibilit\u00e0 degli arti o di altre parti del corpo. In particolare, il termine descrive una condizione caratterizzata da fenomeni sensitivi a livello locale, pi\u00f9 frequentemente descritti come formicolio, a volte unita a sensibilit\u00e0 alterata o diminuita (anestesia e disestesia), e di freddo o caldo senza stimolo termico o interno, oppure aumento di sensibilit\u00e0 alla temperatura reale o al dolore (iperalgesia e iperestesia).\nTali problemi, in molti casi dovuti a lesioni a carico del sistema nervoso centrale o periferico, possono avere anche cause circolatorie (occlusione di vasi sanguigni nell'arto interessato).\nTra le cause nervose della parestesia possono esserci lesioni al tessuto nervoso causate da interventi chirurgici, lesioni, ernie, o anche da malattie virali come la rabbia e da avvelenamento da mercurio. La parestesia pu\u00f2 essere anche sintomo di diabete mellito, ipotiroidismo e di sclerosi multipla.\nMa \u00e8 anche a volte un effetto collaterale di vari tipi di farmaci:\nTra gli altri la parestesia \u00e8 un tipico effetto avverso di alcuni farmaci come il buspirone, nome commerciale Buspar, nonch\u00e9 un sintomo neuromuscolare della sindrome di astinenza da alcol.\nLa parestesia si manifesta anche quando si posiziona un arto in una posizione scorretta, il che provoca una perdita del tatto e anche una sensazione di freddo per un breve periodo finch\u00e9 non si riacquista una posizione corretta dell'arto."}
{"id": "2661869", "revid": "1652635", "url": "https://it.wikipedia.org/wiki?curid=2661869", "title": "Ordine al merito (Cile)", "text": "L'Ordine al merito (in spagnolo \"Orden del Merito\") \u00e8 un ordine cavalleresco del Cile.\nStoria.\nL'Ordine venne fondato nel 1929 per premiare quanti si fossero distinti a favore dello stato cileno e poteva essere conferito a nativi del Cile od a stranieri che si fossero distinti in quella terra per particolari meriti.\nEsso venne creato in sostituzione della precedente Medaglia di Merito che era stata istituita sotto la presidenza di Germ\u00e1n Riesco attraverso il ministero della guerra nel 1906.\nClassi.\nFino al 1925 l'Ordine dispone delle seguenti classi di benemerenza:\nDal 1925 l'Ordine dispone delle seguenti classi di benemerenza:\nInsegne.\nLa \"medaglia\" dell'ordine \u00e8 composta da una stella a cinque punte smaltata di bianco, bordata e pomata d'oro, riportante in centro un disco in oro con le armi del Cile in colore, attorniato da un anello blu con la scritta in oro \"ORDEN DEL MERITO\".\nLa \"stella\" dell'ordine riprende le medesime fattezze della medaglia, ma essa \u00e8 montata su una placca a forma di stella di forma quasi circolare modanata e poco raggiante.\nIl \"nastro\" \u00e8 azzurro."}
{"id": "2661870", "revid": "7336", "url": "https://it.wikipedia.org/wiki?curid=2661870", "title": "Funzioni vitali", "text": ""}
{"id": "2661871", "revid": "7336", "url": "https://it.wikipedia.org/wiki?curid=2661871", "title": "Funzione vitale", "text": ""}
{"id": "2661872", "revid": "1452073", "url": "https://it.wikipedia.org/wiki?curid=2661872", "title": "Naringina diidrocalcone", "text": "La naringina diidrocalcone \u00e8 un edulcorante artificiale derivato dalla naringina, una sostanza amara trovata negli agrumi."}
{"id": "2661873", "revid": "599013", "url": "https://it.wikipedia.org/wiki?curid=2661873", "title": "Hyun Jung-hwa", "text": ""}
{"id": "2661884", "revid": "287204", "url": "https://it.wikipedia.org/wiki?curid=2661884", "title": "Museo nazionale del cinema", "text": "Tra i pi\u00f9 importanti al mondo per la ricchezza del patrimonio e la molteplicit\u00e0 delle sue attivit\u00e0 scientifiche e divulgative, il Museo Nazionale del Cinema deve la sua unicit\u00e0 alla peculiarit\u00e0 dell'allestimento espositivo. Ospitato nella Mole Antonelliana, monumento simbolo di Torino, il Museo si sviluppa a spirale verso l\u2019alto, su pi\u00f9 livelli espositivi, dando vita a una presentazione spettacolare delle sue straordinarie collezioni e ripercorrendo la storia del cinema dalle origini ai giorni nostri, in un suggestivo itinerario interattivo. In una cornice di scenografie, proiezioni e giochi di luce, arricchita dall'esposizione di fotografie, bozzetti e oggetti, i percorsi di visita danno vita a una presentazione spettacolare e consentono di scoprire in prima persona i segreti nascosti dietro la macchina da presa e le fasi che precedono la proiezione del film. Il Museo racchiude e illustra tutta la storia del cinema in un itinerario fantastico e interattivo: dal teatro d\u2019ombre e le prime affascinanti lanterne magiche che hanno costituito la preistoria della \u201csettima arte\u201d, ai pi\u00f9 spettacolari effetti speciali dei nostri giorni.\nAllestimento.\nNel progettare l\u2019allestimento museale lo scenografo svizzero Fran\u00e7ois Confino non ha dovuto soltanto tener conto delle caratteristiche dell\u2019edificio che lo ospita, ma, seguendo il crescendo antonelliano, ha sovrapposto livelli diversi di lettura, combinando le necessit\u00e0 di un rigoroso impianto scientifico con le esigenze di una presentazione spettacolare che si propone di riprodurre e giocare con i meccanismi della fascinazione che sono alla base della rappresentazione cinematografica. Il museo si sviluppa a spirale verso l'alto su pi\u00f9 livelli espositivi che ripercorrono la storia del cinema dalle origini ai giorni nostri. Al piano dedicato all'Archeologia del Cinema si possono visitare otto aree tematiche per sperimentare in prima persona gli spettacoli ottici e i dispositivi che hanno segnato alcune tappe fondamentali per la nascita del cinema. \nCuore spettacolare del Museo \u00e8 lAula del Tempio, circondata da aree espositive dedicate ai grandi generi della storia del cinema, pi\u00f9 un\u2019area dedicata al capolavoro del cinema muto italiano, \"Cabiria\" e una a Torino \u201cCitt\u00e0 del Cinema\u201d. Dall\u2019Aula si accede alla Rampa elicoidale che, come una pellicola cinematografica, si srotola a salire verso la cupola: il percorso \u00e8 sede delle mostre temporanee e permette di ammirare dall\u2019alto l\u2019Aula in una visione spettacolare e mozzafiato. \nLa Macchina del Cinema illustra le diverse componenti e fasi dell\u2019industria del film: gli studi di produzione, la regia, la sceneggiatura, gli attori e lo star system, i costumi di scena, la scenografia, gli storyboard, la sala cinematografica. Si sale alla Galleria dei Manifesti, che ripercorrono la storia del cinema, i film e gli autori pi\u00f9 rilevanti e illustrano l\u2019evoluzione del gusto figurativo, della grafica e della cartellonistica pubblicitaria.\nAttivit\u00e0.\nIl Museo Nazionale del Cinema \u00e8 anche un polo di iniziative culturali, tra i pi\u00f9 importanti a livello nazionale e internazionale. Ricerche d\u2019avanguardia sulla conservazione dei materiali e sulla storia del cinema, un vasto programma di restauri, iniziative editoriali, rassegne cinematografiche, incontri con autori e protagonisti del cinema, programmi didattici.\nDa diversi anni il Museo Nazionale del Cinema ha ulteriormente rafforzato il suo impegno nel recupero e nel restauro di pellicole che si pensavano irrimediabilmente perdute. Molte le iniziative realizzate in collaborazione con prestigiose istituzioni di tutto il mondo, presentate poi, riscuotendo ampi consensi di pubblico e critica, nei maggiori festival di cinema internazionali.\nIl presidente del comitato di gestione della Fondazione M.A. Prolo - Museo Nazionale del Cinema \u00e8 l'ex parlamentare Enzo Ghigo.\nStoria.\nIl primo progetto di costituire un museo italiano del cinema risale al giugno 1941, quando la studiosa piemontese di storia e di cinema Maria Adriana Prolo (1901\u20131991) cominci\u00f2 a lavorare per realizzare l'idea.\nCol sostegno artistico di alcuni pionieri del cinema, tra cui il regista astigiano Giovanni Pastrone, che nel 1914 diresse proprio a Torino \"Cabiria\", il pi\u00f9 grande kolossal del cinema muto italiano, e col sostegno giornalistico di Francesco Pasinetti, arrivarono i primi contributi finanziari per l'acquisto di cimeli e documenti della storia del cinema italiano. Il materiale fu inizialmente immagazzinato in una sala della Mole Antonelliana, concessa dal Comune di Torino.\nTerminata la seconda guerra mondiale, nel 1946 fu organizzata nel capoluogo piemontese la prima mostra retrospettiva nella galleria sotterranea di via Roma, seguita da altre mostre temporanee negli anni 1950-1951. Nel 1952 poi, il nascente museo partecip\u00f2 ad una delle prime trasmissioni televisive sperimentali, fornendo materiali e consulenze. Queste attivit\u00e0 stimolarono l'interesse del pubblico e degli studiosi sulla collezione di cimeli, che per\u00f2 non riusciva a trovare un'esposizione permanente. L'idea iniziale di insediare il museo all'interno della Mole Antonelliana di Torino sfum\u00f2 nel 1953, a causa di una tromba d'aria che danneggi\u00f2 gravemente l'edificio.\nNello stesso anno, arriv\u00f2 a Torino Henri Langlois, fondatore della \"Cin\u00e9matheque fran\u00e7aise\" e del \"Mus\u00e9e du cin\u00e9ma\" di Parigi, il quale incontr\u00f2 giornalisti e consiglieri comunali e li persuase della necessit\u00e0 di dare una sistemazione adeguata al patrimonio raccolto.\nIl 7 luglio 1953, si costitu\u00ec ufficialmente l'Associazione \"Museo del cinema\", che aveva tra i soci fondatori il regista Pastrone (all'epoca con lo pseudonimo \"Piero Fosco\"), lo sceneggiatore Arrigo Frusta, lo scrittore e critico cinematografico Mario Gromo, l'architetto Leonardo Mosso, Carlo Giacheri e l'imprenditore cinematografico e giornalista Giordano Bruno Ventavoli.\nSede di Palazzo Chiablese.\nNello stesso periodo la professoressa Prolo fu nominata presidente dell'Associazione; nel 1956 fu anche nominata direttrice a vita del museo che, nel frattempo aveva trovato una sua sistemazione definitiva. Furono infatti sfruttati gli spazi di un'ala di Palazzo Chiablese, edificio situato tra la centralissima Piazzetta Reale (sul lato nord di Piazza Castello) e piazzetta San Giovanni (Duomo di Torino). Fu allestito il piano terreno, mentre una sala era adibita a locale di proiezione; la cineteca e la biblioteca furono collocati al piano superiore.\nLa sede museale fu inaugurata al pubblico il 27 settembre 1958. Il Museo divenne membro dell'Associazione nazionale dei musei italiani nel 1959, e fu riconosciuto tra i musei medi dello Stato nel 1960.\nAlcune delle manifestazioni pi\u00f9 importanti di questo periodo compresero una \"Mostra della caricatura nella fotografia e nel cinema dal 1839 al 1939\" nel 1960, la \"Mostra della Stereoscopia\" nel 1966, una rassegna del cinema muto italiano in collaborazione con l'Istituto di storia del cinema e dello spettacolo dell'Universit\u00e0 di Torino nel 1973, la \"Mostra dei manifesti del cinema muto italiano\" nel 1974. Nel 1975 poi, si tenne a Torino il trentunesimo congresso della FIAF (F\u00e9d\u00e9ration internationale des archives du film), che comprendeva anche un convegno su Pastrone e David W. Griffith.\nChiusura del museo nel 1983.\nIl museo fu quindi chiuso al pubblico per ragioni di sicurezza nel 1983, alcuni mesi dopo l'incendio del Cinema Statuto. Alcuni allestimenti furono quindi spostati nel 1986 presso la sede dello storico e piccolo \"Cinema Massimo\" di via Verdi, vicino alla Mole Antonelliana e al Centro di produzione Rai di Torino. Nel 1991 la professoressa Prolo mor\u00ec, e l'anno dopo il museo divenne una \"Fondazione\", che prese il suo nome, sostenuta dall'Associazione Museo nazionale del cinema, dagli enti locali e della Cassa di Risparmio di Torino, tuttavia ancora con la sede provvisoria nei piccoli spazi del \"Cinema Massimo\".\nSede della Mole Antonelliana.\nNel 1995, in occasione del centenario della nascita del cinema, fu deciso di trasferire l'allestimento del museo presso l'interno della vicina Mole Antonelliana cos\u00ec come fu inizialmente raccolto nel 1946. In una scenografia suggestiva, organizzata dall'architetto torinese Gianfranco Gritella e lo scenografo svizzero Fran\u00e7ois Confino, nel luglio 2000 venne inaugurata l'attuale sede, presso l'interno della Mole Antonelliana. In breve tempo il museo divenne tra i pi\u00f9 visitati, con oltre due milioni di visitatori nei primi cinque anni e mezzo di attivit\u00e0 (2000-2005).\nNel 2004 il regista Davide Ferrario ambient\u00f2 qui il film \"Dopo mezzanotte\" facendo conoscere il museo al grande pubblico. In occasione dei XX Giochi olimpici invernali di Torino 2006, l'allestimento fu rinnovato con nuove postazioni multimediali e interattive, tre nuovi ambienti dedicati al western, al musical e alla fantascienza, e un restauro del film \"Cabiria\" di Giovanni Pastrone."}
{"id": "2661885", "revid": "1718925", "url": "https://it.wikipedia.org/wiki?curid=2661885", "title": "Prima monarchia di Roma", "text": "Per prima monarchia di Roma si intende il periodo dei primi quattro re di Roma (Romolo, Numa Pompilio, Tullo Ostilio, Anco Marzio) di origine latino-sabina, che regnarono, secondo la tradizione, dal 753 al 616 a.C.\nQui verranno affrontati i principali aspetti sociali, le prime istituzioni, l'economia del periodo, la prima organizzazione militare, le prime forme di arte, cultura, lo sviluppo urbanistico della citt\u00e0, ecc..\nAccadimenti politici e militari.\nSi rimanda invece alla voce et\u00e0 regia di Roma per quanto attiene ai principali accadimenti politici e militari del periodo.\nSociet\u00e0.\n\"Familiae\", \"gentes\", \"pagi\" e \"tribus\".\nI primi Romani furono organizzati in \"Gens\" fin dal principio. Queste divisioni erano comuni alla maggior parte delle popolazioni Indoeuropee. Ogni \"gens\" era l'insieme di alcune famiglie, ognuna delle quali viveva sotto un patriarca, chiamato \"pater familias\" (padre). Ogni \"gens\" era un'unit\u00e0 che si autogovernava, ed ogni membro della famiglia aveva gli stessi diritti, le stesse responsabilit\u00e0 di tutti gli altri membri. La forma di governo interno era di tipo democratico, quando ogni membro aveva diritto di voto, oppure aristocratico, quando solo un gruppo di persone della \"gens\", i pi\u00f9 anziani, avevano diritto di decidere. La pi\u00f9 piccola unit\u00e0 politica Indo-Europeo era costituito da un insieme di \"gentes\", ed era chiamato \"pagus\", che spesso si aggregava e fortificava su un'\"arx\".\nOgni \"pagus\" poteva, pertanto, avere un ordinamento democratico o aristocratico. Tempo prima della stessa fondazione di Roma un gruppo di \"pagi\" si aggreg\u00f2 in una federazione, dove la citt\u00e0 di Alba Longa rappresent\u00f2 un punto di incontro. Ad un certo punto poi, la sede di questa confederazione cambi\u00f2 sede e si trasfer\u00ec da Alba Longa a Roma. Il primo insediamento dei Romani sembra che fosse sulla riva sinistra del Tevere, a circa 24\u00a0km dalla foce del grande fiume. I primi insediamenti indipendenti furono probabilmente posti sul colle Palatino, mentre \"pagi\" indipendenti sorsero su altri vicini colli come il Quirinale, l'Esquilino, il Campidoglio ed il Celio. Sulla sommit\u00e0 di tutti questi colli vide nascere una piccola cittadella, utilizzata per proteggerne i suoi abitanti. Poi in un periodo successivo questi insediamenti si fusero insieme nella citt\u00e0 di Roma. E probabilmente in questo stesso periodo Roma si espanse verso sud e lungo la riva sinistra del Tevere fino alla foce.\nDurante questo primo periodo regio, dei primi quattro re, le basi politiche della citt\u00e0 furono poste nella divisione della popolazione in \"curie\", mentre Senato (consiglio degli anziani) e le assemblee furono istituzionalizzate.\nFu Romolo per primo a dividere la popolazione della Roma quadrata nelle tre trib\u00f9, ciascuno corrispondente ad un differente gruppo etnico, dei \"Ramnes\", \"Tities\" e \"Luceres\". I \"Ramnes\" erano probabilmente latini, abitanti degli insediamenti collinari; il secondo gruppo dei \"Tities\", era costituito da insediamenti sabini e fu integrato nei primi; i \"Luceres\", potrebbe invece rappresentare gli insediamenti etruschi. Le famiglie poi che appartenevano ad uno di questi gruppi etnici erano le prime famiglie \"patrizie\". Nel tentativo, quindi, di migliorare il livello di organizzazione alla citt\u00e0, queste famiglie patrizie furono divise nelle cosiddette \"curie\" (dal latino \"coviria\", riunione di uomini; cfr. comizi curiati). Infatti i \"Ramnes\" furono divisi in dieci \"curiae\", come pure i \"Tities\" ed i \"Luceres\".\nE cos\u00ec le trib\u00f9 originarie della Roma antica, erano raggruppamenti sociali in cui erano inquadrati tutti i cittadini romani e dove ciascuna trib\u00f9 era costituita da dieci curie. Ogni trib\u00f9 aveva come capo un \"tribunus\", ed era formata da 10 \"fratrie\" o curie. Le tre trib\u00f9 insieme formavano un complesso di un centinaio di gentes originarie.\nAggiungiamo che all'interno di una singola \"tribus\" vi erano delle \"gentes originarie\", ovvero una sorta di arcaici clan familiari romani che sarebbero esistiti al momento della nascita di Roma. Secondo lo storico Tito Livio, al tempo della fondazione di Roma sarebbe avvenuta la federazione di un gruppo di clan preesistenti sotto l'azione unificatrice di Romolo, a cui si aggiunsero (per le vicende conseguenti al ratto delle sabine) molte famiglie venute al seguito di Tito Tazio, realizzando la fusione del popolo romano con quello dei Sabini. Secondo Tito Livio le \"gentes originarie\" sarebbero state un centinaio, distribuite nelle tre antiche Trib\u00f9 dei \"Ramnes\", dei \"Tities\", e dei \"Luceres\". Secondo questa interpretazione Roma sarebbe sorta dall'integrazione di ben tre popoli: Latini, Sabini ed Etruschi.\nFu solo con il re Servio Tullio (nel VI secolo a.C.), che la popolazione di Roma fu divisa in cinque classi, secondo il censo ed in centurie. In questo modo stabiliva poi di dividere la popolazione romana in quattro \"trib\u00f9 urbane\", stabilite quindi su base territoriale ed in cui si poteva entrare solo avendo possedimenti terrieri nella zona, quindi ci\u00f2 escludeva a priori la plebe.\nStrumenti e forma di governo.\nCome abbiamo visto sopra, alcune \"gens\" erano governate in modo democratico, con i singoli membri del clan in qualit\u00e0 di elettori, ed altre in modo aristocratico, attraverso un consiglio di anziani del clan. Quando questi clan si fusero per formare una comunit\u00e0 comune, entrambi i metodi furono utilizzati per governare la comunit\u00e0:\nLe insegne del potere del re erano dodici littori recanti fasci dotati di asce, la sella curule, toga rossa, le scarpe rosse e il diadema bianco sul capo. Presupponendo che il sovrano avesse avuto i poteri che tradizionalmente sono attribuiti a questa figura, egli sarebbe stato: capo con potere esecutivo, comandante in capo dell'esercito, capo di Stato, pontefice massimo, legislatore e giudice supremo (alcuni studiosi moderni hanno ipotizzato che il potere supremo fosse del popolo e che il re fosse solo il capo esecutivo, mentre per altri il sovrano aveva il potere assoluto, mentre al Senato e al popolo non rimaneva che un ruolo secondario di controllo).Il re aveva inoltre funzioni sacrali, rappresentando Roma e il suo popolo di fronte agli dei. Come tale egli aveva il controllo sul calendario. Tali funzioni rimasero anche dopo la fine della monarchia nella figura del \"rex sacrorum\".\nReligione.\nSecondo la tradizione, fu Numa Pompilio ad istituire i vari sacerdozi e a stabilire i riti e le cerimonie annuali. Tipica espressione dell'assunzione del fenomeno religioso da parte della comunit\u00e0 \u00e8 il calendario, organizzato in maniera da dividere l'anno in giorni \"fasti e nefasti\" con l'indicazione delle varie feste e cerimonie sacre. La tradizione racconta che potrebbe essere stato Romolo ad istituirlo (costituito inizialmente da 10 mesi 6 di 30 giorni e 4 mesi di 31 giorni per un totale di 304 giorni mentre non esistevano ancora i primi due mesi dell'anno), anche se in realt\u00e0 potrebbe essere stato il suo successore Numa Pompilio, questo \u00e8 un argomento dibattuto dagli storici del tempo come Tito Livio o Dionigi di Alicarnasso o Plutarco in quanto alcuni affermano invece che era un calendario piuttosto disordinato e i mesi variavano da 20 giorni a 35 giorni.\nLa gestione dei riti religiosi era affidata ai vari collegi sacerdotali dell'antica Roma, i quali costituivano l'ossatura della complessa organizzazione religiosa romana.\nDiritto.\nL'originaria organizzazione sociale del \"Latium vetus\" fu incentrata sui \"pagi\" o villaggi, uniti da vincoli di sangue, interessi economici, politici, religiosi e militari. Intorno ad essi nacquero gruppi sociali complessi, le \"gentes\", che assunsero il controllo dei villaggi, organizzati in strutture gentilizie. Da essi, con l'unione con la componente etrusca, nacquero i \"Quirites\", parola di definizione sabina che indica i cittadini raggruppati in \"curiae\" (Comitia curiata), a loro volta, in numero di 10, inserite in una delle tre trib\u00f9 dei \"Ramnes\", \"Tities\" e \"Luceres\". , i quali arruolavano l'esercito costituito da 3000 fanti(pedites) e 300 cavalieri(equites).\nQuesta forma di civilt\u00e0 era estremamente elementare, con un'economia basata sulla pastorizia, dove la ricchezza privata era data da mandrie e greggi (\"pecunia\", da \"pecus\", bestiame) e agricoltura estensiva, mentre tutto il potere politico era nelle mani dei \"patres\" delle \"gentes\", e di un \"rex\" da loro stessi nominato. Il \"rex\" divenne, pertanto, nella Roma arcaica, il supremo magistrato, eletto (ad esclusione di Romolo, re in virt\u00f9 di fondatore della citt\u00e0) dai \"patres\", i capifamiglia delle gentes originarie, per reggere e governare la citt\u00e0. Non esistono riferimenti riguardanti un principio ereditario nell'elezione dei primi quattro re latini. Di conseguenza gli storici antichi ritennero che i re fossero scelti dal Senato, tenendo conto delle loro virt\u00f9. Per gli storici antichi \u00e8 difficile definire con precisione i poteri dei re, a cui attribuiscono funzioni uguali a quelle dei successivi consoli d'et\u00e0 repubblicani.\nQuando un sovrano moriva, Roma entrava in un periodo chiamato \"interregnum\". Il supremo potere dello Stato andava al Senato, che era responsabile di trovare un nuovo re e che si riuniva in assemblea, scegliendo uno dei suoi membri come interr\u00e9 per un periodo di cinque giorni col compito di nominare il nuovo sovrano di Roma. Terminato questo periodo, l'interr\u00e9 doveva scegliere un altro senatore per un altro periodo di cinque giorni col placet del Senato. Questo processo continuava fino alla nomina di un nuovo sovrano. Una volta che l'interr\u00e9 aveva trovato un candidato adatto a salire sul trono, lo sottoponeva all'esame del Senato e se questo lo approvava, l'interr\u00e9 riuniva i Comizi curiati, presiedendoli come presidente durante l'elezione. I Comizi potevano accettare ma anche respingere il candidato, che se veniva eletto entrava subito in carica. Prima, per\u00f2, egli doveva ottenere anche il placet degli dei attraverso gli auspici e poi doveva riunire di nuovo i Comizi per ricevere da loro l\u02be\"imperium\" (solo per i re etruschi, coincidente col comando militare; i re latini avevano invece la potestas). In teoria era dunque il popolo romano a eleggere i loro capi, ma in realt\u00e0 il Senato aveva un ruolo molto importante nel controllare questo processo.\nEsercito.\nNon si conosce con esattezza la struttura dell'esercito in questa fase: Mommsen riteneva che a quel tempo l'organizzazione militare di Roma fosse regolamentata delle \"Leggi dell'[apocrifo] Re [V]Italus\" ma, in generale, il contenuto di queste leggi \u00e8 a noi totalmente sconosciuto, nonostante Aristotele vi faccia riferimento come ancora parzialmente in vigore, ai suoi tempi, presso alcune popolazioni dell'Italia.\nSecondo la tradizione fu Romolo a creare, sull'esempio della falange greca, la legione romana. Egli inizi\u00f2 a dividere la popolazione che era adatta alle armi, in contingenti militari. Ogni contingente militare era formato da 3.000 fanti e 300 cavalieri, scelti tra la popolazione, e che chiam\u00f2 legione (latino: \"legio\"), una tradizione di cui gli studiosi riconoscono l'evidente carattere di arbitrariet\u00e0.\nI 3.000 fanti (\"pedites\") e 300 cavalieri (\"equites\") erano arruolati dalle tre trib\u00f9 che formavano la primitiva popolazione di Roma: i \"Tities\", i \"Ramnes\" ed i \"Luceres\". In epoca regia era formata da cittadini compresi tra i 17 ed i 46 anni, in grado di potersi permettere il costo dell'armamento.\nLa legione si disponeva su tre file, nella tipica formazione a falange, con la cavalleria ai lati. Ogni fila di 1.000 armati era comandata da un \"tribunus militum\", mentre gli squadroni di cavalleria erano alle dipendenze dei \"tribuni celerum\", mentre il \"Rex\" assumeva il comando dell'intero esercito ed a cui spettava, inoltre, il compito di scioglierlo al termine della campagna dell'anno.\nMommsen usa argomenti filologici e riferimenti a Livio e altri autori per suggerire che la gran massa dei fanti consisteva probabilmente di \"pilumni\" (lanciatori di pilum), con un numero pi\u00f9 piccolo a servire forse come \"arquites\" (arcieri). La cavalleria era di molto inferiore in numero e consisteva probabilmente unicamente dei cittadini pi\u00f9 ricchi della citt\u00e0. L'esercito conteneva forse anche le prime forme di carri, a cui sembra alludere il riferimento al termine \"flexuntes\" (o \"flexuntae\": \"carrettai, costruttori di carri\") usato a volte per riferirsi alla cavalleria romana.\nOra sulla base dei recenti ritrovamenti archeologici si \u00e8 potuto notare che il primo esercito romano, quello di epoca romulea, era costituito da fanti che avevano preso il modo di combattere e l'armamento dalla civilt\u00e0 villanoviana della vicina Etruria. I guerrieri combattevano prevalentemente a piedi con lance, giavellotti, spade (con lame normalmente in bronzo, ed in rari casi in ferro, della lunghezza variabile tra i 33 ed i 56\u00a0cm), pugnali (con lame di lunghezza compresa tra i 25 ed i 41\u00a0cm) ed asce, mentre solo i pi\u00f9 ricchi potevano permettersi un'armatura composta da elmo e corazza, gli altri una piccola protezione rettangolare sul petto, davanti al cuore, delle dimensioni di circa 15 x 22\u00a0cm. Gli scudi avevano dimensioni variabili (comprese tra i 50 ed i 97\u00a0cm) e di forma prevalentemente rotonda (i cosiddetti \"clipeus\", abbandonati secondo Tito Livio attorno alla fine del V secolo a.C.) atti ad una miglior maneggevolezza. Plutarco racconta, inoltre, che una volta uniti tra loro, Romani e Sabini, Romolo introdusse gli scudi di tipo sabino, abbandonando il precedente di tipo argivo e modificando le precedenti armature.\nSi dice per\u00f2 che Romolo, quando la citt\u00e0 di Roma si ingrand\u00ec e si unirono i Sabini, abbia deciso di raddoppiare le sue truppe in: 6000 fanti e 600 cavalieri. E da ultimo sembra che Romolo costitu\u00ec una guardia personale di trecento cavalieri chiamata \"Celeres\" (eliminata poi da Numa Pompilio), similmente a quanto fece oltre settecento anni pi\u00f9 tardi Augusto con la creazione della guardia pretoriana a difesa del \"Princeps\". E sempre Romolo sembra fu il primo ad aver distribuito personalmente ai soldati la terra conquistata in guerra.\nEconomia.\nAll'inizio dell'et\u00e0 del ferro (IX secolo a.C.) l'economia dei popoli dell'Italia centrale era basata quasi esclusivamente sui prodotti della pastorizia e dell'agricoltura. Allevamento ed agricoltura rappresentarono le attivit\u00e0 economiche principali anche nel periodo arcaico o monarchico (dall'VIII al VI secolo a.C.) della storia di Roma antica. Si trattava di un'economia di sussistenza: la destinazione dei prodotti era, infatti, l'autoconsumo familiare o tribale. Roma, tuttavia, si svilupp\u00f2 grazie alla sua posizione su un'area di frontiera, ovvero la via commerciale tra le citt\u00e0 etrusche e le colonie greche della Campania lungo la direttrice nord-sud, e la \"via del sale\" (via Salaria) tra la foce del Tevere e le comunit\u00e0 sabine e umbro-sabelliche dell'Appennino centrale lungo la direttrice ovest-est.\nIl Tevere costituiva nell'antichit\u00e0 la linea di demarcazione tra due aree con caratteristiche diverse, quella etrusca a nord del fiume e quella delle popolazioni latine a sud. Il sito dove nell'VIII secolo a.C. sorse Roma era economicamente strategico in quanto punto di incontro di vie commerciali che andavano in pi\u00f9 direzioni. In particolare, fu il controllo dei traffici legati a un prodotto importante come il sale, proveniente dalle saline alla foce del Tevere, a costituire il primo impulso per lo sviluppo economico di Roma: il sale passava, infatti, dalla citt\u00e0 per essere trasportato verso l'interno, nel territorio sabino, lungo il percorso della via Salaria, cio\u00e8 \"via del sale\".\nLingua.\nIl latino \u00e8 una lingua indoeuropea appartenente al gruppo delle lingue latino-falische. Veniva parlata a Roma e nel Lazio almeno dagli inizi del I millennio a.C. Il latino acquist\u00f2 grande importanza con l'espansione dello stato romano e in quanto lingua ufficiale dell'impero si radic\u00f2 in gran parte dell'Europa e del Nordafrica.\nDel latino arcaico (fino al III secolo a.C.) rimangono tracce in alcune citazioni degli autori e soprattutto in iscrizioni, che insieme alla comparazione con altre lingue affini consentono una ricostruzione di esso assai parziale. Solo frammenti restano anche dei testi letterari pi\u00f9 antichi.\nCultura.\nUrbanistica.\nSecondo la leggenda, la citt\u00e0 di Roma venne fondata il 21 aprile nell'anno 753 a.C. Alle origini della citt\u00e0 ebbe grande importanza il guado sul Tevere, che costitu\u00ec per molto tempo il confine tra Etruschi e Latini, nei pressi dell'Isola Tiberina, e l'approdo fluviale dell\"'Emporium\", tra Palatino e Aventino. Nell'et\u00e0 protostorica e regia non si pu\u00f2 ancora parlare di arte \"romana\" (cio\u00e8 con caratteristiche proprie), ma solo di produzione artistica \"a Roma\", dalle caratteristiche italiche, con notevoli influssi etruschi.\nIl leggendario solco tracciato da Romolo aveva probabilmente una funzione di \"pomerium\" e quindi di confine, ed \u00e8 abbastanza verosimile, data l'antica conformazione del colle, che il primitivo muro ed il fossato che lo accompagnavano fossero stati realizzati solo sul lato tra il Germalo ed il Palatino, a difesa del lato pi\u00f9 esposto, anche se il \"pomerium\", per il suo significato di cinta sacrale, doveva certamente circondare tutto il centro abitato.\nUna diversa spiegazione dell'aggettivo \u201cquadrata\u201d viene fornita da Festo e da Properzio, i quali suggeriscono che quadrato potesse essere il \"mondus\", cio\u00e8 quella fossa che veniva scavata al centro esatto del \"pomerium\" e riempita di tutti quegli oggetti sacrificali e beneauguranti che i sacerdoti utilizzavano durante la complessa cerimonia di inaugurazione della nuova citt\u00e0.\nIl baluardo tra Germalo e Palatino \u00e8 per\u00f2 poco pi\u00f9 di una verosimile congettura, sulla base della presenza di un avvallamento, tra le due alture, un po' troppo accentuato. La Roma quadrata cui accennano alcuni autori classici comprendeva invece entrambe le alture, con l'esclusione del colle Velia. Tacito fornisce alcune indicazioni in merito al primitivo recinto della citt\u00e0, in base alle quali \u00e8 possibile ipotizzare il seguente percorso, lungo circa un chilometro e mezzo: dalla basilica di Sant'Anastasia al Palatino, all'incirca all'incrocio tra le odierne via dei Cerchi e via di S. Teodoro, lungo il lato meridionale del Palatino fino alla chiesa di S. Gregorio, piegando poi verso l'Arco di Costantino, quindi verso l'Arco di Tito e la basilica di Santa Francesca Romana per ricongiungersi poi al tracciato dell'odierna via di San Teodoro e scendere per il Velabro fino alla Basilica di Sant'Anastasia al Palatino. Le estremit\u00e0 erano segnalate da altari: l'ara massima di Ercole invitto nel Foro Boario, l'ara di Conso nella valle del Circo Massimo, il santuario dei Lari ai piedi della Velia e le \"Curiae Veteres\" sull'angolo nord-orientale del Palatino. \u00c8 abbastanza evidente che alcuni di questi tratti sfruttavano la naturale conformazione del colle e non necessitavano pertanto di alcun muro.\nUn elemento di particolare rilievo nei ritrovamenti dell'area di S. Omobono \u00e8 dato dal fatto che insieme ai reperti del XIV secolo sono stati ritrovati anche resti, di indubbia provenienza greca, risalenti all'VIII secolo, quindi esattamente coincidenti con l'epoca della fondazione di Roma. Tale circostanza \u00e8 pertanto una conferma archeologica della realt\u00e0 storica degli indizi che hanno poi contribuito a generare la tradizione mitologica sulle origini leggendarie della citt\u00e0. Diverse teorie e studi cercano di collegare questi reperti; si tratta di ritrovamenti in un'area molto ristretta e che attestano la presenza di abitati nella zona del Campidoglio, Foro, Palatino in un'et\u00e0 anche antecedente a quella che la tradizione tramanda come data di fondazione.\nLa tradizione che racconta che Roma fu fondata con un atto di volont\u00e0 di Romolo, sembra avere un fondamento di verit\u00e0 soprattutto in seguito alla scoperta, ad opera dell'archeologo italiano Andrea Carandini, di un'antica cinta muraria (che potrebbe essere l'antico \"muro di Romolo\") costituita da un muro a scaglie di tufo, con alla sommit\u00e0 incastri e tracce di una palizzata e vallo risalente al 730 a.C., eretto sul Palatino nel versante volto verso la Velia dietro la basilica di Massenzio alla base nord-orientale del colle Palatino. Tale cinta muraria potrebbe essere la conferma del tradizionale racconto sulla fondazione di Roma ed \u00e8 quasi contemporanea a una fibula di bronzo dell'VIII secolo, raffigurante un picchio che acceca Anchise, il padre di Enea, punendolo per essersi unito a Venere. Secondo lo storico Tacito, infatti, il \"solco primigenio\" tracciato da Romolo sul Palatino, primo nucleo urbano della futura citt\u00e0 di Roma, avrebbe incluso l'Ara massima di Ercole invitto, monumento non solo gi\u00e0 esistente attorno alla met\u00e0 dell'VIII secolo a.C., ma costituente uno dei quattro angoli della citt\u00e0 quadrata. E sempre Tacito aggiunge che il Campidoglio e la sottostante piana del Foro Romano furono aggiunti alla Roma quadrata da Tito Tazio..\nQuest'ipotesi \u00e8 stata ulteriormente confermata dalla scoperta nel 2005 di un grande palazzo ad architettura a capanna nell'area del tempio di Vesta che potrebbe essere il palazzo dei primi re di Roma. Muro, antico palazzo reale e primo tempio di Vesta fanno parte di un complesso architettonico risalente alla seconda met\u00e0 dell'VIII secolo a.C. che sembra confermare l'esistenza di un progetto architettonico ben preciso gi\u00e0 nella seconda met\u00e0 dell'VIII secolo, data tradizionale della fondazione di Roma in questo periodo.\nUn altro gruppo di studiosi non ritiene che Roma sia nata da un atto di fondazione, sul modello delle \"polis\" greche nel sud Italia ed in Sicilia, ma piuttosto che la fondazione della citt\u00e0 storicamente debba attribuirsi ad un diffuso fenomeno di formazione dei centri urbani, presente in gran parte dell'Italia centrale, e che nella fattispecie comprenda un periodo di diversi secoli: dal XIV secolo al VII secolo a.C. La citt\u00e0 si venne quindi formando attraverso un fenomeno di sinecismo durato vari secoli, che vide, in analogia a quanto accadeva in tutta l'Italia centrale, la progressiva riunione in un vero e proprio centro urbano degli insediamenti dispersi sui vari colli. In quest'epoca infatti i sepolcreti collocati negli spazi vuoti tra i primitivi villaggi furono abbandonati a favore di nuove necropoli poste all'esterno dell'area cittadina, in quanto tali spazi sono ora considerati parte integrante dello spazio urbano.\nEd \u00e8 anche quello che verosimilmente pu\u00f2 essere accaduto sul Palatino, che inizialmente era composto da vari nuclei abitativi indipendenti (\"Palatium\" e \"Cermalus\") e che si concluse attorno alla met\u00e0 dell'VIII secolo, corrispondente alla tradizionale data di fondazione del 753 a.C. Il Romolo della leggenda pu\u00f2 essere stato, pertanto, il realizzatore della prima unificazione di questi nuclei in un'entit\u00e0 unica. Secondo il Carandini l'abitato proto-urbano del sito di Roma, copriva un'area di circa 204 ettari, di cui 139 si riferivano ai \"montes\" e 65 ai \"colles\" del cosiddetto \"Septimontium\".\nNei due secoli successivi, tale processo di unificazione fu probabilmente accelerato dall'occupazione etrusca della citt\u00e0 andando ad includere ora i famosi \"sette colli\". \u00c8 vero infatti che, secondo la tradizione, sotto Tullo Ostilio fu aggiunto il colle Celio, mentre al tempo di Anco Marzio i colli Aventino e Gianicolo.\nArchitettura.\nRisalirebbe all'epoca di Romolo, la costruzione sul Campidoglio del Tempio di Giove Feretrio, dopo aver sconfitto in battaglia il capo dei Ceninensi, un certo Acrone, nel 752-751 a.C. come ricordano anche i \"Fasti triumphales\". Fu il primo tempio costruito nell'antica Roma, dove il \"signum\" di Giove Feretrio era una pietra dura custodita al suo interno, che Andrea Carandini identifica con il \"lapis silex\", probabilmente un'ascia preistorica che rappresentava la materializzazione di un fulmine, e con la quale si effettuava il sacrificio di una scrofa al termine della \"ovatio\" (dopo aver percorso in processione la Via Sacra, dalla Velia fino al Campidoglio, al di fuori del \"pomerium\"). E sempre a Romolo sarebbe da attribuirsi la costruzione del Tempio di Giove Statore presso il Foro romano.. Si racconta che al termine della battaglia del lago Curzio, Romani e Sabini decisero di collaborare, stipulando un trattato di pace, varando l'unione tra i due popoli, associando i due regni (quello di Romolo e Tito Tazio), lasciando che la citt\u00e0 dove ora era trasferito tutto il potere decisionale continuasse a chiamarsi Roma. Il vicino lago, nei pressi dell'attuale Foro romano, fu chiamato in ricordo di quella battaglia e del comandante sabino scampato alla morte (Mevio Curzio), \"Lacus Curtius\", mentre il luogo in cui si conclusero gli accordi tra le due popolazioni, fu chiamato appunto \"Comitium\", che deriva da \"comite\" per esprimere l'azione di incontrarsi. Fu la zona di maggiore importanza politica del Foro e di Roma stessa dalla fine dell'et\u00e0 regia fino alla tarda et\u00e0 repubblicana, quando gran parte delle funzioni del Comizio passarono alla pi\u00f9 ampia piazza del Foro e ad altri edifici che vi si affacciavano. Qui si teneva infatti l'assemblea pi\u00f9 antica, quella dei comizi curiati.\nPosto invece ai piedi dei vicini colli di Palatino e Campidoglio, il \"Vicus Iugarius\" congiungeva anticamente il Foro con il porto fluviale sul Tevere, al confine tra Foro Olitorio e Foro Boario. Nel secondo quarto del VI secolo a.C. sorsero sull'area, gi\u00e0 occupata da capanne protostoriche, due templi arcaici gemelli, dei quali solo uno \u00e8 stato possibile scavare (il secondo \u00e8 sotto la chiesa). Dalle fonti sono stati indicati come i templi della Fortuna e della Mater Matuta. Le fonti collegano almeno il tempio della Fortuna a Servio Tullio, che intendeva celebrare con questo edificio la sua divinit\u00e0 protettrice, alla quale dedic\u00f2 ben 26 templi a Roma, ciascuno con un'epiclesi diversa. Significativa fu la scelta del luogo: accanto al porto a voler sottolineare la crescente importanza commerciale di Roma. Anche la Mater Matuta era dopotutto una divinit\u00e0 legata alla navigazione (la \"stella mattutina\" che salvava dai naufragi e indicava la rotta, simile alla greca In\u00f2), quindi popolare tra i marinari e mercanti stranieri che dovevano frequentare il porto. Gli scambi, che avvenivano tra romani, greci, etruschi, fenici e cartaginesi.\nIl vicino Foro Boario era, quindi, un'area di mercato (emporio) della primitiva citt\u00e0, collocata nel punto in cui confluivano i percorsi che percorrevano la valle del Tevere e quelli tra Etruria e Campania, i quali in origine superavano il fiume in corrispondenza del guado dell'Isola Tiberina. Era frequentata da mercanti greci gi\u00e0 all'epoca della fondazione della citt\u00e0, attorno alla met\u00e0 dell'VIII secolo a.C. La riva del fiume costituiva il porto fluviale di Roma (\"portus Tiberinus\"), che come tutta l'area, aperta agli stranieri, era considerata esterna al perimetro della citt\u00e0 e si trovava al di fuori delle mura pi\u00f9 antiche. Vi aveva sede un antichissimo santuario, l'Ara massima di Ercole invitto, dedicato ad una divinit\u00e0 locale assimilata al Melqart fenicio e pi\u00f9 tardi ad Ercole. Presso l'emporio, nei pressi dell'attraversamento del fiume, \u00e8 stato scavato un tempio arcaico, nell'area di Sant'Omobono, risalente alla fine del VII-met\u00e0 del VI secolo a.C., con resti di et\u00e0 appenninica che documentano una continuit\u00e0 di insediamento per tutta l'epoca regia."}
{"id": "2661886", "revid": "933835", "url": "https://it.wikipedia.org/wiki?curid=2661886", "title": "Sigmar Gabriel", "text": "Appartenente al Partito Socialdemocratico di Germania (SPD), \u00e8 stato Presidente della Bassa Sassonia e Ministro dell'Ambiente e poi Ministro dell'Economia e dell'Energia. Dal 13 novembre 2009 al 19 marzo 2017 \u00e8 stato presidente (Vorsitzender) della SPD.\nBiografia.\nHa compiuto studi in Letteratura tedesca, Politica e Sociologia a Gottinga.\nIl 15 dicembre 1999, dopo le dimissioni di Gerhard Glogowski, che aveva a sua volta preso il posto di Gerhard Schr\u00f6der, Gabriel divenne Presidente della Bassa Sassonia. Rimase in carica fino al 4 Marzo 2003, nominato capogruppo dell'SPD al parlamento regionale, vi rimase fino al 2005.\nEletto al Parlamento federale tedesco (Bundestag) nel 2005, per tutta la legislatura, fino al 28 ottobre 2009, \u00e8 stato anche ministro dell'Ambiente nel governo Merkel, a maggioranza CDU-SPD (la cosiddetta \"Grosse Koalition\").\nLe elezioni federali del 2009 hanno visto il tracollo della SPD e la sua conseguente uscita dalla maggioranza. Il presidente del partito, Franz M\u00fcntefering, si \u00e8 dimesso il 13 novembre 2009 e il congresso della SPD tenutosi a Dresda ha eletto Sigmar Gabriel nuovo presidente.\nDopo le elezioni federali del 2013, nelle quali i socialdemocratici migliorano il loro risultato di 2,7 punti percentuali, arrivando a 25,7 %, Gabriel ha proposto allearsi con la CDU/CSU in una grande coalizione perch\u00e9 ha ritenuto il partito Die Linke troppo poco affidabile soprattutto nella politica estera. Sulla scelta della coalizione per la prima volta nella storia della SPD vengono fatte delle primarie fra tutti gli iscritti del partito. Partecipa il 78 % degli iscritti. Il 75,96 % vota a favore della grande coalizione.\nCon l'insediamento della grande coalizione nel Dicembre 2013 Gabriel ricopre il ruolo di vicecancelliere nel terzo governo Merkel; dal Dicembre 2013 al Gennaio 2017 \u00e8 stato anche ministro dell'Economia e dell'Energia."}
{"id": "2661888", "revid": "1543377", "url": "https://it.wikipedia.org/wiki?curid=2661888", "title": "Sasaima", "text": "Sasaima \u00e8 un comune della Colombia facente parte del dipartimento di Cundinamarca.\nIl centro abitato venne fondato da Alonso Vasquez de Cisneros nel 1605."}
{"id": "2661889", "revid": "834", "url": "https://it.wikipedia.org/wiki?curid=2661889", "title": "Sahara (singolo)", "text": ""}
{"id": "2661890", "revid": "106290532", "url": "https://it.wikipedia.org/wiki?curid=2661890", "title": "Ordine di Manuel Amador Guerrero", "text": "L'Ordine di Manuel Amador Guerrero, \u00e8 il pi\u00f9 alto tra gli ordini cavallereschi dello stato di Panama.\nStoria.\nL'Ordine deve il suo curioso nome alla figura di Manuel Amador Guerrero, il primo presidente della Repubblica di Panama. L'Ordine venne istituito nel 50\u00ba anniversario dell'indipendenza di Panama, il 29 ottobre 1953. Esso \u00e8 riservato alle persone (panamensi o non panamensi), distintesi per arti, politica e scienza per oltre cinquant'anni.\nEsso, nella forma del Collare d'oro, pu\u00f2 essere concesso anche ai capi di Stato stranieri in segno di amicizia.\nClassi.\nL'Ordine dispone delle seguenti classi di benemerenza:\nInsegne.\nLa \"medaglia\" dell'ordine \u00e8 composta di una croce bianca smaltata con i bracci uniti da decorazioni d'argento ed avente in centro un disco smaltato di bianco riportante in centro il ritratto del presidente Manuel Amador Guerrero in oro a bassorilievo, attorniato dalla scritta \"ORDEN DE MANUEL AMADOR GUERRERO\".\nLa \"stella\" dell'ordine riprende le fattezze della medaglia, ma \u00e8 montata su una stella d'oro raggiante.\nIl \"nastro\" \u00e8 giallo con al centro una striscia blu, una bianca ed una rossa."}
{"id": "2661891", "revid": "88740", "url": "https://it.wikipedia.org/wiki?curid=2661891", "title": "Storia della Repubblica romana (509-264 a.C.)", "text": "Per storia della Repubblica romana (509-264 a.C.) si intende il periodo repubblicano di Roma compreso tra la fine della monarchia e l'inizio della prima guerra punica.\nQui verranno affrontati i principali aspetti sociali, le prime istituzioni, l'economia del periodo, la prima organizzazione militare, le prime forme di arte, cultura, lo sviluppo urbanistico della citt\u00e0, ecc.\nAccadimenti politici e militari.\nLa Repubblica romana rappresent\u00f2 il sistema di governo della citt\u00e0 di Roma nel periodo compreso tra il 509 a.C. ed il 31 a.C., quando l'urbe fu governata da una oligarchia repubblicana. Nacque a seguito di contrasti interni che portarono alla fine della supremazia della componente etrusca sulla citt\u00e0, ed al parallelo decadere delle istituzioni monarchiche.\nQuella della Repubblica rappresent\u00f2 una fase lunga, complessa e decisiva della storia romana: costitu\u00ec un periodo di enormi trasformazioni per Roma, che da piccola citt\u00e0 stato, quale era alla fine del VI secolo a.C., divenne la capitale di un complesso Stato che governava l'intera Italia antica a sud della pianura padana. In questo periodo si inquadrano le conquiste romane in Italia centro-meridionale, tra il V ed il III secolo a.C..\nSociet\u00e0.\nForma di governo (costituzione e politica).\nIl comando dell'esercito e il potere giudiziario, che in et\u00e0 regia erano prerogativa del re, in epoca repubblicana, tranne che in poche occasioni, furono assegnati a due consoli, mentre per quanto riguarda l'ambito religioso, prerogative regie furono attribuite al pontifex maximus. Con la progressiva crescita di complessit\u00e0 dello Stato romano si rese necessaria l'istituzione di altre cariche (edili, censori, questori, tribuni della plebe) che andarono a costituire le magistrature (vedi \"cursus honorum\").\nPer ognuna di queste cariche venivano osservati tre principi: l\"'annualit\u00e0\", ovvero l'osservanza di un mandato di un anno (faceva eccezione la carica di censore, che poteva durare fino a 18 mesi), la \"collegialit\u00e0\", ovvero l'assegnazione dello stesso incarico ad almeno due uomini alla volta, ognuno dei quali esercitava un potere di mutuo veto sulle azioni dell'altro (denominato:\"intercessio\"), e la gratuit\u00e0. \nAd esempio, se l'esercito romano scendeva in campo sotto il comando dei due consoli, questi alternavano i giorni di comando. Mentre i consoli erano sempre due, gran parte degli altri incarichi erano retti da pi\u00f9 di due uomini - nella tarda Repubblica c'erano 8 pretori all'anno e 20 questori.\nTra i magistrati un'importante distinzione era quella tra magistrati dotati di imperium (\"cum imperio\"; ne facevano parte solo consoli, pretori e dittatori) e quelli che ne erano sprovvisti (\"sine imperio\", tutti gli altri); ai primi erano affiancate delle speciali guardie, i littori.\nIl secondo pilastro della repubblica romana erano le assemblee popolari (\"comizi centuriati\" e \"comizi tributi\"), che avevano diverse funzioni, tra cui quella di eleggere i magistrati e di votare le leggi. La loro composizione sociale differiva da assemblea ad assemblea; tra queste l'organo pi\u00f9 importante erano comunque i comizi centuriati, in cui il peso nelle votazioni era proporzionale al censo, secondo un meccanismo (quello della divisione delle fasce censitarie in centurie) che rendeva preponderante il peso delle famiglie patrizie.\nCiononostante il peso della plebe veniva comunque ad essere accentuato rispetto al periodo monarchico, in cui esisteva un solo organo assembleale (i \"comizi curiati\") costituito da soli patrizi. L'accesso della plebe all'esercito sancito dalla riforma centuriata, varata all'inizio del periodo repubblicano (dopo la \"Secessio plebis\"), spinse il ceto popolare a pretendere maggiori riconoscimenti, che nell'arco di due secoli (vedi pi\u00f9 avanti) vide tra l'altro la costituzione della magistratura di tribuno della plebe, eletto dal concilio della plebe.\nIl terzo fondamento politico della repubblica era il Senato, gi\u00e0 presente nell'et\u00e0 della monarchia. Costituito da 300 membri, capi delle famiglie patrizie (\"Patres\") ed ex consoli (\"Consulares\"), aveva la funzione di fornire pareri e indicazioni ai magistrati, indicazioni che poi divennero \"de facto\" vincolanti. Approvava inoltre le decisioni prese dalle assemblee popolari.\nEsisteva poi la carica di dittatore, che costituiva un'eccezione all'annualit\u00e0 e alla collegialit\u00e0. In periodi di emergenza (sempre militari) un singolo dittatore veniva eletto con un mandato di 6 mesi in cui aveva da solo la guida dello Stato. Eleggeva un suo collaboratore (che comunque gli rimaneva subordinato) detto maestro della cavalleria (\"Magister equitum\"). Caduto in disuso dopo il periodo delle grandi conquiste, il ricorso a questo incarico torner\u00e0 ad essere praticato nella fase della crisi della repubblica.\nCariche politiche della Repubblica: \nClassi sociali di cittadini romani.\nEssere cittadino romano comportava una notevolissima serie di privilegi, variabili nel corso della storia, a creare diverse \"gradazioni\" di cittadinanza. Nella sua versione definitiva e pi\u00f9 piena, comunque, la cittadinanza romana consentiva l'accesso alle cariche pubbliche e alle varie magistrature (nonch\u00e9 la possibilit\u00e0 di votarle nel giorno della loro elezione), la possibilit\u00e0 di partecipare alle assemblee politiche della citt\u00e0 di Roma, svariati vantaggi sul piano fiscale e, importante, la possibilit\u00e0 di essere soggetto di diritto privato, ossia di poter presentarsi in giudizio attraverso i meccanismi dello \"ius civile\", il diritto romano per eccellenza.\nAlla base della societ\u00e0 romana c'erano le \"gens\" ovvero gruppi di persone (clan), che condividevano lo stesso \"nomen\" gentilizio, erano per lo pi\u00f9 composte da pi\u00f9 \"familiae\", a capo delle quali vi era un \"Pater familias\". Le \"gens\" formavano a loro volta le trib\u00f9 urbane e rustiche.\nI cittadini romani (uomini liberi) si dividevano, inoltre, in patrizi e Plebei. A loro volta i patrizi pi\u00f9 facoltosi, avevano alle loro dipendenza una serie di \"Clientes\", vale a dire cittadini che, per la loro posizione svantaggiata all'interno della societ\u00e0 romana, si trovavano costretti a ricorrere alla protezione di un \"\"patronus\" o di una intera \"gens\"\" in cambio di svariati favori, talvolta al limite della sudditanza (\"applicatio\") fisica o psicologica. Il penultimo gradino della societ\u00e0 romana era formato dai liberti (ex-schiavi), e pi\u00f9 sotto ancora vi erano gli schiavi.\nIn et\u00e0 repubblicana, alle \"trib\u00f9 urbane\" furono aggiunte anche quelle \"rustiche\". \u00c8, inoltre, verosimile che proprio la trib\u00f9 sia stata culla della consapevolezza politica della plebe, i cui magistrati, detti \"tribuni\", avevano come significato proprio \"uomini della trib\u00f9\". Non \u00e8 un caso che proprio dal termine \"tribus\" derivino il nome sia i tribuni della plebe, sia i tribuni militari.\nUna nuova organizzazione tribale, al di l\u00e0 di quella istituita prima da Romolo (le tre trib\u00f9) e ridisegnata da Servio Tullio (con le quattro trib\u00f9 urbane) risulta documentata solo a partire dal 495 a.C. A questa data apparterrebbero ventuno trib\u00f9, le 4 urbane serviane (Collina, Esquilina, Palatina e Suburana) e 17 rustiche (Camilla, ecc.). I nomi delle antiche \"trib\u00f9 rustiche\" corrispondevano a quelli delle antiche \"gentes originarie\" esistenti o anche estinte, sulla base di distretti territoriali che in origine avevano rappresentato localit\u00e0 dove si trovavano le maggiori tenute delle casate gentilizie romane.\nNel IV secolo a.C. si stabil\u00ec che indipendentemente dalla loro collocazione territoriale, tutte le nuove conquiste fossero attribuite/iscritte ad una trib\u00f9 esistente. Ci\u00f2 accadde ad esempio per Tuscolo assegnata alla trib\u00f9 \"Papiria\" o a Aricia assegnata a quella \"Orazia\".\nCittadini romani, Latini e \"Socii\".\nDopo la guerra latina (340-338 a.C.) ed il conseguente assorbimento del \"Latium vetus\" nello Stato romano (338 a.C.) si vennero a configurare colonie di diritto romano accanto a quelle di diritto latino. Ricordiamo che queste ultime erano assimilabili alle citt\u00e0 federate con la perdita della cittadinanza originaria per tutti i colonizzatori (romani o latini che fossero) ma con diritto di commerciare liberamente e contrarre matrimonio con cittadini romani. A partire, quindi, dal 338 a.C. si ebbe la deduzione della prima colonia romana, ovvero una comunit\u00e0 autonoma, situata in territorio appena conquistato dai Romani, in cui erano stanziati dei cittadini romani, legata da vincoli di alleanza con la madrepatria. La pi\u00f9 antica fu Anzio. Inizialmente servivano da avamposto per controllare un territorio che sarebbe stato ulteriormente colonizzato. \nEsistevano due diversi tipi di colonia: le pi\u00f9 importanti erano quelle colonie romane, poi quelle di diritto latino: \nGli abitanti delle \"colonie latine\" non erano \"Cives Romani Optimo Jure\", ma possedevano lo \"ius connubii\" e lo \"ius commercii\" secondo i diritti del \"Nomen Latinum\". Le colonie venivano fondate secondo il diritto latino sia come forma di controllo della diffusione della cittadinanza romana (in quanto considerata superiore a tutte le altre), sia per motivi pragmatici: non essendo direttamente governate da Roma come le colonie di diritto romano, ma avendo magistrati propri potevano meglio e pi\u00f9 velocemente prendere decisioni per difendersi da pericoli imminenti. Le colonie erano rette dai \"duoviri\", da un senato locale e da un'assemblea popolare.\nLa condizione di cittadino \"latino\" stava, qiuindi, a met\u00e0 tra quella di \"civis romanus\" e quella di straniero (\"peregrino\"). La parola \"latini\" inizialmente indicava semplicemente le popolazioni abitanti del \"Latium vetus\" (\"Latini prisci\"), popolazioni che erano vicine a Roma politicamente ed etnicamente. Una volta inglobate nell'entit\u00e0 romana, si ritrovarono presto in una situazione privilegiata rispetto alle altre popolazioni sottomesse. In particolare i latini potevano: \nAlle citt\u00e0 i cui abitanti godevano del \"ius Latii\" era riconosciuta l'indipendenza per quanto riguardava la politica interna, quindi eleggevano i loro magistrati e si autogovernavano; per\u00f2 erano vincolate alla politica estera romana ed erano tenute a fornire un contingente di soldati che combattevano a fianco delle legioni, ma in reparti diversi.\nCol passare del tempo, e con l'espansione del dominio romano ben oltre i confini del \"Latium vetus\", il \"diritto latino\" venne riconosciuto e applicato anche a citt\u00e0 non laziali, e che non avevano abitanti di origine latina: il \"ius Latii\" pass\u00f2 allora a indicare una condizione giuridica e perse qualunque connotazione etnico-geografica; coloro che ne godevano (e che erano oramai divenuti troppo numerosi) persero per\u00f2 il diritto di votare a Roma.\nAltri privilegi erano legati alle sopraddette facilitazioni nell'ottenimento per merito della cittadinanza romana. Inoltre i Latini che per qualsiasi motivo si trovassero a Roma nel giorno in cui si fossero riuniti i comizi potevano esercitare il diritto di voto (\"ius suffragii\"). Nel tempo lo \"status\" di latino stava genericamente ad individuare una condizione di cittadinanza privilegiata, ma non quanto quella romana (ancora era inibito l'accesso alle cariche pubbliche): erano quindi latini anche gli abitanti delle colonie create da Roma (\"latini coloniarii\") e gli schiavi liberati in particolari circostanze.\nReligione.\nLa mancanza di un \"pantheon\" definito nella religione romana favor\u00ec l'assorbimento delle divinit\u00e0 etrusche, come Venere (Turan), e soprattutto greche (a cominciare dalle guerre pirriche). A causa della grande tolleranza e capacit\u00e0 di assimilazione, tipiche della religione romana, alcuni d\u00e8i romani furono assimilati a quelli greci, acquisendone l'aspetto, la personalit\u00e0 ed i tratti distintivi, come nel caso di Giunone assimilata ad Era; altre divinit\u00e0, invece, furono importate ex novo, come nel caso di Apollo o dei Dioscuri. Il controllo dello stato sulla religione, infatti, non proibiva l'introduzione di culti stranieri, anzi tendeva a favorirla, a condizione che questi non costituissero un pericolo sociale e politico.\nIl periodo repubblicano si distingueva nettamente dalla tradizione greca ed etrusca, soprattutto per quanto riguardava le modalit\u00e0 dei riti. Le figure dominanti del \"pantheon\" romano erano tuttavia analoghe a quelle di altri nell'ambito del Mediterraneo, in primis quelli greci, basti pensare alle corrispondenze Giove = Zeus, Giunone = Hera, Minerva = Atena. \u00c8 possibile affermare che i primi miti romani nacquero quando entrarono in contatto con gli antichi greci verso la fine della Repubblica, i romani non ebbero storie sulle loro divinit\u00e0 paragonabili al mito dei Titani o alla seduzione di Zeus da parte di Era, ma ebbero miti propri come quelli di Marte e di Fauno.\nDiritto, usi e costumi.\nSempre secondo Sesto Pomponio la prima opera riguardante i mores (sempre indirettamente poich\u00e9 riguarda le leges regiae) dell'et\u00e0 repubblicana secondo la tradizione era il \"ius papirianum\" di Sesto Papirio (secondo alcuni Gaio Papirio, Pontifex Maximus nel 509 a.C.) che era una raccolta di tutte le \"leges regiae\" dell'et\u00e0 regia: anche quest'opera si perde nei meandri della tradizione e non sappiamo se \u00e8 esistita davvero. Il primo cinquantennio dell'et\u00e0 repubblicana nel V secolo a.C. \u00e8 caratterizzata solo dal regolamento dei mores in forma di massime, ma da Livio e da Dionigi d'Alicarnasso ci viene raccontato che a partire dal 462 a.C. i plebei, resosi conto che i Pontefici emanavano i \"mores\" solo in favore loro o dei patrizi, cominciarono a chiedere un'opera scritta che riassumesse l'essenza dei mores in modo tale da fermare il monopolio dei Pontefici su questi regolamenti orali, tramandati e conosciuti solo dai sacerdoti. Cos\u00ec con un decemvirato legislativo durato 1, 2 o 3 anni circa (le fonti sono discordanti) nel 450 a.C. fu emanata la legge delle XII Tavole, che in pratica era una raccolta di massime dei mores sino ad allora esistenti. Ma siccome l'opera era di difficile interpretazione, questa fu affidata ai pontefici. Perci\u00f2 i mores erano sempre e comunque in mano a questi ultimi, che li rivelavano negli ambiti dove le XII Tavole non vigevano. Ma questo cambi\u00f2 con Tiberio Coruncanio, primo pontefice plebeo: egli rivel\u00f2 i rituali e come venivano emanate le XII Tavole e da qui cominciarono i primi giuristi laici. Fonti utili potevano essere anche il ius usucapionis (di Appio Claudio Cieco) e il \"ius Flavianum\" (di Gneo Flavio): il primo \"legis actiones\" riprese da archivi pontificali il secondo su rifacimento senza modifiche ma purtroppo non pervenutoci.\nA seguito di gravi tumulti verificatisi tra patrizi e plebei, furono emanate le leggi Licinie Sestie che rappresentano il culmine di un lungo processo storico, definito rivoluzione della plebe. Esse furono proposte dai tribuni Caio Licinio e Lucio Sestio Laterano nel 367 a.C.. Rappresentariono il pi\u00f9 importante e cruciale sviluppo della costituzione romana: al vertice dello Stato ci sono due consoli reintegrati completamente dopo l'abolizione dei tribuni militum consulari potestate, uno dei quali avrebbe dovuto essere plebeo (\"de consule plebeio\"). In realt\u00e0, dai dati in nostro possesso sembra piuttosto che la legge consentisse che uno dei due consoli fosse plebeo, ma non escludesse la possibilit\u00e0 che entrambi i magistrati fossero patrizi. Era poi riservata ai patrizi la carica di pretore (latino: \"praetor\") che amministra la giustizia (\"\u00abqui ius in urbe diceret\u00bb\"). Viene istituita l'edilit\u00e0 curule.\nEsercito.\nLa componente principale dell'esercito romano rimaneva, anche dopo la caduta dei re etruschi, la Legione, e solo ai cittadini romani era consentito arruolarsi, dovendo essi stessi provvedere personalmente al loro equipaggiamento, come nella tradizione degli Opliti greci.\nIn coincidenza con il passaggio alla forma di governo repubblicano, l'esercito fu diviso in due legioni, ognuna al comando di un console, e solo in caso di estremo pericolo le due legioni venivano unificate e veniva eletto un solo capo, in carica sei mesi, detto \"dictactor\". Il contingente della legione composto da soli cittadini romani e schierato su tre File: \"hastati\", \"principes\" e \"triarii\", disposti per ordine di et\u00e0 (i \"triarii\" erano i pi\u00f9 anziani).\nNel corso del 407 a.C., quando l'esercito romano fu diviso in tre parti e mandato a saccheggiare il territorio dei nemici sotto il comando di tre dei quattro Tribuni militari (Lucio Valerio Potito si diresse su Anzio, Gneo Cornelio Cosso si diresse su Ecetra e Gneo Fabio Ambusto attacc\u00f2 e conquist\u00f2 Anxur lasciando la preda ai soldati di tutti e tre gli eserciti), fu istituito lo stipendio per i soldati, forse su indicazione dello stesso Furio Camillo. Ecco come lo racconta Tito Livio:\nOvvie le conseguenze: ringraziamenti dei plebei, polemiche dei Tribuni che vedevano spuntate alcune delle loro armi, proteste di chi doveva pagare. Il vantaggio immediato fu che venne approvata una legge che dichiarava guerra a Veio e i nuovi Tribuni con potest\u00e0 militare vi condussero un esercito in massima parte formato da volontari. E forse sempre in questa circostanza la legione potrebbe aver assunto come formazione di battaglia, quella manipolare.\nSi tramanda che l'organico dell'esercito sia passato da 3.000 a 4.000 unit\u00e0 nel V secolo a.C., e quindi da 4.000 a 6.000 effettivi dopo il 400 a.C. Quest'ultimo organico di 6.000 uomini fu poi diviso in 60 \"centurie\" di 100 uomini ciascuna.\nLa leva del 403\u00a0a.C. fu la prima a essere richiesta per una campagna che durasse pi\u00f9 di una sola stagione e da questo momento in poi tale pratica divenne gradualmente pi\u00f9 comune, se non proprio abituale.\nSecondo Tito Livio, attorno alla met\u00e0 del IV secolo a.C., durante la guerra latina, le legioni erano composte da 5.000 fanti e 300 cavalieri. Era utilizzata all'interno della legione, la formazione a manipolare (dal latino \"manipulus\"). La legione a sua volta era divisa in tre differenti schiere:\nNella prima fase della repubblica romana l'esercito continu\u00f2 a evolvere e, sebbene tra i romani vi fosse la tendenza ad attribuire tali cambiamenti a grandi riformatore, \u00e8 pi\u00f9 probabile che i cambiamenti fossero il prodotto si una lenta evoluzione piuttosto che di singole e deliberate politiche di riforma. La formazione manipolare fu probabilmente copiata dai nemici Sanniti, a sud di Roma, forse quale conseguenza della sconfitta romana nella Seconda guerra sannitica.\nAl periodo a cavallo poi tra il IV secolo ed il III secolo a.C. risalirebbe quindi il mutamento che port\u00f2 dal tradizionale schieramento oplitico-falangitico basato sulla centuria, a quello manipolare, che rendeva pi\u00f9 agile e articolato l'impiego tattico della legione romana. Contemporaneamente, alla suddivisione delle milizie secondo la classe di appartenenza, prevista dall'ordinamento serviano, si sostitu\u00ec quella secondo il criterio dell'anzianit\u00e0, e la base del reclutamento fu allargata, per la prima volta tra il 280 e il 281 a.C., anche ai proletari.\nEconomia, commercio e prime monete repubblicane.\nNella prima et\u00e0 repubblicana la forma pi\u00f9 comune di azienda agricola era quella basata sulla piccola propriet\u00e0, in cui il padrone lavorava personalmente il podere con l'ausilio di schiavi o braccianti liberi salariati. Il piccolo proprietario coltivava un po' tutti i prodotti (policoltura). Solo una piccola parte dei prodotti agricoli coltivati dai nuclei familiari nelle loro piccole propriet\u00e0 finiva sul mercato, la maggior parte era destinata al fabbisogno della famiglia del proprietario terriero. Il prodotto principalmente coltivato era il grano.\nNell'allevamento prevalevano gli ovini, mentre bovini ed equini erano utilizzati per i lavori nelle campagne.\nDato che l'economia romana era marcatamente rurale, quando si parla di industria nell'et\u00e0 repubblicana di Roma antica non si intende altro che le attivit\u00e0 artigianali, i cui prodotti (come quelli agricoli) erano spesso destinati non tanto alla commercializzazione, quanto piuttosto alle necessit\u00e0 familiari.\nIl commercio nella prima et\u00e0 repubblicana era legato principalmente al bestiame e praticato mediante il baratto (la parola \"pecunia\", moneta, deriva appunto da \"pecus\", bestiame). A Roma i mercati settimanali, in particolare quello del bestiame, si tenevano nell'area del Foro Boario, tra l'Aventino e l'Isola Tiberina. Oltre al mercato del bestiame e delle carni, si svilupparono quello delle erbe (\"Forum olitorium\") e delle \"ghiottonerie\" (\"Forum cuppedinis\"). Infine, con la crescita delle citt\u00e0, a partire dalla met\u00e0 del III secolo a.C. in poi si diffusero, per lo pi\u00f9 in prossimit\u00e0 del foro cittadino, quelli che oggi chiameremmo i \"centri commerciali\" dell'epoca: i mercati generali (\"macellum\").\nQuando dal baratto si pass\u00f2 a un primo sistema monetario, il valore dell'unit\u00e0 monetaria, consistente in una certa quantit\u00e0 di rame o di bronzo (\"aes rude\"), fu stabilito pari a quello di una pecora o di un bue. In seguito l\"aes rude\" fu sostituito dalla prima moneta di bronzo, l\"aes grave\" o \"asse librale\" (perch\u00e9 inizialmente era del peso di una libbra circa), introdotta con l'avvio dei commerci su mare intorno al 335 a.C.. Con l'espandersi di Roma al commercio estero (in particolare con la Magna Grecia), nel III secolo a.C. comparvero le prime monete d'argento, coniate inizialmente dall'alleata Cuma (che disponeva di una zecca), fino a quando Roma stessa cominci\u00f2 a battere moneta. Le monete pi\u00f9 preziose venivano utilizzate per le transazioni internazionali, quelle di minor valore, invece, per l'economia domestica. Il monopolio dei metalli e la propriet\u00e0 delle miniere era detenuta dallo Stato.\nLe monete di questo periodo sono comunemente indicate con il nome di romano-campane. Erano di bronzo in stile greco, prodotte in piccole quantit\u00e0 con l'inscrizione \u03a1\u03a9\u039c\u0391\u0399\u03a9\u039d verso il 300 a.C.. Si ritiene che siano state prodotte a favore di Roma da Neapolis (Napoli), basate su stile e peso simile a quello della monetazione propria di Neapolis, ed usate per facilitare il commercio. Roma emise il suo argento in stile greco con una doppia dracma con l'inscrizione ROMANO, che fu coniata nel sud d'Italia e che probabilmente fu usata l\u00ec e non a Roma. Alcuni storici ritengono che queste monete valessero 10 assi, facendone cos\u00ec dei denari; questa asserzione \u00e8 basata su un passo di Plinio il Vecchio del I secolo d.C., in cui afferma che il denario fu introdotto nel 269 a.C.. Secondo Pomponio, un giurista vissuto nel II secolo d.C., la posizione dei \"triumviri monetales\" fu stabilita nel 289 a.C., \"IIIviri aere argento auro flando feriundo\" (i tre responsabili di fondere e battere bronzo, argento e oro). Secondo Suidas, la zecca era situata nel tempio di Giunone Moneta sul Campidoglio.\nPremesso che il concetto di classe sociale \u00e8 oggi, in genere, considerato estraneo al mondo antico, si pu\u00f2 comunque affermare che una minoranza di grandi proprietari terrieri (\"patres\" o patrizi, che si trasmettevano di padre in figlio il diritto di sedere in Senato) dominava sul resto dei cittadini, che erano privi di diritti politici (ordine della \"plebs\" o (plebe). La \"plebs\" non era una \"classe\" omogenea, in quanto non comprendeva solo i poveri o i proletari nullatenenti, ma anche plebei ricchi, piccoli proprietari terrieri, artigiani e piccoli commercianti. Ai plebei ricchi interessava soprattutto avere un peso politico maggiore ed accedere alle principali cariche pubbliche; i plebei poveri, invece, assillati dai problemi economici, chiedevano soprattutto l'abolizione della schiavit\u00f9 per debiti (\"nexum\"), distribuzioni di terra e sovvenzioni da parte dello Stato. I rapporti fra plebei e patrizi erano complicati dal fatto che moltissimi plebei erano clienti di famiglie patrizie: dato che il povero non contava nulla ed era esposto a ogni sopruso, i plebei pi\u00f9 indigenti cercavano un protettore potente (\"patronus\") fra i membri del patriziato, che li assistessero in tribunale e in ogni circostanza in cambio del voto alle elezioni nei vari comizi. Per ottenere i diritti politici la plebe condusse una serie di dure lotte (conflitto degli ordini) dal V secolo a.C. al III secolo a.C.\nIl conflitto di classe interno, unito alla sovrappopolazione e all'esigenza di migliorare le condizioni di vita delle classi meno agiate, fin\u00ec per favorire l'espansione esterna: la conquista di nuovi territori permetteva, infatti, di distribuire nuove terre tra la plebe (anche se in realt\u00e0 le distribuzioni di \"ager publicus\" finivano per lo pi\u00f9 nelle mani dei pi\u00f9 ricchi possidenti) e di \"incanalare\" verso l'esterno le tensioni, stimolando la coesione sociale. Grazie a questa spinta, la Repubblica romana avvi\u00f2 un processo di espansione e colonizzazione che l'avrebbe trasformata, in due secoli, nella prima potenza della penisola italica.\nLo sviluppo economico che interess\u00f2, infine, l'Urbe tra la met\u00e0 del IV e l'inizio del III secolo a.C. port\u00f2, comunque, ad un progressivo avvicinamento di Roma all'area magnogreca, ed ebbe, dunque, anche pesanti ripercussioni sugli aspetti istituzionali, culturali e sociali della vita nell'Urbe. Favor\u00ec l'elevazione politica e sociale di una parte della classe plebea e port\u00f2 alla scomparsa o all'attenuazione delle antiche forme di subordinazione sociale, come la schiavit\u00f9 per debiti, garantendo dunque una maggiore mobilit\u00e0 sociale che caus\u00f2 la nascita del proletariato urbano: essa comport\u00f2 a sua volta un forte aumento della popolazione di Roma, favor\u00ec la costruzione di nuove strutture nella citt\u00e0 e modific\u00f2 profondamente gli equilibri sociali.\nCultura.\n\u00c8 innegabile che l'avvicinamento di Roma alla Magna Grecia, avvenuto verso gli inizi del III secolo a.C. portarono notevoli ripercussioni sugli aspetti istituzionali, culturali e sociali della vita nell'Urbe. Il contesto culturale romano fu fortemente influenzato dalla penetrazione della filosofia pitagorica, presto accettata dalle \u00e9lite aristocratiche, e dal contatto con la storiografia ellenistica, che modific\u00f2 profondamente la produzione storiografica romana.\nUrbanistica.\nI decenni successivi al 509 a.C. furono caratterizzati da una notevole attivit\u00e0 edilizia: tra i santuari sorsero il tempio di Saturno, il tempio dei Castori nel Foro e quello di Cerere alle pendici dell'Aventino. Queste fondazioni dimostrano un innegabile influsso ellenico, testimoniato anche dalle importazioni di ceramica greca, continue fino alla met\u00e0 del V secolo. A partire dal governo dei decemviri e dalla promulgazione delle leggi delle XII tavole si registr\u00f2 invece a un periodo di crisi, causata dalla fase pi\u00f9 acuta delle lotte tra patrizi e plebei e dalla calata del Volsci, che signific\u00f2 la perdita dei territori nel Lazio meridionale. Un analogo declino venne sub\u00ecto in tutta la penisola, anche nelle citt\u00e0 greche e etrusche. L'unica opera architettonica di qualche rilievo fu la fondazione del Tempio di Apollo in Campo Marzio e la Villa Pubblica, creata per le nuove figure dei censori.\nL'area del campo Marzio, a nord-ovest della citt\u00e0, sin dall'epoca regia fu consacrata al dio Marte e adibita ad esercizi militari. Tarquinio il Superbo se ne appropri\u00f2 e lo fece coltivare a grano. Secondo una leggenda, durante la rivolta che caus\u00f2 la cacciata del re, i covoni di quel grano furono gettati nel fiume dando origine all'Isola Tiberina. Con l'inizio dell'epoca repubblicana, il Campo Marzio ritorn\u00f2 area pubblica e fu riconsacrato al dio. Fu sede dei \"comitia centuriata\", assemblee del popolo in armi.\nAll'inizio del IV secolo si registr\u00f2 una ripresa dopo il periodo di oscure lotte con le popolazioni confinanti, culminata con la conquista della citt\u00e0 etrusca rivale, Veio, dopo ben dieci anni di assedio e ad una guerra durata quasi un secolo. Poco dopo segu\u00ec per\u00f2 l'attacco e la conquista da parte dei Galli (390 a.C.).\nDopo la devastante invasione (che spinse verso la decisione non attuata di trasferirsi nella Veio da poco conquistata) si registr\u00f2 una ripresa. Fu ricostruita la grande cinta muraria in tufo di Grotta Oscura, di cui vediamo oggi i resti, note come \"mura serviane\". Esse sono in realt\u00e0 il frutto della ricostruzione del periodo repubblicano lungo lo stesso tracciato, a rinforzo e spesso in sostituzione dell'antico \"agger\", dopo il sacco di Roma del 390 a.C., molto probabilmente utilizzando anche le fortificazioni precedenti.\nSecondo Livio furono costruite a partire dal 377 a.C. dai censori Spurio Servilio Prisco e Quinto Clelio Siculo. Riferisce lo storico che, passato lo spavento dovuto al saccheggio da parte dei Galli il 18 luglio 390 a.C., abbandonata l'idea del trasferimento dell'intera popolazione a Veio, si decise una rapida ricostruzione della citt\u00e0, talmente frettolosa e improvvisata che fu la causa principale del caos urbanistico dell'antica Roma. Subito dopo inizi\u00f2 la costruzione della cinta muraria, che dur\u00f2 oltre 25 anni e costitu\u00ec il principale baluardo difensivo per sette secoli, sebbene con il tempo abbia perso gradualmente la sua importanza strategica.\nLe mura si estendevano per circa 11\u00a0km (quindi un po' pi\u00f9 della cinta del VI secolo), includendo circa 426 ettari. Il Campidoglio era gi\u00e0 protetto da una fortificazione propria, l'arce (\"arx capitolina\"). A questa furono collegati Quirinale, Viminale, Esquilino, Celio, Palatino, Aventino e parte del Foro Boario, sfruttando, dove possibile, le difese naturali dei colli. Nel tratto pianeggiante lungo poco pi\u00f9 di un chilometro, tra Quirinale ed Esquilino, furono rafforzate con un \"aggere\", cio\u00e8 un terrapieno largo pi\u00f9 di 30 metri. La cinta romana era all'epoca una delle pi\u00f9 grandi in Italia e forse dell'intero Mediterraneo.\nIn alcuni tratti le mura erano ulteriormente protette da un fossato largo mediamente pi\u00f9 di 30 metri e profondo 9. Erano alte circa 10 metri e spesse circa 4 e, secondo alcune testimonianze, avevano 12 porte, sebbene in realt\u00e0 se ne conoscano in numero maggiore. Furono restaurate in vari periodi: 353, 217, 212 e 87 a.C.\nLa citt\u00e0, saccheggiata dagli invasori, venne velocemente ricostruita, e fu a questa rapidit\u00e0 nella ricostruzione che gli storici romani (come Tito Livio) attribuirono l'aspetto disordinato della pianta cittadina. La disordinata urbanistica di quel periodo sembrerebbe derivare dalla rapida e continua crescita progressiva del nucleo urbano, che non segu\u00ec alcun piano preordinato, dove gli edifici e le vie si adattavano all'orografia del territorio. In conseguenza si tratt\u00f2 piuttosto un evento di lunga durata, perch\u00e9 se si fosse giunti ad una vera e propria ricostruzione si sarebbe certamente seguito un impianto pi\u00f9 regolare: negli edifici arcaici e del IV secolo non sono stati individuati importanti rifacimenti o cambiamenti di pianta e orientamento.\nAll'et\u00e0 repubblicana risale la fondazione di diversi edifici pubblici e templi, soprattutto nell'area del Foro Romano, dei quali sono rimaste conservate le versioni architettoniche successive, del Campidoglio e del Palatino. Sempre in quegli anni si tracciarono le prime strade consolari, i rispettivi ponti sul Tevere e i primi acquedotti (come quello voluto dal censore Appio Claudio Cieco nel 312 a.C.).\nSolo a partire dal III secolo a.C. si andarono sviluppando le prime trasformazioni monumentali inserite in piani urbanistici coerenti, ad esempio il complesso di templi repubblicani dell'area sacra di Largo Argentina, costruiti separatamente e unificati dall'inserimento in un grande portico.\nNacquero contemporaneamente i modelli architettonici della basilica civile e dell'arco onorario. Per la prima volta venne applicata la tecnica edilizia del cementizio, che consent\u00ec all'architettura romana di avere un suo originale sviluppo, e inizi\u00f2 l'importazione del marmo come ornamento degli edifici. Forte era l'influenza della Magna Grecia, con artisti ellenici a Roma dall'inizio del V secolo e l'accentuarsi del livello culturale medio dei romani. Il primo tempio interamente in marmo, fortemente influenzato dalle forme greche, fu il tempio rotondo del Foro Boario. Nacquero in citt\u00e0 fabbriche di ceramica di alto livello, che vengono esportate un po' ovunque nel Mediterraneo occidentale. Si diffuse la tecnica per realizzare statue in bronzo: dalle statue di Alcibiade e Pitagora ricordate nella seconda met\u00e0 del IV secolo nel Comizio, opera di artisti della Magna Grecia, alla quadriga in bronzo nel tempio di Giove Capitolino del 296 a.C., che sostitu\u00ec una quadriga in terracotta dell'etrusco Vulca, dalle due statue colossali di \"Ercole\" e \"Giove\" nell'Area Capitolina, al celebre Bruto Capitolino. Gli scrittori greci parlano ormai spesso di Roma, anzi uno di loro arriva a definirla \"citt\u00e0 greca\".\nArchitettura.\nL'attivit\u00e0 religiosa a Roma in quel periodo si intensific\u00f2 notevolmente, come testimoniano le fonti, elencando la costruzione di numerosi templi (oggi quasi tutti scomparsi), come il tempio di Saturno al Foro (501-498 a.C.); il tempio di Mercurio (495 a.C.); l'ara massima di Ercole invitto (495 a.C.); il tempio di Cerere, Libero e Libera sull'Aventino (493 a.C.), il tempio dei Dioscuri al Foro (484 a.C.); il tempio del Dius Fidius (466 a.C.); il tempio di Apollo \"in circo\" (431 a.C.); il tempio di Giunone Regina sull'Aventino (392 a.C.); il tempio di Marte fuori Porta Capena (388 a.C.); il tempio della Concordia (366 a.C.); il tempio di Giunone Moneta (344 a.C.); il tempio della Salus (306-303 a.C.); il probabile tempio di Feronia (\"tempio C di largo di Torre Argentina) (IV secolo a.C.); il tempio di Venere al Circo Massimo (293 a.C.); il tempio di Esculapio sull'Isola Tiberina (291 a.C.) e il tempio della Bona Dea (272 a.C. ca.).\nRisalirebbe al 329 a.C. la costruzione dei primi \"carceres\" del Circo Massimo, che diedero cos\u00ec il definitivo aspetto architettonico dell'impianto. Pochi anni pi\u00f9 tardi (nel 312 a.C.), fu la volta della costruzione della prima strada romana (Via Appia) e del primo acquedotto di Roma (Acquedotto Appio). Un trentennio pi\u00f9 tardi (tra il 272 e il 269 a.C.), il censore Manio Curio Dentato fece costruire un secondo acquedotto, l\"'Anio vetus\".\nArte.\nIl 509 a.C. segna tradizionalmente la cacciata dei re etruschi e l'inizio delle liste dei magistrati. La produzione artistica rest\u00f2 comunque a lungo influenzata dai modi etruschi e da quelli delle citt\u00e0 greche della Campania: fino al 390 a.C. Roma fu una semplice citt\u00e0 dell'Italia centrale, sebbene avvantaggiata da una posizione che favoriva il transito commerciale. Col ritiro degli Etruschi dalla Campania (disfatta di Cuma del 474 a.C.) i traffici si indebolirono e la citt\u00e0 si vide costretta a ampliare il suo territorio. Dal 390 al 265 a.C. i Romani riuscirono a conquistare l'Italia subappenninica; contemporaneamente i plebei riescono a accedere alle cariche pubbliche.\nL'attivit\u00e0 religiosa a Roma in quel periodo era intensa, come testimoniano le fonti elencando una serie di templi oggi quasi tutti scomparsi. Ciascuno aveva le sue statue di culto, alle quali vanno aggiunte altre numerose statue, per la maggior parte in bronzo, che decoravano la citt\u00e0 (tutte scomparse). Alcuni riferimenti sulle monete e su coevi reperti di Tarquinia, Chiusi, Perugia e Volterra (inizio del III secolo- fine del I secolo a.C.) permettono di avanzare ipotesi sull'aspetto di queste statue, legato all'ellenismo provinciale italico, ovvero la riproduzione di modelli del primo e secondo ellenismo con errori, interpolazioni e semplificazioni. Ne viene fuori un'arte popolaresca volta solo ai fini pratici di narrazione o di modesta decorazione.\nUn esempio unico di scultura di produzione superiore all'artigianato \u00e8 la cosiddetta testa di Giunio Bruto, oggetto per\u00f2 di numerose ipotesi di datazione che oscillano dal IV al I secolo a.C. Per Torelli-Bianchi Bandinelli si tratterebbe plausibilmente di un'opera realizzata tra il 300 e il 275 a.C., con uno spiccato accento espressivo, che la distanzia dall'arte greca, ma anche etrusca, di eredit\u00e0 piuttosto italica.\nQuesta scarsit\u00e0 di interesse artistico \u00e8 ben giustificabile dal quadro della mentalit\u00e0 romana, intesa come espressione di una popolazione da sempre abituata a lottare contro la natura, la povert\u00e0 e le popolazioni vicine. Il patrizio romano era tipicamente un uomo duro, violento e tenace, forgiato dalla fatica, abituato a dominare incontrastato nella cerchia familiare e ad avere interessi essenzialmente pratici e rivolti all'immediato. L'incombenza di forze inafferrabili spingeva questi individui a una superstizione diffidente, che rifiutava tutto ci\u00f2 che non recasse un'utilit\u00e0 immediata. Nel II secolo a.C., ad esempio, il Senato stabil\u00ec da demolizione di un teatro in pietra appena iniziato \"come cosa inutile e nociva ai costumi\".\nPassaggio fondamentale per l'arte e l'architettura romana fu il 280 a.C., quando l'esercito di Pirro si scontr\u00f2 coi Romani in Italia, determinando il primo vero contatto diretto tra Romani e genti del tutto grecizzate. Nel giro di due generazioni, tra il 264 e il 202 a.C. (dalla prima guerra punica alla battaglia di Zama) Roma divenne una potenza nel Mediterraneo occidentale; nel 272 a.C. si colloca la vittoria su Taranto, seguita dalla presa di Reggio (270 a.C.), la lega con Siracusa durante la prima guerra punica (264-241 a.C.) e l'ammissione dei Romani ai giochi istmici di Corinto del 228 a.C., che equivaleva all'entrata di Roma nella societ\u00e0 delle nazioni di civilt\u00e0 greca.\nPittura.\nRiguardo invece alla pittura trionfale, a Roma si hanno testimonianze dalla prima met\u00e0 del V secolo a.C., con la citazione dei pittori italioti e sicelioti Damofilo e Gorgaso, autori della decorazione pittorica del tempio di Cerere, fondato da Spurio Crasso nel 493 a.C.. Ci\u00f2 testimonia la presenza di artisti di varia provenienza, ma non l'esistenza a Roma di una scuola pittorica con caratteri peculiari.\nAlla fine del IV secolo a.C. \u00e8 tramandato un nome di un pittore (mentre non si conserva il nome di alcuno scultore), Fabius Pictor, attivo nella decorazione del tempio della Salus nel 304 a.C. e probabilmente di famiglia patrizia, come suggerisce il nome (della \"Gens Fabia\"). La pittura a quell'epoca aveva un fine prevalentemente pratico, ornamentale e, soprattutto, celebrativo. Si \u00e8 ipotizzato che la decorazione di \"Fabius\" fosse a carattere narrativo e storico e che la pittura repubblicana con scene delle guerre sannitiche nella necropoli dell'Esquilino possa essere derivata da tali opere (fine IV, inizio III secolo a.C. la datazione pi\u00f9 probabile).\nPrimi spettacoli teatrali.\nI primi teatri dell'antica Roma furono costruiti sull'esempio di quelli greci, nella direzione dell'intrattenimento. Pi\u00f9 tardi, alle prime rappresentazioni tipicamente di stampo ellenistico, seguirono anche quelle latine, spesso incluse nei giochi, accanto a combattimenti di gladiatori, ma soprattutto, sin dalle origini collegate alle festivit\u00e0 religiose. Sappiamo, infatti, che nel 364 a.C., durante i \"ludi Romani\" fu introdotta per la prima volta nel programma della festa una forma di teatro originale, costituita da una successione di scenette farsesche, contrasti, parodie, canti e danze, chiamati \"fescennina licentia\". Durante i fescennini si svolgevano canti travestimenti e danze buffonesche. Il genere, di derivazione etrusca, non ebbe mai una vera e propria evoluzione teatrale, ma contribu\u00ec alla nascita di una drammaturgia latina.\nLa provenienza di molti testi era di origine greca, in forma di traduzioni letterali o rielaborazioni (\"vertere\"), mescolate ad alcuni elementi di tradizione etrusca. Era anche d'uso la \"contaminatio\", consistente nell'inserire in un testo principale scene di altre opere, adattandole al contesto. Non di rado i testi erano censurati, impedendo riferimenti diretti alla vita civile o politica, mentre era esaltato il gusto della gestualit\u00e0 e della mimica. Il teatro era rivolto alla popolazione intera, e l'ingresso era gratuito.\nNel mondo greco-italico si assiste alla fioritura di spettacoli teatrali fin dal VI secolo a.C. nei quali prevale l'aspetto buffonesco. In Magna Grecia e Sicilia dalla fine del V al III secolo a.C. si diffonde la \"farsa fliacica\", commedia popolare, in gran parte improvvisata in cui gli attori-mimi erano provvisti di costumi e maschere caricaturali. Fissata in forma letteraria da Rintone di Siracusa, tutto quello che ne \u00e8 rimasto sono le raffigurazioni su vasi, ritrovate nei pressi di Taranto, il cui studio ha permesso solo una parziale ricostruzione del genere.\nL'atellana, farsa popolaresca di origine osca, proveniente dalla citt\u00e0 campana di Atella, fu importata a Roma nel 391 a.C.: prevedeva maschere ed era caratterizzata dall'improvvisazione degli attori su un canovaccio; quattro erano i personaggi fissi dell'atellana: \"Maccus, Pappus, Bucco\" e \"Dossennus\".\nLo spirito farsesco dei fescennini e delle rappresentazioni di musica e danza etrusche gener\u00f2 la prima forma drammaturgica latina di cui abbiamo notizia: la \"satura\". Questo genere consisteva in una rappresentazione teatrale mista di danze, musica e recitazione."}
{"id": "2661892", "revid": "729019", "url": "https://it.wikipedia.org/wiki?curid=2661892", "title": "Eteropolisaccaride", "text": "Gli eteropolisaccaridi sono polisaccaridi composti dall'unione di pi\u00f9 monosaccaridi differenti, tramite legami glicosidici. Differiscono dagli omopolisaccaridi che sono composti dalla ripetizione monomerica dello stesso zucchero. Esempi di eteropolisaccaridi sono gli glicosamminoglicani, i peptidoglicani e i proteoglicani.\nGli eteropolisaccaridi sono sintetizzati a partire da precursori che si formano a livello citoplasmatico."}
{"id": "2661895", "revid": "15756", "url": "https://it.wikipedia.org/wiki?curid=2661895", "title": "Storia della Repubblica romana (264-146 a.C.)", "text": "Per storia della Repubblica romana (264-146 a.C.) si intende il periodo repubblicano di Roma compreso tra l'inizio della prima guerra punica e la conclusione della terza guerra punica.\nQui verranno affrontati i principali aspetti sociali, le prime istituzioni, l'economia del periodo, la prima organizzazione militare, le prime forme di arte, cultura, lo sviluppo urbanistico della citt\u00e0, ecc.\nAccadimenti politici e militari.\nLa Repubblica romana rappresent\u00f2 il sistema di governo della citt\u00e0 di Roma nel periodo compreso tra il 509 a.C. e il 31 a.C., quando l'urbe fu governata da una oligarchia repubblicana. Nacque a seguito di contrasti interni che portarono alla fine della supremazia della componente etrusca sulla citt\u00e0, e al parallelo decadere delle istituzioni monarchiche.\nQuella della Repubblica rappresent\u00f2 una fase lunga, complessa e decisiva della storia romana: costitu\u00ec un periodo di enormi trasformazioni per Roma, che da piccola citt\u00e0-stato, quale era alla fine del VI secolo a.C., divenne la capitale di un complesso Stato che governava l'intera Italia antica a sud della pianura padana. In questo periodo si inquadrano le conquiste romane in Italia centro-meridionale, tra la met\u00e0 del III secolo a.C. e quella del II secolo a.C..\nSociet\u00e0.\nForma di governo (costituzione e politica).\nA parte la forma di governo descritta nel periodo precedente degli anni 509-264 a.C., a partire dalla prima guerra punica ci furono importanti novit\u00e0:\nClassi sociali di cittadini romani.\nNel 241 a.C. le trib\u00f9 rustiche furono aumentate fino a 31 (per un totale di 35, comprese quelle urbane), a causa dell'aumentare della popolazione, dell'estensione della cittadinanza e della fondazione di nuove colonie, e rimasero tali fino all'et\u00e0 imperiale.\nDalla colonizzazione in Italia alla romanizzazione mediterranea delle province.\nCome aveva potuto una piccola potenza regionale ancora all'inizio del IV secolo a.C. diventare \"caput mundi\" nel giro di 500 anni? La spiegazione non sta solo nell'efficienza militare delle legioni o nella determinazione politica del Senato e del popolo romano. Fu soprattutto il consenso suscitato fra le genti non romane (italiche prima e provinciali poi) a rendere stabile il dominio di Roma per secoli e secoli. I \"socii\" italici si convinsero ad aderire alla causa romana dapprima dalla spartizione del successo in guerra, poi (dopo la guerra sociale) dalla partecipazione effettiva alla vita politica dell'Urbe. Per quanto riguarda, invece, il consenso nelle province (che a differenza dell'Italia erano sottoposte a \"tributum\"), \u00e8 interessante la definizione di Santo Mazzarino: \u00abL'impero romano era un'unit\u00e0 supernazionale, di cultura romano-ellenistica, il cui ideale era la \"pax\" affidata a un esercito permanente\u00bb.\nRoma non poteva pensare a un'occupazione permanente di tutti i territori conquistati: troppo grande era l'impero e troppo numeroso il personale necessario per un tale disegno. Fu perci\u00f2 necessario, gi\u00e0 a partire dal 241 a.C., fare ricorso all'elemento locale e in particolare alle classi elevate delle citt\u00e0: in cambio di una leale collaborazione (fiscale, innanzitutto), Roma rafforz\u00f2 ovunque il potere delle aristocrazie urbane, affidando ai pi\u00f9 ricchi il governo delle citt\u00e0 e del territorio.\nIl processo di \"romanizzazione\", cio\u00e8 l'assimilazione culturale e politica dei dominati entro il sistema romano, fu rapido ed esteso. Tale processo ebbe pieno successo come profondit\u00e0 e durata in Occidente (le province pi\u00f9 romanizzate furono la Gallia Narbonense, la Spagna e l'Africa), dove si affermarono la lingua e la cultura latina, fu invece minore in Oriente, dove la lingua greca e la cultura ellenistica rappresentarono un ostacolo insormontabile alla penetrazione della romanit\u00e0.\nLo strumento principale di diffusione attraverso il quale Roma esercit\u00f2 quell'opera di integrazione e di assimilazione delle province che assicur\u00f2 per alcuni secoli stabilit\u00e0 e compattezza all'Impero furono le citt\u00e0. Era nelle popolose citt\u00e0 dell'impero che risiedevano i ceti privilegiati, largamente integrati al sistema di potere imperiale. Erano le citt\u00e0 il luogo dove veniva distribuita e consumata la ricchezza prodotta dalle campagne. Erano le citt\u00e0, infine, il centro di diffusione dei modelli di comportamento della societ\u00e0 imperiale. Il segreto di Roma fu, quindi, la capacit\u00e0 di assimilare le diverse culture su cui dominava e di integrarle in un sistema coerente, che, per quanto ricco di diversificazioni, seppe dare il senso di una comune appartenenza.\nL'organizzazione dei nuovi territori annessi alla \"res publica\" romana, veniva normalmente realizzata dal generale che li aveva conquistati, per mezzo di una \"lex provinciae\" (\"legge della provincia\" per la \"redactio in formam provinciae\" o \"costituzione in forma di provincia\"), emanata sulla base dei poteri che gli erano stati delegati con l'elezione alla carica. La legge doveva quindi essere ratificata dal Senato, che poteva inoltre inviare delle commissioni di legati con poteri consultivi. La legge stabiliva la suddivisione in circoscrizioni amministrative (spesso denominate \"conventus\") e il grado di autonomia delle citt\u00e0 gi\u00e0 esistenti. Non sempre tuttavia la legge seguiva immediatamente alla conquista, soprattutto per le province annesse in epoca pi\u00f9 antica.\nLe province erano governate da magistrati appositamente eletti (pretori) o da consoli o pretori di cui veniva prolungata la carica (\"prorogatio imperii\" o \"prolungamento del comando\": proconsoli e propretori), coadiuvati per l'amministrazione finanziaria da proquestori e da numerosi altri funzionari (\"cohors praetoria\").\nIn questo primo periodo furono formate le seguenti province romane:\n\"Socii\" e regni/popoli clienti di Roma.\nPer regno o popolo \"cliente\" si intendeva un regno o un antico popolo, che si trovasse nella condizione di \"apparire\" ancora indipendente, ma nella \"sfera di influenza\" e quindi di dipendenza del vicino Impero egemonico. Si trattava di una forma di moderno protettorato, dove il regno o il territorio in questione, era controllato (protetto) da uno pi\u00f9 forte (protettore).\nI Romani intuirono che il compito di governare e di civilizzare un gran numero di genti contemporaneamente era pressoch\u00e9 impossibile, e che sarebbe risultato pi\u00f9 semplice un piano di annessione graduale, lasciando l'organizzazione provvisoria affidata a principi nati e cresciuti nel paese d'origine. Nacque quindi la figura dei re clienti, la cui funzione era quella di promuovere lo sviluppo politico ed economico dei loro regni, favorendone la civilizzazione e l'economia. Cos\u00ec, quando i regni raggiungevano un livello di sviluppo accettabile, essi potevano essere incorporati come nuove province o parti di esse. Le condizioni di stato vassallo-cliente erano, dunque, di natura transitoria.\nUn \"re cliente\", riconosciuto dal Senato romano come \"amicus populi Romani\", di solito non era altro che uno strumento del controllo nelle mani della Repubblica, prima e dell'Impero romano, poi. Ci\u00f2 non riguardava solo la politica estera e difensiva, dove al re cliente era affidato il compito di assumersi l'onere di garantire lungo i propri confini la sicurezza contro infiltrazioni e pericoli \"a bassa intensit\u00e0\", ma anche le questioni interne dinastiche, nell'ambito del sistema di sicurezza imperiale.\nMa i regni o i popoli \"clienti\", poco potevano fare contro i pericoli \"ad alta intensit\u00e0\" (come sostiene Edward Luttwak), come le invasioni su scala provinciale. Potevano dare il loro contributo, rallentando l'avanzata nemica con le proprie e limitate forze, almeno fino al sopraggiungere dell'alleato romano: in altre parole potevano garantire una certa \"profondit\u00e0 geografica\", ma nulla di pi\u00f9.\nPrimi esempi di regni \"clienti\" li abbiamo in seguito al conflitto continuo che aveva visto \"Massilia\" e i Cartaginesi contendersi i migliori mercati del Mediterraneo occidentale a partire dal VI secolo a.C., tanto da costringere la colonia greca a chiedere aiuto a Roma (\"venire in fidem\"), attorno al 236 a.C., un decennio prima del , stipulato tra Roma e Cartagine. Si tratterebbe del primo esempio di \"popolus cliens\" dei Romani, al di fuori del Italia romana.\nPochi anni pi\u00f9 tardi (nel 230 a.C.), alcune colonie greche del mare Adriatico orientale (da \"Apollonia\", a \"Corcyra\", \"Epidamnus\" e \"Issa\"), venendo attaccate dai pirati Illiri della regina Teuta, decisero anch'essi di \"venire in fidem\" di Roma, chiedendone l'intervento militare diretto. Il Senato, dopo aver appreso che uno degli ambasciatori inviati a trattare con la regina degli Illiri, era stato ucciso in circostanze poco chiare (un certo Lucio Cornucanio), votarono la guerra (nel 229 a.C.). Gli scontri durarono poco, poich\u00e9 gi\u00e0 nel 228 a.C. la regina Teuta fu costretta a firmare la pace e ad abbandonare l'attuale Albania, mentre Roma diventava a tutti gli effetti lo stato protettrice delle citt\u00e0 di \"Apollonia\", a \"Corcyra\", \"Epidamnus\" e \"Issa\", oltre a \"Oricus\", \"Dimale\" e del re \"cliente\" Demetrio di Faro. Vi \u00e8 da aggiungere che la successiva ambasceria romana di Postumio a Etoli, Achei e Corinto, permise a Roma di prender parte ai giochi Istmici del 228 a.C., aprendo cos\u00ec le porte della civilt\u00e0 ellenica ai Romani.\nSappiamo che il regno di Pergamo entr\u00f2 nella sfera romana dei suoi stati alleati, soprattutto in seguito alla pace di Apamea del 188 a.C., in seguita alla quale ottenne numerosi possedimenti e ampliamenti territoriali. La sua crescente dipendenza da Roma sfoci\u00f2, in seguito alla morte del suo sovrano, Attalo III (avvenuta nel 133 a.C.), nell'essere donato in eredit\u00e0 alla Repubblica romana e di conseguenza nella trasformazione dei suoi territori in provincia romana.\nAl termine della terza guerra macedonica, con la vittoria romana di Pidna, il regno di Macedonia fu diviso in quattro distretti (nel 167 a.C.), risultando a tutti gli effetti un \"protettorato\" romano, che un ventennio pi\u00f9 tardi fu trasformato in provincia romana di Macedonia (nel 146 a.C.).\nEsercito.\nL'organizzazione interna dell'esercito romano descritta da Polibio nel suo VI libro delle \"Storie\", \u00e8 da datarsi al principio della seconda guerra punica (218-202 a.C.). Non possiamo escludere, per\u00f2, che tale riorganizzazione (rispetto a quella proposta da Tito Livio nel paragrafo precedente), non possa appartenere a un'epoca antecedente e databile addirittura alla stessa guerra latina (340-338 a.C.), o alla terza guerra sannitica (298-290 a.C.) oppure alla guerra condotta contro Pirro e parte della Magna Grecia (280-272 a.C.).\nA differenza delle successive formazioni legionarie, composte esclusivamente di fanteria pesante, le legioni della prima e media et\u00e0 repubblicana consistevano di fanteria sia leggera sia pesante. Il termine \"esercito manipolare\", cio\u00e8 un esercito basato su unit\u00e0 chiamate manipoli (lat. \"manipulus\" singolare, \"manipuli\" plurale, da \"manus\", \"the hand\"), \u00e8 pertanto utilizzato in contrapposizione con il successivo \"esercito legionario\" di et\u00e0 imperiale, che era incentrato invece su un sistema di unit\u00e0 chiamate coorti. L'esercito manipolare si basava in parte sul sistema di classi sociali e in parte sull'et\u00e0 e sull'esperienza militare, e rappresentava quindi un compromesso teorico tra il precedente modello basato interamente sulle classi e gli eserciti degli anni che ne erano indipendenti. In pratica, poteva succedere che perfino gli schiavi erano spinti ad arruolarsi nell'esercito repubblicano in caso di necessit\u00e0. Normalmente si arruolava una legione all'anno, ma nel 366\u00a0a.C. successe per la prima volta che due legioni fossero arruolate in uno stesso anno.\nL'esercito manipolare deve il suo nome alle modalit\u00e0 tattiche con cui la sua fanteria pesante era dispiegata in battaglia. I \"manipoli\" erano unit\u00e0 di 120 uomini, tutti provenienti da una medesima classe di fanteria. I manipoli erano piccoli abbastanza da permettere, sul campo di battaglia, movimenti tattici di singole unit\u00e0 di fanteria, nel contesto del pi\u00f9 grande esercito. I manipoli, tipicamente, erano dispiegati in tre ranghi separati (lat.: \"triplex acies\"), basati sui tre tipi di fanteria pesante degli \"hastati\", dei \"principes\" e dei \"triarii\".\nI tribuni militari eletti annualmente, erano 24 (quattordici dei quali con cinque anni di servizio e dieci con dieci anni di servizio), sei per ciascuna delle 4 legioni arruolate e disposte lungo lungo i fronti settentrionali, meridionali e a difesa dell'Urbe. L'arruolamento delle 4 legioni avveniva con l'estrazione a sorte delle trib\u00f9 tra i 24 tribuni militari, e quella che era stata via via sorteggiata era chiamata dal singolo tribuno.\nI cittadini romani erano, inoltre, obbligati a prestare servizio militare, entro il quarantaseiesimo anno di et\u00e0, per almeno 10 anni per i cavalieri e 16 anni per i fanti (o anche 20 in caso di pericolo straordinario). Sono esclusi dal servizio militare legionario coloro che avevano un censo inferiore alle 400 dracme (paragonabili a 4.000 assi secondo il Gabba), anche se vengono impiegati nel servizio navale.\nIl \"cursus honorum\" prevedeva che nessuno potesse intraprendere la carriera politica senza aver prestato almeno 10 anni di servizio militare.\nOgni legione era formata da 4.200 fanti (portati fino a 5.000, in caso di massimo pericolo) e da 300 cavalieri. Le unit\u00e0 alleate di \"socii\" (ovvero le \"Alae\", poich\u00e9 erano poste alle \"ali\" dello schieramento) erano costituite, invece di un numero pari di fanti, ma superiori di tre volte nei cavalieri (900 per unit\u00e0). I fanti erano poi suddivisi in quattro differenti categorie, sulla base della classe sociale/equipaggiamento ed et\u00e0:\nLe tre classi di unit\u00e0 tattiche conservavano forse qualche vago parallelo con le divisioni sociali della societ\u00e0 romana, ma almeno ufficialmente le tre linee erano basate sull'et\u00e0 e l'esperienza piuttosto che sulle classi sociali. Gli uomini giovani e inesperti servivano tra gli \"hastati\", gli uomini pi\u00f9 anziani e con qualche esperienza militare erano impiegati come \"principes\", mentre le truppe dei veterani, di et\u00e0 avanzata e con esperienza, rifornivano i \"triarii\".\nSi era infine creata, con la prima guerra punica, la necessit\u00e0 di creare una piccola flotta, sebbene avesse gi\u00e0 operato, in modo estremamente limitato, dopo la seconda guerra sannitica. \u00c8 proprio durante questo periodo che la flotta roman fu riformata, espandendola da piccolo strumento destinato primariamente al pattugliamento fluviale e costiero, fino a farla divenire una unit\u00e0 pienamente marittima. Dopo un periodo di frenetica costruzione, la flotta crebbe enormemente di taglia fino a 400 navi, sul modello cartaginese. Una volta completata, poteva ospitare fino a 100.000 tra marinai e truppe imbarcate per la battaglia. La flotta, da allora in poi, diminu\u00ec in grandezza, in parte perch\u00e9 un Mediterraneo pacificato sotto il dominio romano non richiedeva una grande sorveglianza navale, in parte perch\u00e9 i Romani, in questo periodo, scelsero di far affidamento su navi fornite dalle polis greche, la cui popolazione vantava una superiore esperienza marinara.\nLa grande capacit\u00e0 tattica di Annibale aveva messo in crisi l'esercito romano. Le sue manovre imprevedibili, repentine, affidate alle ali di cavalleria cartaginese e numidica, avevano distrutto numerosi eserciti romani accorrenti, anche se superiori nel numero dei loro componenti, come era avvenuto soprattutto nella battaglia di Canne. Le esigenze straordinarie poste dal nuovo nemico punico, in aggiunta a una penuria di mano d'opera militare, misero in evidenza la debolezza tattica della legione manipolare, almeno nel breve termine Nel 217\u00a0a.C., Roma fu costretta a soprassedere al consolidato principio secondo cui i suoi soldati dovevano essere sia cittadini sia possidenti, cos\u00ec che anche gli schiavi furono forzati al servizio in marina\nScipione l'Africano, inviato nel 209-208 a.C. in Spagna Tarraconense per affrontare le armate cartaginesi, reput\u00f2 necessario cominciare ad apportate delle modifiche tattiche tali da permettergli una maggiore adattabilit\u00e0 in ogni situazione di battaglia. Per questi motivi egli introdusse per primo la coorte, elemento intermedio tra l'intera legione e il manipolo. Egli andava cos\u00ec riunendo i tre manipoli di \"hastati\", \"principes\" e \"triarii\" per dare loro maggiore profondit\u00e0, attribuendo a loro lo stesso ordine.\nSi veniva cos\u00ec a creare un reparto pi\u00f9 solido e omogeneo, con gli uomini della prima fila che tornavano a dotarsi di lunghe lance da urto. Ora era importante addestrare le truppe in modo che non vi fossero problemi nel passare all'occorrenza da una disposizione di tipo manipolare a una coortale e viceversa.\nAl termine della seconda guerra punica vi fu una nuova riduzione del censo minimo richiesto per passare dalla condizione di \"proletarii\" (o \"capite censi\") ad \"adsidui\", ovvero per prestare il servizio militare all'interno delle cinque classi, come aveva stabilito nel VI secolo a.C., Servio Tullio. Si era, infatti, passati nel corso di tre secoli da un censo minimo di 11.000 assi ai 4.000 degli anni 214-212 a.C. (pari alle 400 dracme argentee di Polibio alla fine del III secolo a.C.) fino ai 1.500 assi riportati da Cicerone e databili agli anni 133-123 a.C., a testimonianza di una lenta e graduale proletarizzazione dell'esercito romano, alla continua ricerca di armati, in funzione delle nuove conquiste nel Mediterraneo. A questo punto, quindi, \u00e8 chiaro che molti dei \"proletari\" ex nullatenenti erano stati nominalmente ammessi tra gli \"adsidui\".\nDurante il II secolo\u00a0a.C., il territorio romano conobbe un generale declino demografico, in parte dovuto alle enormi perdite umane subite nel corso di varie guerre. Questo si accompagn\u00f2 a forti tensioni sociali e al pi\u00f9 grave collasso delle classi medie nelle classi censuarie inferiori o nel proletariato. Quale conseguenza, sia la societ\u00e0 romana, sia il suo esercito, divennero sempre pi\u00f9 proletarizzate. Roma fu costretta ad armare i propri soldati a spese dello stato, dal momento che molti di quelli che componevano le sue classi inferiori erano di fatto \"proletari\" impoveriti, troppo poveri per permettersi un proprio equipaggiamento.\nLa distinzione tra i tipi di fanteria pesante degli \"hastati\", dei \"principes\" e dei \"triarii\", incominci\u00f2 a diventare pi\u00f9 sfocata, forse perch\u00e9 era lo stato ad assumersi ora l'onere di fornire un equipaggiamento standard a tutti, tranne che alla prima classe di truppe, l'unica in grado di permettersi autonomamente un equipaggiamento. Al tempo di Polibio, i \"triarii\" o i loro successori rappresentavano un tipo distinto di fanteria pesante armati con un unico tipo di corazza, mentre gli \"hastati\" e i \"principes\" erano divenuto ormai indistinguibili.\nIn aggiunta, la carente disponibilit\u00e0 di manodopera militare appesant\u00ec il fardello sulle spalle degli alleati (\"socii\"), a cui toccava procurare le truppe ausiliarie. Quando, in questo periodo, alcuni alleati non erano in grado di fornire il tipo di forze richiesto, i Romani non furono contrari ad assoldare mercenari per farli combattere al fianco delle legioni.\nEconomia.\nA partire dal II secolo a.C. le continue guerre di conquista finirono per tenere il contadino (piccolo proprietario terriero) lontano dalla propria terra per lunghi anni, con il risultato che le piccole aziende agricole, in mancanza del padrone (impegnato nell'esercito), non riuscivano pi\u00f9 a rendere come in precedenza e le famiglie non erano pi\u00f9 in grado di far fronte al \"tributum\", ovvero alle tasse che i possidenti dovevano pagare allo Stato. La piccola propriet\u00e0 terriera, inoltre, era messa in crisi anche da altri due elementi: le conquiste avevano rovesciato sul mercato un gran numero di prigionieri di guerra venduti a basso prezzo come schiavi, ovvero manodopera a costo zero rispetto ai braccianti salariati e quindi pi\u00f9 conveniente per i ricchi proprietari terrieri; la concorrenza dei prodotti d'oltremare provocava, infine, alla lunga il declino dei redditi agricoli dei piccoli proprietari italici, privi dei capitali necessari per aumentare la produttivit\u00e0 e sostenere la competizione. La conseguenza inevitabile di tale situazione era il ricorso all'indebitamento, che spesso si concludeva con la cessione del fondo di propriet\u00e0 a latifondisti. I contadini ormai espropriati non avevano molte altre opportunit\u00e0 di lavoro: prima della riforma mariana del 107 a.C. e la possibilit\u00e0 di diventare soldato di professione, gli ex piccoli possidenti potevano trovare impiego, se avevano fortuna, come braccianti salariati, altrimenti erano costretti a ingrossare le file del proletariato urbano.\nCon l'estendersi del latifondo si pass\u00f2 dalla policoltura a una monocoltura estensiva e speculativa, cio\u00e8 alla coltivazione su larga scala di un unico prodotto da vendere con profitto sul mercato. Alla coltura del grano si sostitu\u00ec la coltivazione dell'olivo e della vite e l'allevamento di grandi mandrie di bestiame per soddisfare una crescente richiesta di latticini, carne, lana e pellame. I grandi latifondisti operarono tali scelte perch\u00e9 pi\u00f9 redditizie: non richiedevano particolare specializzazione nella manodopera, si prestavano all'uso su larga scala degli schiavi e fornivano prodotti di facile smercio.\nIl fulmineo successo della schiavit\u00f9 di massa nel mondo romano, altrimenti incomprensibile, si spiega con la necessit\u00e0 della produzione su larga scala richiesta dalle enormi dimensioni raggiunte dai domini di Roma dal II secolo a.C. in poi. Un'organizzazione economica di miriadi di piccole propriet\u00e0, tipiche della prima et\u00e0 repubblicana (V-III secolo a.C.) avrebbe comportato mediazioni laboriosissime. Invece, la disponibilit\u00e0 massiccia, immediata e incondizionata di milioni di esseri umani da mettere al lavoro permetteva di produrre e vendere su larga scala e di organizzare i lavoratori senza alcun vincolo dovuto alle loro esigenze umane, se non quello basilare della loro sopravvivenza. L'esercito degli schiavi consentiva, quindi, la gestione a costi minimi dei latifondi pastorali ed estensivi e la gestione fordista-taylorista intensiva delle ville, la pi\u00f9 efficiente e razionale forma produttiva che l'economia romana abbia mai inventato. L'unica pecca del sistema era che il mantenimento della disciplina nelle grandi aziende servili comportava un apparato repressivo permanente e costoso, economicamente e psicologicamente: si capisce allora come con il passare del tempo si facessero pi\u00f9 frequenti le manomissioni, fino ad arrivare da parte dei padroni alla gestione pi\u00f9 distaccata dei loro fondi tramite l'affittanza a lavoratori liberi, che si consolid\u00f2 nell'istituzione del \"colonato\".\nLa quasi totale scomparsa della piccola propriet\u00e0 a Roma e in Italia e la gestione dei tributi provenienti dalle province port\u00f2 a un enorme arricchimento dei ceti gi\u00e0 prima abbienti. Alla tradizionale distinzione tra patrizi e plebei subentr\u00f2 progressivamente la divisione in \"nobilitas\" e \"populus\". La \"nobilitas\" era costituita dall'insieme dei patrizi e dei plebei ricchi e potenti, ormai affiancatisi in Senato alle antiche famiglie nobiliari nella conduzione dello Stato e nella spartizione di tutte le principali cariche pubbliche.\nAccanto all'aristocrazia senatoria, nel II secolo a.C. si and\u00f2 formando, grazie allo sviluppo economico delle citt\u00e0 e all'estendersi delle conquiste, un nuovo gruppo sociale, distinto nettamente dalla \"nobilitas\" e dal \"populus\": gli \"equites\" o cavalieri. Erano coloro che potevano mantenere almeno un cavallo e militare cos\u00ec nella cavalleria, ma il termine pass\u00f2 a designare i ricchi che non appartenevano alla classe senatoria. Dato che ai senatori era tradizionalmente vietato commerciare, furono proprio i cavalieri a diventare imprenditori, appaltatori e mercanti (\"negotiatores\"), specializzati in attivit\u00e0 produttive di tipo industriale e mercantile, realizzando alla fine profitti enormi, che consentivano loro di acquistare un prestigio e un'influenza enormi. Molti dei loro affari dipendevano da attivit\u00e0 svolte per lo Stato: fornivano vestiario, armi e rifornimenti alle legioni; costruivano strade, acquedotti, edifici pubblici; sfruttavano le miniere; prestavano denaro a interesse (\"argentari\") e riscuotevano le imposte e i \"vectigalia\" (pubblicani).\nRiguardo alla monetazione del periodo, fu creata una moneta del peso di circa 6,5 grammi, il quadrigato, che fu prodotto in grande quantit\u00e0 a partire dal 235 a.C. circa. Il nome era dovuto all'immagine sul rovescio che mostrava una Vittoria che guida una quadriga. Il quadrigato fu prodotto per circa due decenni, fino a quando fece la sua comparsa il denario (dal 211 a.C.).\nIl denario, che divenne la principale moneta d'argento di Roma per oltre 4 secoli, fu introdotto intorno al 211 a.C., fu valutato pari a 10 assi, come indicato dal segno X, e pesava circa 4,5 g (1/72 di una libbra romana). Al momento dell'introduzione del denario, l'asse pesava circa 55 g, ma fu ridotto in seguito a uno standard sestantale di circa 40,5 g. I primi denari presentavano la testa elmata di Roma al dritto, e al rovescio o una Vittoria che guida una biga oppure i Dioscuri. Il peso del denario si stabilizz\u00f2 quasi subito a circa 4 g. Accanto al denario furono introdotti il mezzo denario, cio\u00e8 il quinario (V), e il quarto di denario, cio\u00e8 il sesterzio (IIS).\nQuasi contemporaneamente al denario fu introdotta anche un'altra moneta d'argento, il vittoriato, prodotto in grande quantit\u00e0. Il vittoriato fu prodotto principalmente per i pagamenti a non-Romani, e sarebbe stato all'incirca equivalente a una dracma greca. Mentre il quadrigato, che fu rivalutato a 15 assi (1,5 denari) usc\u00ec presto di circolazione, il vittoriato continu\u00f2 a essere usato fino al II secolo a.C. I vittoriati erano popolari in aree come la Gallia Cisalpina, dove circolarono a lungo accanto alla dracma di Massalia (Marsiglia). Sin quasi dal principio i denari furono contrassegnati da speciali simboli, come una stella o un'ancora, e in seguito da monogrammi che indicavano il triumviro monetale che era responsabile per l'emissione.\nCultura.\n\u00c8 innegabile che l'avvicinamento di Roma alla Magna Grecia, avvenuto verso gli inizi del III secolo a.C. portarono notevoli ripercussioni sugli aspetti istituzionali, culturali e sociali della vita nell'Urbe. Il contesto culturale romano fu fortemente influenzato dalla penetrazione della filosofia pitagorica, presto accettata dalle \u00e9lite aristocratiche, e dal contatto con la storiografia ellenistica, che modific\u00f2 profondamente la produzione storiografica romana.\nUrbanistica.\nSolo a partire dal III secolo a.C. si andarono sviluppando le prime trasformazioni monumentali inserite in piani urbanistici coerenti, ad esempio il complesso di templi repubblicani dell'area sacra di Largo Argentina, costruiti separatamente e unificati dall'inserimento in un grande portico.\nNacquero contemporaneamente i modelli architettonici della basilica civile e dell'arco onorario. Per la prima volta venne applicata la tecnica edilizia del cementizio, che consent\u00ec all'architettura romana di avere un suo originale sviluppo, e incominci\u00f2 l'importazione del marmo come ornamento degli edifici. Forte era l'influenza della Magna Grecia, con l'accentuarsi del livello culturale medio dei Romani soprattutto dopo le vittoriose guerre pirriche. Il primo tempio interamente in marmo, fortemente influenzato dalle forme greche, fu il tempio rotondo del Foro Boario. Nacquero in citt\u00e0 fabbriche di ceramica di alto livello, che vengono esportate un po' ovunque nel Mediterraneo occidentale. Si diffuse la tecnica per realizzare statue in bronzo. Gli scrittori greci parlano ormai spesso di Roma, anzi uno di loro arriva a definirla \"citt\u00e0 greca\".\nNegli ultimi due secoli della Repubblica i personaggi che conquistavano grande prestigio personale e si contendevano il potere incominciarono a sviluppare progetti urbanistici di respiro sempre pi\u00f9 ampio, per assicurarsi l'appoggio delle masse popolari, a partire dai grandi portici della zona del Circo Flaminio, insieme con il restauro del tempio capitolino. L'aspetto monumentale incominci\u00f2 a svilupparsi anche in altre zone della citt\u00e0. Nel frattempo si svilupparono i grandi quartieri popolari, grazie all'immigrazione anche dalle citt\u00e0 italiche, con le \"insulae\", case d'affitto a pi\u00f9 piani.\nArchitettura.\nL'inizio dell'espansione nel Mediterraneo e la prima guerra punica portarono alla costruzione di nuovi siti religiosi come: il tempio di Spes (258 a.C.); il probabile tempio di Giuturna (\"tempio A\" di largo di Torre Argentina) (241 a.C.); il tempio di Giunone Sospita nel foro Olitorio (194 a.C.); il tempio di Veiove (192 a.C.) e il probabile tempio dei Lari Permarini (\"tempio D di largo di Torre Argentina\") (179 a.C.). Ciascuno era dotato poi dalle sue statue di culto, alle quali vanno aggiunte altre numerose statue, per la maggior parte in bronzo, che decoravano la citt\u00e0 (tutte scomparse).\nRisalirebbe al 241 a.C. la costruzione del cosiddetto ponte Rotto, rifatto in muratura per la prima volta a Roma nel 179 a.C.; al 221 a.C. la costruzione del secondo circo di Roma, il Circo Flaminio; al 207 a.C. la prima menzione del ponte Milvio (a quell'epoca, sembra ancora in legno); al 184 a.C., della prima basilica, la Porcia, fatta edificare da Catone il censore durante la sua censura, sull'angolo nord del Foro Romano, tra la Curia e l'\"Atrium Libertatis\" sede dei censori e centro di intensa attivit\u00e0 economica; al 179 a.C., la seconda (basilica \"Fulvia-Aemilia\"), incominciata dal censore Marco Fulvio Nobiliore (morto prematuramente) e completata dal collega Marco Emilio Lepido; al 170 a.C., la terza (basilica Sempronia), sul lato nord-orientale della piazza del Foro Romano, alle spalle delle \"tabernae veteres\", opera del censore Tiberio Sempronio Gracco.\nDopo la vittoria contro Antioco III (188 a.C.) la quantit\u00e0 di opere greche a Roma era cos\u00ec consistente che Livio scrisse: \"[fu] la fine dei simulacri di legno e di terracotta nei templi di Roma, sostituiti da opere d'arte importate\". I primi edifici in marmo bianco di Roma furono due piccole costruzioni, un esordio per certi versi \"timido\": il tempio di Giove Statore e il tempio di Giunone Regina, racchiusi da un porticato, uno dei quali fu opera proprio di Ermodoro di Salamina, le cui statue di divinit\u00e0 furono scolpiti da scultori provenienti da Delos e da un artista italico, che si ispir\u00f2 a un modello ellenico del IV secolo a.C.\nArte e pittura.\nCon la vittoria dei Romani su Pirro e la Magna Grecia (nel 272 a.C.), seguita dalla presa di Reggio (270 a.C.), e il legame con Siracusa durante la prima guerra punica (264-241 a.C.) oltre all'ammissione dei Romani ai giochi istmici di Corinto del 228 a.C., Roma entrava ufficialmente nella societ\u00e0 delle nazioni di civilt\u00e0 greca. Altre due generazioni (200-133 a.C.) e Roma divenne una potenza anche nel Mediterraneo orientale, con la sconfitta dei Galli sul Po, la conquista di Cartagine, di Corinto e di Numanzia, nonch\u00e9 con l'eredit\u00e0 di Pergamo.\nDecisiva fu la presa di Siracusa nel 212 a.C., in seguito alla quale Marcello riport\u00f2 in citt\u00e0 un grandissimo numero di opere d'arte greche, le quali segnarono una svolta nella cultura e nella prassi artistica romana. Gi\u00e0 allora ci fu chi rimprover\u00f2 Marcello \"di aver riempito d'ozio e di chiacchiere e di aver portato a discutere urbanamente di arte e di artisti [...] quel popolo abituato a combattere e a coltivare i campi, schivo di ogni mollezza e di frivolezza\".\nDopo Siracusa le occasioni di importare arte greca furono continue e frequenti: la vittoria contro Filippo V di Macedonia (194 a.C.), la guerra contro Antioco III e la presa di Magnesia in Asia Minore (190 a.C.), la vittoria sullo pseudo Filippo, la presa di Corinto (146 a.C.), che segn\u00f2 anche l'arrivo a Roma di architetti come Ermodoro di Salamina e scultori come quelli della famiglia di Policlete.\nL'ammirazione per le opere greche fu vasta, ma la comprensione del valore artistico e storico di tali opere dovette rimanere un raro appannaggio di alcuni aristocratici. Per esempio nel 146 a.C. il console Mummio si stupiva cos\u00ec tanto dell'alta offerta di Attalo II di Pergamo per un'opera di Aristide messa all'asta dopo il saccheggio di Corinto, da ritirarla dalla vendita sospettando virt\u00f9 nascoste nel dipinto.\nIn meno di un secolo nacque a Roma un nutrito gruppo di ricchi collezionisti d'arte. Essi stessi, come testimonia Cicerone nelle \"Verrine\", ebbero un certo pudore nel confessare pubblicamente il loro apprezzamento per l'arte, sapendo di manifestare valori negativi per la societ\u00e0, quali la superiorit\u00e0 dei Greci vinti rispetto alla cultura austera e sofferta dei padri romani. Le polemiche in merito si focalizzarono tra le posizioni contrastanti del circolo degli Scipioni, aperto alle suggestioni culturali elleniche, e il conservatorismo di Catone e i suoi seguaci.\nGi\u00e0 dopo la vittoria contro Antioco III la quantit\u00e0 di opere greche a Roma era cos\u00ec consistente che Livio scrisse: \"[fu] la fine dei simulacri di legno e di terracotta nei templi di Roma, sostituiti da opere d'arte importate.\". I primi edifici in marmo bianco di Roma furono due piccole costruzioni, un esordio per certi versi \"timido\": il tempio di Giove Statore e il tempio di Giunone Regina, racchiusi da un porticato, uno dei quali fu opera proprio di Ermodoro di Salamina, le cui statue di divinit\u00e0 furono scolpiti da scultori provenienti da Delos e da un artista italico, che si ispir\u00f2 a un modello ellenico del IV secolo a.C. Lo stesso architetto costru\u00ec nel 136 a.C. un tempio in Campo Marzio, che conteneva una statua di Marte colossale, opera attribuita a Skopas minore, e una di Afrodite. Tra i resti meglio conservati di quella stagione c'\u00e8 il tempio di Ercole Vincitore a Roma.\nLe prime testimonianze di mosaico a tessere a Roma si datano attorno alla fine del III secolo a.C.: anche nel mondo romano questa forma d'arte aveva intenti pratici, per impermeabilizzare il pavimento di terra battuta e renderlo pi\u00f9 resistente al calpest\u00eco. Successivamente, con l'espansione in Grecia e in Egitto e quindi con gli scambi non solo commerciali, ma anche culturali, si svilupp\u00f2 un interesse per la ricerca estetica e la raffinatezza delle composizioni, al punto tale che Plinio scrisse con disprezzo: \"Ecco che cominciamo a voler dipingere con le pietre!\". Inizialmente le maestranze provenivano dalla Grecia e portavano con s\u00e9 tecniche di lavorazione e soggetti dal repertorio musivo ellenistico, come le \"Colombe abbeverantisi\" e i \"Paesaggi nilotici\".\nDagli spettacoli greci alla letteratura latina.\nLe prime testimonianze letterarie della presenza del genere dell'epica in Roma risalgono agli ultimi anni del III secolo a.C., quando Andron\u00ecco tradusse nella sua \"Odusia\" l'\"Odissea\" di Omero, e Gneo Nevio, poco pi\u00f9 tardi, compose il \"Bellum Poenicum\". Erano tuttavia particolarmente diffuse forme di epica preletteraria, i \"carmina convivalia\" come il \"carmen Priami\" o il \"carmen Nelei\", che celebravano la storia patria e contribuivano a creare una materia leggendaria e mitologica su cui si sarebbero sviluppate le opere epiche successive.\nCon Livio Andronico e Gneo Nevio, il teatro latino comincia ad acquisire una fisionomia propria. Mentre Andronico rimane legato ai modelli della commedia nuova greca, Nevio propone drammi di soggetto romano, pi\u00f9 originali nel linguaggio e ricchi di invenzioni nello stile, arrivando a inserire in una sua commedia una satira rivolta a personaggi contemporanei come Publio Cornelio Scipione, che gli valse il carcere: la satira personale fu in seguito espressamente proibita dalla legge. Accanto alle commedie d'ambientazione greca, cominciano ad affermarsi le commedie di argomento romano.\nLa commedia romana ha grande somiglianza con il genere greco, con alcune innovazioni: l'eliminazione del coro (ripristinato in epoche successive nelle diverse trascrizioni) e l'introduzione dell'elemento musicale. La commedia 'greca' era chiamata \"fabula palliata\" (cos\u00ec chiamata dal \"pallium\", mantello di foggia ellenica indossato dagli attori), mentre la commedia ambientata nell'attualit\u00e0 romana era detta \"fabula togata\" (dalla \"toga\", mantello romano) oppure \"tabernaria\".\nLivio Andronico, che era di nascita e cultura greca, fece rappresentare a Roma nel 240 a.C. un dramma teatrale, tradizionalmente considerato come la prima opera letteraria scritta in lingua latina. Compose in seguito numerose altre opere, probabilmente traducendole da Eschilo, Sofocle ed Euripide. Gli scarsi frammenti rimasti della sua opera permettono di rilevarne l'influenza dalla coeva letteratura ellenistica alessandrina, e una particolare predilezione per gli effetti di \"pathos\" e i preziosismi stilistici, successivamente codificati nella lingua letteraria latina. Anche se la sua \"Odusia\" rimase a lungo in uso come testo scolastico, la sua opera fu considerata in et\u00e0 classica come eccessivamente primitiva e di scarso valore, tanto da essere generalmente disprezzata.\nL'innovazione che Gneo Nevio port\u00f2 nella letteratura latina fu l'introduzione della \"fabula praetexta\", tragedia ambientata a Roma (anzich\u00e9 in Grecia). Ne conosciamo due titoli: \"Romulus\" (o \"Lupus\") e \"Clastidium\". In \"Romulus\" si parla della vicenda di Romolo e Remo; \"Clastidium\" narra della battaglia di Clastidium del 222 a.C. vinta da Marcello contro i Galli, vittoria che permise ai romani di conquistare la Gallia Cisalpina.\nAnche Quinto Ennio \u00e8 considerato fra i padri della letteratura latina. Scrisse opere teatrali, gli hepydagetica (poema sulle abitudini alimentari degli uomini) il protrepticus e l'epicarmus (due poemi di carattere filosofico) e infine gli \"Annales\", e altre opere di vario genere. Pare che fu Ennio a introdurre l'esametro nella letteratura latina, formando i suoi versi solo con degli spondei (infatti sono detti \"versi olospondaici\"); cerc\u00f2 dunque di rendere pi\u00f9 piacevoli e precise le sue poesie attraverso la lettura in metrica. Nelle sue opere abbondano le metafore, sempre molto presenti nei poemi epici, le allitterazioni e l'uso della retorica.\nQuinto Fabio Pittore, fu invece il primo annalista, avendo scritto \"Annales\" verso la fine del III secolo a.C., dove narr\u00f2 la storia di Roma dal tempo di Enea fino al 217, anno precedente la battaglia di Canne, ponendo la fondazione di Roma al 747 a.C. Il testo, \u1fec\u03c9\u03bc\u03b1\u03af\u03c9\u03bd \u03c0\u03c1\u03ac\u03be\u03b5\u03b9\u03c2, \u00e8 scritto in lingua greca e prende posizione contro le accuse di espansionismo imperialistico lanciate in quel periodo dagli storiografi greci parteggianti per Annibale. Dell'opera esisteva una versione in lingua latina, la \"Rerum gestarum libri\", non si sa se scritta da lui stesso. Un punto di vista aristocratico prevale nell'opera di Pittore, caratterizzato particolarmente da un acceso nazionalismo e un gusto particolare per la descrizione delle origini di Roma, l'et\u00e0 regia e gli inizi della Repubblica di Roma, epoche alle quali risalivano molte istituzioni e costumi religiosi e civili del suo tempo.\nTito Maccio Plauto, venuto in giovent\u00f9 a contatto con il genere dell'atellana, giunto a Roma da Sarsina (dove era nato), divenne autore e attore di commedie \"palliatae\", e fu il primo tra gli autori drammatici latini a specializzarsi nel solo genere comico. La grande comicit\u00e0 generata dalle commedie di Plauto \u00e8 prodotta da diversi fattori: un'oculata scelta del lessico, un sapiente utilizzo di espressioni e figure tratte dal quotidiano e una fantasiosa ricerca di situazioni che possano generare l'effetto comico. \u00c8 grazie all'unione di queste trovate che si ha lo straordinario effetto dell'elemento comico che traspare da ogni gesto e da ogni parola dei personaggi. Questa uniforme presenza di comicit\u00e0 risulta pi\u00f9 evidente in corrispondenza di situazioni ad alto contenuto comico. Infatti Plauto si serve di alcuni espedienti per ottenere maggior comicit\u00e0, solitamente equivoci e scambi di persona. Plauto faceva uso anche di espressioni buffe e goliardiche che i vari personaggi molto di frequente pronunciano; oppure usa riferimenti a temi consueti, luoghi comuni, anche tratti dalla vita quotidiana, come il pettegolezzo delle donne."}
{"id": "2661897", "revid": "767487", "url": "https://it.wikipedia.org/wiki?curid=2661897", "title": "Movimenti (Vittorio Nocenzi)", "text": "Movimenti \u00e8 un disco-libro contenente tredici brani composti da Vittorio Nocenzi e altrettante poesie inedite di Alda Merini.\nLe registrazioni raccolgono la musica di un ininterrotto itinerario solista che l'autore ha attuato scrivendo per altri linguaggi, come la danza e il teatro, parallelamente al suo impegno di pianista e compositore del Banco del Mutuo Soccorso."}
