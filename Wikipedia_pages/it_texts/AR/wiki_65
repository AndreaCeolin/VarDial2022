{"id": "2763478", "revid": "1534511", "url": "https://it.wikipedia.org/wiki?curid=2763478", "title": "Fotodisintegrazione", "text": "La fotodisintegrazione \u00e8 un processo fisico nel quale fotoni gamma estremamente energetici interagiscono con nuclei atomici causando la loro transizione ad uno stato eccitato ed un loro immediato decadimento in due nuclei minori.\nUn semplice esempio si manifesta quando un singolo protone o neutrone viene effettivamente spinto fuori dal nucleo da una radiazione gamma, mentre un esempio pi\u00f9 estremo \u00e8 rappresentato dalla \"spontanea\" reazione di fissione nucleare causata dalla radiazione gamma.\nQuesto processo \u00e8 essenzialmente l'inverso della fusione nucleare, dove elementi pi\u00f9 leggeri ad alte temperature si combinano tra loro formando elementi pi\u00f9 pesanti e rilasciando energia nell'ambiente (reazione esoergonica).\nLa fotodisintegrazione \u00e8 endoergonica (assorbe energia) per nuclei atomici pi\u00f9 leggeri del ferro e esoergonica (rilascia energia) per nuclei atomici pi\u00f9 pesanti del ferro. Il processo di fotodisintegrazione \u00e8 inoltre responsabile della nucleosintesi di almeno alcuni elementi pesanti e ricchi di protoni tramite il processo p che avviene nelle supernovae.\nIpernovae.\nNelle esplosioni di stelle molto grandi (25 o pi\u00f9 volte la massa del Sole), la fotodisintegrazione \u00e8 uno dei maggiori fattori dell'esplosione.\nQuando la stella raggiunge la fine della sua esistenza, essa raggiunge temperature e pressioni per le quali gli effetti di assorbimento energetico prodotti dalla fotodisintegrazione riducono temporaneamente la temperatura e la pressione stessa all'interno del nucleo stellare. Ci\u00f2 causa l'inizio del collasso poich\u00e9 l'energia viene dispersa dalla fotodisintegrazione e il nucleo in condizione di collasso si avvia verso la formazione di un buco nero."}
{"id": "2763479", "revid": "22229", "url": "https://it.wikipedia.org/wiki?curid=2763479", "title": "Roncola San Bernardo", "text": ""}
{"id": "2763482", "revid": "599013", "url": "https://it.wikipedia.org/wiki?curid=2763482", "title": "Caroline Wensink", "text": "Giocava nel ruolo di centrale.\nCarriera.\nLa carriera di Caroline Wensink inizia nel 1999, tra le file del . Resta legata al club di Ozeldaal fino al 2003, vince tre volte il campionato olandese e due volte la Coppa dei Paesi Bassi.\nNel 2003 viene ingaggita in Germania dall'Unabh\u00e4ngiger Sportclub M\u00fcnster, con cui vince due volte sia il campionato tedesco che la Coppa di Germania in tre stagione. Nel periodo in cui gioca in Germania, ottiene anche le prime convocazioni in nazionale a partire dal 2005.\nDal 2006 al 2009 gioca nel Martinus, partecipando al collegiale della nazionale olandese. Nelle tre stagioni con l'Amstelveen domina il campionato olandese e vince una Coppa dei Paesi Bassi ed una Supercoppa olandese, giocando l'ultima stagione da opposto. Con la nazionale vince l'edizione 2007 del World Grand Prix. Due anni dopo, perde la finale del campionato europeo.\nNel 2009 torna a giocare in Germania, nello Schweriner Sportclub, come schiacciatrice. A met\u00e0 stagione lascia lo Schweriner e va a giocare in Italia nel River Volley Piacenza, tornando al suo ruolo originale di centrale. La stagione per\u00f2 finisce con la retrocessione del suo club.\nPer la stagione 2010-11 viene ingaggiata dal Mi\u0119dzyszkolny Klub Sportowy Muszynianka, con cui vince un campionato, una Coppa di Polonia ed una Supercoppa polacca.\nNella stagione 2012-13 passa alla squadra azera dell'Az\u0259rreyl Voleybol Klubu: a met\u00e0 annata subisce un infortunio alla schiena, che la costringer\u00e0 poi a ritirarsi dall'attivit\u00e0 agonistica nel 2014."}
{"id": "2763485", "revid": "1924342", "url": "https://it.wikipedia.org/wiki?curid=2763485", "title": "Monika Brodka", "text": "Biografia.\nNata in un piccolo villaggio situato negli altipiani del sud del Paese, Monika ha studiato violino e ha cantato in gruppi folkloristici sin da piccola.\nNel 2003 ha partecipato al talent show polacco \"Pop Idol\" e, col 69% dei voti, nel 2004 \u00e8 stata proclamata vincitrice dell'edizione. Nell'autunno dello stesso anno ha pubblicato il suo album di debutto, contenente alcune cover di canzoni gi\u00e0 note e inediti fatti da lei. Per aver venduto pi\u00f9 di 40.000 copie, l'album \u00e8 stato certificato disco d'oro in Polonia. Da esso sono stati estratti due singoli: \"Ten\" e \"Dziewczyna mojego ch\u0142opaka\". Nel 2005 ha ricevuto il premio come rivelazione dell'anno. Il 10 giugno 2005 \u00e8 uscita la canzone \"Mia\u0142e\u015b by\u0107...\" che anticipava la ristampa del suo album di debutto.\nIl 20 novembre 2006 Monika ha pubblicato il suo secondo album di studio, intitolato \"Moje piosenki\" (\"la mia canzone\"), che, nonostante le critiche contrastanti, ha venduto 25.000 copie ed \u00e8 stato certificato disco d'oro come l'album precedente. Per promuoverlo sono stati distribuito tre singoli: \"Znam Ci\u0119 na pami\u0119\u0107\", \"Mia\u0142 by\u0107 \u015blub\" e \"Za ma\u0142o wiem\". Nel 2008 Monika ha registrato inoltre la canzone \"Niagara Falls\" coi Silver Rocket."}
{"id": "2763486", "revid": "404449", "url": "https://it.wikipedia.org/wiki?curid=2763486", "title": "Il Griso", "text": ""}
{"id": "2763488", "revid": "767487", "url": "https://it.wikipedia.org/wiki?curid=2763488", "title": "Meshgin Shahr", "text": "Meshgin Shahr (farsi \u0645\u0634\u06af\u064a\u0646 \u0634\u0647\u0631) \u00e8 una citt\u00e0 nel nord-ovest dell'Iran; \u00e8 il capoluogo dello shahrest\u0101n di Meshgin Shahr nella provincia di Ardabil. La citt\u00e0 si trova a nord del monte Sabalan.\n\u00c8 sede del primo impianto iraniano di energia geotermica."}
{"id": "2763491", "revid": "344503", "url": "https://it.wikipedia.org/wiki?curid=2763491", "title": "ImageMovers Digital", "text": "ImageMovers Digital \u00e8 uno studio cinematografico di propriet\u00e0 di Walt Disney Company e diretto da Robert Zemeckis.\nFondato nel 1997 come ImageMovers da Robert Zemeckis, Jack Rapke e Steve Starkey, lo studio realizz\u00f2 pellicole come \"Le verit\u00e0 nascoste\" con Harrison Ford, \"Cast Away\" con Tom Hanks e \"Il genio della truffa\" con Nicolas Cage, ma anche i film in animazione digitale \"Polar Express\" e \"La leggenda di Beowulf\", con la tecnica del performance capture.\nNel 2007 lo studio venne acquisito da Disney, per la quale realizz\u00f2 \"A Christmas Carol\" (2009), ma considerando i risultati non soddisfacenti della pellicola, la multinazionale decise la chiusura dello studio per gennaio 2011, subito dopo la realizzazione di \"Milo su Marte\". La Disney ha dichiarato di sperare comunque in una collaborazione a lungo termine con Zemeckis, Rapke e Starkey, per la realizzazione di altri progetti come \"Yellow Submarine\", rivisitazione dell'omonimo film del 1968.\nNell'agosto 2011 lo studio ha siglato un accordo biennale la Universal Studios. Zemeckis potr\u00e0 continuare cos\u00ec a sviluppare film in live action."}
{"id": "2763492", "revid": "339392", "url": "https://it.wikipedia.org/wiki?curid=2763492", "title": "Acquedotto romano ipogeo", "text": ""}
{"id": "2763494", "revid": "383359", "url": "https://it.wikipedia.org/wiki?curid=2763494", "title": "ImageMovers", "text": ""}
{"id": "2763495", "revid": "290023", "url": "https://it.wikipedia.org/wiki?curid=2763495", "title": "Ubaldo Visconti di Gallura", "text": "Biografia.\nEra figlio di Lamberto Visconti di Eldizio e di Elena de Lacon, giudicessa regnante di Gallura, che lo ebbe nel 1207.\nIn base a un patto stipulato nel novembre del 1218 tra il padre Lamberto e Mariano II di Torres, Ubaldo avrebbe dovuto sposare Adelasia di Torres (una delle figlie del giudice turritano). Il matrimonio venne celebrato nel 1219 nella basilica di Saccargia, presso Sassari, e i due sposi erano entrambi dodicenni; immediatamente papa Onorio III, avverso ai pisani, invi\u00f2 il suo cappellano Bartolomeo per annullarlo; la missione del religioso fall\u00ec e questo patto d'alleanza tra la repubblica di Pisa ed il giudicato di Logudoro-Torres venne rispettato.\nNel 1225 Ubaldo II eredit\u00f2 il giudicato di Gallura (deceduta la madre Elena, ultima dei Lacon-Gunale, nel 1218 le subentr\u00f2 suo padre Lamberto) e, nel 1230, quando suo zio Ubaldo I Visconti mori, egli invase anche il giudicato di Cagliari, per assicurare anche in quella zona la continuit\u00e0 dell'influenza della sua famiglia e di Pisa. Quindi, successivamente, esercit\u00f2 la reggenza per Benedetta di Cagliari.\nIl suocero di Ubaldo, Mariano II di Torres, scomparve nel 1232 e gli succedette sotto reggenza il giovanissimo figlio, Barisone III di Torres, il quale presto per\u00f2 mor\u00ec (assassinato) nel 1236, lasciando eredi la moglie di Ubaldo stesso, Adelasia e sua sorella Benedetta. \nGrazie al potere ed influenza di Ubaldo II, la Corona de Logu di Torres, riunita ad Ardara, prefer\u00ec, per\u00f2, eleggere all'unanimit\u00e0 la sola Adelasia come giudicessa che, come \"portatrice di titolo\", condivise il rango con lui.\nNel 1237 papa Gregorio IX invi\u00f2 il suo legato Alessandro di Torres a richiedere il riconoscimento formale del vassallaggio della giudicessa Adelasia alla Santa Sede, cosa che lei subito accett\u00f2; ma suo marito Ubaldo II non fece lo stesso per la Gallura, ribadendo solamente l'antica precedente autorit\u00e0 dell'arcidiocesi di Pisa.\nUbaldo II, privo di eredi ed ultimo della dinastia Lacon, redasse un testamento nel gennaio 1237, secondo il quale suo cugino, Giovanni Visconti, figlio di Ubaldo I, era scelto per succedergli nel giudicato. Ma la moglie Adelasia dopo la sua precoce morte, a causa di improvvise e forti febbri, all'et\u00e0 di 31 anni, nel 1238, si rispos\u00f2 con Enzo di Hohenstaufen (figlio dell'imperatore Federico II) e si assicur\u00f2 il governo di Gallura, mentre ai due nuovi sposi venne assegnato da parte del sovrano il titolo effimero di re e regina di Sardegna. La successione nel giudicato di Gallura di Adelasia ed Enzo fu per\u00f2 soltanto nominale, poich\u00e9 Giovanni Visconti (che sar\u00e0 il padre di Nino Visconti) subentrer\u00e0 effettivamente al defunto cugino.\nEnzo di Svevia continuer\u00e0 impropriamente a usare il titolo di re di Gallura e di Torres fino alla morte nel 1272, nonostante la prigionia e l'annullamento del matrimonio con Adelasia.\nUbaldo Visconti dimorava soprattutto nel palazzo giudicale di Civita (attuale Olbia), ma anche nelle residenze estive di re Baldu e di Balaiana, presso Luogosanto, e di Monteacuto.\nIl giudice fu tumulato, secondo la tradizione, nella cripta della basilica di Nostra Signora di Luogosanto, luogo spesso utilizzato per importanti cerimonie giudicali (vi fu officiata pure l'intronizzazione di Baldo), dove gi\u00e0 riposava la madre."}
{"id": "2763496", "revid": "1305772", "url": "https://it.wikipedia.org/wiki?curid=2763496", "title": "Fontana vecchia", "text": "Con il nome di Fontana vecchia ci si pu\u00f2 riferire alle seguenti fontane::"}
{"id": "2763498", "revid": "184755", "url": "https://it.wikipedia.org/wiki?curid=2763498", "title": "Dartmouth College contro Woodward", "text": "La sentenza della Corte Suprema degli Stati Uniti nel Caso Dartmouth college contro Woodward (1819) \u00e8 una pietra miliare nella storia della giurisprudenza statunitense. Il presidente della Corte suprema all'epoca era John Marshall, ex segretario di Stato (parificabile al nostro Ministro degli Esteri) del presidente degli Stati Uniti John Adams.\nFatti.\nIl Dartmouth College era stato fondato nel 1769 da Eleazar Wheelock come fondazione privata. Il parlamento dello stato del New Hampshire cerc\u00f2 di ottenere il controllo del college modificandone lo statuto in modo del tutto arbitrario per farne una istituzione pubblica e installando un certo William H. Woodward come segretario del consiglio di amministrazione. Daniel Webster, laureato di Dartmouth, sostenne che lo statuto era intoccabile, dato che predatava la fondazione dello stato del New Hampshire e fece causa contro la nomina di William H. Woodward. Il procedimento infine raggiunse la corte suprema.\nSentenza.\nLa decisione, emessa il 2 febbraio 1819, vide Marshall schierarsi in favore del Collegio invalidando l'atto del New Hampshire. Venne quindi garantita una maggior fiducia alle fondazioni private e non ci si limit\u00f2 a ci\u00f2: le stesse societ\u00e0 a responsabilit\u00e0 limitata ebbero maggiori garanzie. Solo il giudice associato Gabriel Duvall espresse il suo dissenso, la decisione fu accolta da una maggioranza, fra gli altri da Bushrod Washington, William Johnson e Henry B. Livingston"}
{"id": "2763502", "revid": "339392", "url": "https://it.wikipedia.org/wiki?curid=2763502", "title": "Fontana Nuova", "text": ""}
{"id": "2763504", "revid": "210951", "url": "https://it.wikipedia.org/wiki?curid=2763504", "title": "Giudice di Gallura", "text": ""}
{"id": "2763505", "revid": "339392", "url": "https://it.wikipedia.org/wiki?curid=2763505", "title": "Giudicati Sardi", "text": ""}
{"id": "2763506", "revid": "180202", "url": "https://it.wikipedia.org/wiki?curid=2763506", "title": "Performance capture", "text": ""}
{"id": "2763509", "revid": "1573940", "url": "https://it.wikipedia.org/wiki?curid=2763509", "title": "Wilkesboro (Carolina del Nord)", "text": "Wilkesboro \u00e8 un comune degli Stati Uniti d'America nella contea di Wilkes nella Carolina del Nord.\nNel censimento del 2000 risultavano esserci 3.159 abitanti. La citt\u00e0 \u00e8 situata lungo la sponda sud del fiume Yadkin. Wilkesboro \u00e8 probabilmente maggiormente conosciuta come sede annuale del \"MerleFest\", il pi\u00f9 grande festival di musica folk e bluegrass negli Stati Uniti.\nMerleFest.\nNel 1988 il chitarrista Doc Watson decise insieme al cantante Bill Young di creare il festival musicale MerleFest. Il festival si tenne nel campus del Wilkes Community College, e il suo nome deriva da quello del figlio di Doc Watson. Il Merlefest \u00e8 diventato il pi\u00f9 grande folk festival di musica bluegrass e negli Stati Uniti, esso riunisce oltre 85.000 appassionati di musica ogni anno. Il festival \u00e8 un'importante risorsa per l'economia della citt\u00e0: ha raccolto oltre 7,3 milioni di dollari per la comunit\u00e0 del Wilkes College."}
{"id": "2763511", "revid": "281944", "url": "https://it.wikipedia.org/wiki?curid=2763511", "title": "Museo Enrico Butti", "text": "Il Museo Enrico Butti \u00e8 una gipsoteca facente parte dei Musei Civici Viggiutesi, a Viggi\u00f9. La collezione comprende 87 modelli in gesso ed alcuni dipinti del viggiutese Enrico Butti (1847-1932), che lo stesso artista don\u00f2 nel 1926 al Comune allo scopo di realizzare la gipsoteca.\nStoria.\nLa decisione del Butti di donare la propria raccolta di gessi al Comune di Viggi\u00f9 risale al 1926, come testimoniato da una lettera autografa dell'artista datata 20 gennaio, cui segue un atto notarile di formalizzazione a data 21 gennaio. La donazione permise di mantenere un patrimonio di gessi del Butti che altrimenti, secondo l'uso dell'artista, sarebbero stati distrutti.\nL'edificio della gipsoteca venne costruito appositamente e la disposizione delle opere fu originariamente studiata dallo stesso Butti, forse nel 1927.\nCon un'altra lettera autografa datata 16 giugno 1931, il Butti ribadisce la volont\u00e0 di lasciare la gipsoteca in eredit\u00e0 alla comunit\u00e0 di Viggi\u00f9, con l'esplicita condizione che si mantenga l'ordinamento da lui predisposto. Una prima catalogazione delle opere, per quanto sommaria, \u00e8 dell'Accetti e risale al 1938: \u00e8 possibile che gi\u00e0 in quell'occasione siano sopravvenuti mutamenti nella dislocazione delle sculture.\nNel 1964 all'edificio viene aggiunta una sala, che ospitava \"Il minatore\", i rilievi del monumento a Verdi ed altri lavori. Nel 1975, una ristrutturazione complessiva dell'edificio ha determinato un ulteriore riallestimento della raccolta. L'ultimo intervento avvenuto negli anni 2002-2004 ha visto un adeguamento funzionale degli ambienti e un'opera di risanamento delle strutture con particolare attenzione ai gessi che sono stati puliti e restaurati. Sono inoltre state allestite tre nuove sale dedicate ai gessi utilizzati per la realizzazione del monumento a Giuseppe Verdi a Milano e, al piano superiore, sono stati esposti i dipinti del maestro ed alcuni bozzetti in gesso."}
{"id": "2763512", "revid": "1924342", "url": "https://it.wikipedia.org/wiki?curid=2763512", "title": "Discografia di Monika Brodka", "text": "Questa pagina contiene la discografia della cantante pop e soul polacca Monika Brodka, vincitrice dell'edizione del 2003 del talent show \"Pop Idol\"."}
{"id": "2763519", "revid": "1149807", "url": "https://it.wikipedia.org/wiki?curid=2763519", "title": "Mitsuki Saiga", "text": ""}
{"id": "2763520", "revid": "767487", "url": "https://it.wikipedia.org/wiki?curid=2763520", "title": "Hachik\u014d Monogatari", "text": " \u00e8 un film del 1987 diretto da Seijir\u014d K\u014dyama.\nLa pellicola racconta la vera storia del cane Hachik\u014d, che dalla morte del padrone, nel 1925, ne attese invano il ritorno alla stazione di Shibuya per dieci anni, fino alla propria morte avvenuta nel 1935.\nTrama.\nIl 10 novembre 1923 a \u014cdate, nella prefettura di Akita, in Giappone, Aka, cagna di razza Akita Inu, d\u00e0 alla luce diversi cuccioli. Uno di questi viene inviato per treno da Mase all'amico Hidesabur\u014d Ueno, docente all'Universit\u00e0 Imperiale di Tokyo, conoscendone l'amore per i cani. Inizialmente il professor Ueno e la moglie Shizuko non intendono tenere il cane, a causa, soprattutto, del dolore ancore forte cagionato dalla recente morte del precedente cane di casa, Gonsuke. In seguito, per\u00f2, visto anche l'entusiasmo della figlia Chizuko, decidono di adottare il piccolo akita, che viene chiamato dal professore \"Hachi\", in quanto la sua forma, con le zampe ben piantate a terra, ricorda il numero otto in caratteri giapponesi (\u516b, \"hachi\").\nNonostante lo scarso entusiasmo dei domestici Ogata e Oyoshi, il piccolo Hachi cresce felice, instaurando un forte legame con il professor Ueno. I due compiono lunghe passeggiate all'aperto e il padrone, addirittura, porta il cane nella vasca da bagno per lavarlo insieme a lui, oltre a dormirci assieme nelle notti di maltempo, quando preferisce non far rimanere Hachi nella cuccia all'esterno. Ma, soprattutto, Hachi accompagna ogni mattina il professore alla stazione di Shibuya, dove l'uomo prende il treno per andare al lavoro; ogni sera, poi, Hachi fa ritorno alla stazione, in attesa del padrone.\nIl 21 maggio 1925, il professor Ueno \u00e8 stroncato da un'emorragia cerebrale durante una lezione. Hachi assiste al rientro della salma e al funerale, ma nei giorni seguenti torna alla stazione attendendo, invano, il ritorno del padrone.\nNel frattempo Shizuko, la vedova del professore, decide di vendere la casa e di trasferirsi presso la figlia Chizuko, tempo prima sposatasi con il fidanzato Tsumoru. Chizuko non se la sente per\u00f2 di prendere anche Hachi, perch\u00e9 le genererebbe il doloroso ricordo del padre. Il cane viene quindi affidato a degli zii di Shizuko, che tuttavia lo tengono incatenato: la cattiva condizione in cui \u00e8 mantenuto e la forte nostalgia del professor Ueno spingono Hachi a fuggire e a tornare alla vecchia casa degli Ueno, ormai venduta a un'altra famiglia.\nKiku, vicino di casa e grande amico del professor Ueno, decide allora di tenere Hachi, ma anche lui muore a breve, stroncato da un infarto. Il cane, nel frattempo, non ha mai smesso di andare ogni sera alla stazione di Shibuya. Rimasto ora senza nessuno che possa accudirlo, viene sfamato da Tome e dalla moglie, che gestiscono un chiosco davanti alla stazione.\nPassa il tempo e un giornalista, venuto a sapere di Hachi (che sar\u00e0 da allora chiamato con il diminutivo \"Hachik\u014d\"), decide di pubblicarne la storia. Shizuko, letto il giornale, si precipita a Shibuya per riprendere con s\u00e9 il cane, dopo che nel frattempo si era trasferita da dei parenti. Hachi, per\u00f2, scappa nuovamente, tornando alla stazione di Shibuya. Qui rimane, nutrito da Tome e dalla moglie, fino alla propria morte, l'8 marzo 1935.\nAccoglienza.\nIl film ottenne un grande successo in Giappone, dove si classific\u00f2 al primo posto al botteghino nel 1987, incassando l'equivalente di 60 milioni di dollari statunitensi e divenendo uno dei pi\u00f9 grandi successi cinematografici della storia della relativa casa produttrice, la Shochiku, e del cinema giapponese in assoluto.\nRiconoscimenti.\n\"Hachik\u014d monogatari\" si aggiudic\u00f2 nel 1988 il premio per il miglior lungometraggio ai Genesis Awards e quello per la miglior direzione artistica (a Yoshinobu Nishioka) al Mainichi Film Award. Ottenne anche quattro \"nomination\" agli Awards of the Japanese Academy come miglior film, miglior sceneggiatura, miglior direzione artistica e miglior colonna sonora.\nRemake.\nNel 2009 \u00e8 uscito il remake di \"Hachik\u014d monogatari\", \"Hachiko - Il tuo migliore amico\", regia di Lasse Hallstr\u00f6m, con Richard Gere e Joan Allen."}
{"id": "2763521", "revid": "422900", "url": "https://it.wikipedia.org/wiki?curid=2763521", "title": "Saiga Mitsuki", "text": ""}
{"id": "2763523", "revid": "1524446", "url": "https://it.wikipedia.org/wiki?curid=2763523", "title": "Derby di Edimburgo", "text": "Il derby di Edimburgo \u00e8 il nome dato alla sfida calcistica tra gli Hearts e l'Hibernian, le due principali squadre di Edimburgo. I due club hanno un'antica rivalit\u00e0, essendo entrambi nati a cavallo del 1870.\nIl primo incontro ufficiale tra le due squadre risale al 29 settembre 1877 e termin\u00f2 con il punteggio di 0-0, mentre l'ultimo si \u00e8 disputato il 12 settembre 2021 e si \u00e8 concluso anch'esso per 0-0.\nHearts e Hibernian si sono affrontati anche in due finali di Scottish Cup, nel 1895 e nel 2012: entrambi gli incontri sono stati vinti dagli Hearts (3-1 e 5-1).\nSquadre.\nHearts.\nL'Heart of Midlothian, noto anche come Hearts, \u00e8 il pi\u00f9 antico club di Edimburgo, essendo nato nel 1874, un anno prima dell'Hibernian. All'inizio il club rappresentava la parte protestante della citt\u00e0, ma da molti anni l'identificazione con il club avviene per motivi geografici e non pi\u00f9 religiosi. Il colore simbolo \u00e8 il granata (\"Maroons\"), che riporta al soprannome della squadra.\nL'Heart of Midlothian \u00e8 il quarto club scozzese per numero di trofei, avendo conquistato quattro Scottish Premiership, otto Scottish Cup e quattro Scottish League Cup.\nHibernian.\nL'Hibernian, noto anche come Hibs, \u00e8 il secondo club di Edimburgo per ordine di fondazione, essendo nato nel 1875, un anno dopo l'Heart of Midlothian. All'inizio il club rappresentava la parte cattolica della citt\u00e0, ma da molti anni l'identificazione con il club avviene per motivi geografici e non pi\u00f9 religiosi. I colori simbolo sono il bianco ed il verde, che richiamano la tradizione irlandese.\nL'Hibernian \u00e8 il quinto club scozzese per numero di trofei, avendo conquistato quattro Scottish Premiership, tre Scottish Cup e tre Scottish League Cup.\nPartite.\nAl 1\u00b0 febbraio 2022 le due squadre si sono affrontate per 328 volte in competizioni ufficiali. Gli Hearts attualmente detengono il record di vittorie con 144, contro le 86 dell'Hibernian, mentre sono stati 98 i pareggi.\nLa miglior vittoria degli Hearts \u00e8 un 8-3 del 21 settembre 1935, che rappresenta anche la partita con pi\u00f9 gol tra le due squadre, mentre per l'Hibernian \u00e8 un 7-0 del 1\u00ba gennaio 1973.\nLa seguente tabella contiene tutti i dati riguardanti gli scontri diretti tra le due squadre in partite ufficiali ."}
{"id": "2763525", "revid": "729019", "url": "https://it.wikipedia.org/wiki?curid=2763525", "title": "Ezio Galon", "text": "Biografia.\nGalon crebbe rugbisticamente nella squadra principale della sua citt\u00e0, il Benetton, con la quale fece il suo esordio nel professionismo.\nA 23 anni, nel 2000, si trasfer\u00ec in Francia, forte di una versatilit\u00e0 che lo porta a poter essere utilizzato oltrech\u00e9 estremo, suo ruolo d'elezione, anche come ala o centro.\nNelle cinque stagioni francesi milit\u00f2 nel nel 2000-01, a dal 2001 al 2004 (vincendo due Coppe di Francia consecutive nel 2002 e nel 2003) e infine nel nel 2004-05.\nNel frattempo, gi\u00e0 dal 2001 Galon era entrato nel giro della Nazionale, chiamato dall'allora C.T. Brad Johnstone per l'edizione di quell'anno del Sei Nazioni.\nSotto la conduzione tecnica del nuovo C.T. John Kirwan non fu mai convocato.\nNel 2005 Galon torn\u00f2 in Italia ingaggiato dal e ritrov\u00f2 anche la Nazionale: il C.T. Pierre Berbizier, subentrato a Kirwan, lo convoc\u00f2 per i \"test\" di fine anno, poi per il Sei Nazioni 2006 e per le qualificazioni alla , alla quale prese poi parte.\nAnche il nuovo tecnico della Nazionale Nick Mallett conferm\u00f2 a Galon; nel Sei Nazioni 2008 disput\u00f2 tutti e cinque gli incontri, che si rivelarono essere poi gli ultimi in azzurro: la diciannovesima e finale presenza fu a Roma contro la il 15 marzo.\nNell'estate di quello stesso anno Galon torn\u00f2 al , il club delle sue origini, con il quale vinse il titolo italiano al termine della sua prima stagione al club, scudetto bissato l'anno successivo prima che Treviso lasciasse il campionato italiano per entrare nella Celtic League, in cui Galon rimase per ulteriori due stagioni fino al 2012.\nGli ultimi due anni di carriera professionistica di Galon furono al , in Eccellenza.\nDopo il ritiro nel 2014 \u00e8 divenuto assistente allenatore del club."}
{"id": "2763527", "revid": "1869172", "url": "https://it.wikipedia.org/wiki?curid=2763527", "title": "Adamo di Fulda", "text": "Monaco benedettino, insegn\u00f2 all'Universit\u00e0 di Wittenberg."}
{"id": "2763537", "revid": "729019", "url": "https://it.wikipedia.org/wiki?curid=2763537", "title": "Alfredo De Luca", "text": "Biografia.\nNacque a Roma il 9 agosto 1909, vivendo poi a Casa Lauro, un quartiere di Ischia. Nell'ottobre del 1929 fu arruolato nella Regia Aeronautica, venendo ammesso a frequentare la Regia Accademia Aeronautica di Caserta, uscendone con il grado si sottotenente in servizio permanente effettivo due anni dopo. Promosso tenente nel 1933, fu inviato a frequentare il corso di addestramento presso la Scuola caccia, passando poi in servizio presso il 7\u00ba Gruppo Autonomo Caccia Terrestre. Dal gennaio 1934 fu trasferito al 5\u00ba Stormo Assalto, e poi dal 1 giugno 1935 al 9\u00ba Stormo Bombardamento Terrestre di stanza all'Aeroporto di Ciampino ed equipaggiato con i bombardieri trimotori Savoia-Marchetti S.M.81 Pipistrello. Con lo scoppio della guerra d'Etiopia fu inviato, a domanda, presso l'Aeronautica dell'Africa orientale. Partito il 2 dicembre 1935 da Napoli, arriv\u00f2 a Massaua il 16 dello stesso mese, assegnato alla 13\u00aa Squadriglia, 26\u00ba Gruppo. Cadde in combattimento il 13 agosto del 1936, e per onorarne il coraggio gli fu assegnata la medaglia d'oro al valor militare alla memoria.\nMemoria.\nAd Alfredo De Luca \u00e8 intitolata una via a Roma, zona Torre Maura, una via a Ischia ed una a Castellammare di Stabia (NA)."}
{"id": "2763542", "revid": "198277", "url": "https://it.wikipedia.org/wiki?curid=2763542", "title": "Giuseppe Recagno", "text": "Carriera.\nCresciuto nelle giovanili della , esordisce in prima squadra con i blucerchiati nella stagione 1956-1957, quando disputa 2 partite in massima serie. Nella stagione successiva le presenze salgono a 20, con 5 reti all'attivo, fra cui quelle decisive per i successi su e Juventus, cos\u00ec come nell'annata 1958-1959 (su 19 presenze).\nNelle due stagioni successive, \"chiuso\" da Lennart Skoglund, scende in campo pi\u00f9 raramente (14 presenze in due campionati), riuscendo a realizzare ancora 4 reti.\nNell'estate 1961 si trasferisce al Brescia in Serie B, dove disputa due stagioni da titolare andando a segno in 10 occasioni. Passa quindi alla Pro Patria, sempre fra i cadetti, dove resta fino al 1966, anno della retrocessione dei \"tigrotti\" in Serie C, per poi tornare in Liguria e chiudere la carriera nelle file di Rapallo e Varazze.\nIn carriera ha totalizzato complessivamente 55 presenze e 14 reti in Serie A e 125 presenze e 13 reti in Serie B."}
{"id": "2763544", "revid": "474175", "url": "https://it.wikipedia.org/wiki?curid=2763544", "title": "Grimaud", "text": "Grimaud \u00e8 un comune francese di 4.381 abitanti situato nel dipartimento del Varo della regione della Provenza-Alpi-Costa Azzurra.\nGeografia.\nGrimaud sorge alle pendici meridionali del massiccio dei Maures, su un colle che domina la pianura alluvionale della Giscle ed il golfo di Saint-Tropez."}
{"id": "2763545", "revid": "248115", "url": "https://it.wikipedia.org/wiki?curid=2763545", "title": "Endoergonico", "text": ""}
{"id": "2763552", "revid": "1696163", "url": "https://it.wikipedia.org/wiki?curid=2763552", "title": "Lamberto Visconti di Eldizio", "text": "Biografia.\nLamberto era uno dei membri della nobile famiglia dei Visconti di Pisa e il primo di questa dinastia a governare in Sardegna, egli insedi\u00f2 stabilmente la sua famiglia sull'isola, dove rimase protagonista per circa un secolo.\nSuo nonno, Alberto Visconti di Pisa, fu patrizio della citt\u00e0 toscana, carica che assunse anche suo padre Eldizio Visconti di Pisa, il quale divenne poi anche console (1184-1185). Lamberto e suo fratello Ubaldo Visconti di Eldizio ricoprirono anch'essi la carica di patrizi e poi quella di podest\u00e0. La nonna di Lamberto fu Aligarda, mentre sua madre era una figlia del giudice Torchitorio III di Cagliari (quindi Lamberto poteva vantare degli eventuali diritti anche su questo regno).\nElena, giovane erede del giudicato di Gallura e ultima dei Lacon-Gunale, scelse di sua spontanea volont\u00e0 di sposare Lamberto, nonostante papa Innocenzo III, di cui il territorio era vassallo, avesse organizzato un matrimonio con un suo parente.\nNel 1209 il giudice Comita III di Torres invase la Gallura, occup\u00f2 Civita e per breve tempo spadroneggi\u00f2 sul giudicato, ma presto Lamberto e i suoi alleati pisani lo scacciarono. Tra il 1210 e il 1215, con un maggiore supporto da parte della repubblica di Pisa, Lamberto attacc\u00f2 il Logudoro e l'Arborea. Poi nel 1215, approfittando della debolezza di Benedetta di Cagliari, raccolse una vasta flotta e sbarc\u00f2 un esercito a Cagliari, dove occup\u00f2 la collina che dominava la citt\u00e0 e la fortific\u00f2. Quindi lasci\u00f2 al fratello Ubaldo il compito di conquistare il resto del regno.\nNel 1220 Lamberto, dopo la morte del giudice Torchitorio IV di Cagliari, combin\u00f2 il matrimonio con la sua vedova, Benedetta, tramite suo fratello Ubaldo. In questa maniera i due fratelli giunsero a dominare met\u00e0 della Sardegna, perch\u00e9 mentre ormai Lamberto dominava da solo la Gallura, in seguito alla morte della moglie Elena (1218), Ubaldo ormai controllava anche il giudicato cagliaritano.\nDopo la sua morte, avvenuta nel 1225, gli successe il figlio Ubaldo II, coniugato con Adelasia di Torres."}
{"id": "2763553", "revid": "110157", "url": "https://it.wikipedia.org/wiki?curid=2763553", "title": "Chiesa di Santa Maria dei Martiri", "text": "La chiesa di Santa Maria dei Martiri \u00e8 la chiesa madre di Martignano in provincia di Lecce.\nLa sua edificazione risale alla prima met\u00e0 del XVI secolo e originariamente si presentava a pianta rettangolare, priva di aperture laterali e munita di un solo altare, quello maggiore. Esigenze di culto determinarono, nel corso dei secoli successivi, nuove fasi costruttive che hanno portato alla configurazione planimetrica attuale. \nArchitettura.\nEsterno.\nLa facciata si presenta molto semplice, sormontata da una cuspide triangolare e impreziosita da archetti pensili a forma di conchiglia, tipicamente cinquecenteschi, che definiscono il contorno della chiesa anche sui lati.\nIl portale d'ingresso conserva l'aspetto originario, caratterizzato da quei motivi decorativi rinascimentali che nel Salento furono presto superati dall'esplosione del Barocco e ospita sull'architrave un'incisione in latino con la data del 1541.\nSul fianco sinistro della chiesa si trovano le due torri, dell'orologio e campanaria: la prima risale alla fine del XVIII secolo, la seconda, invece, fu realizzata da maestranze locali tra il 1681 e il 1694. \nInterno.\nL'interno dell'edificio si presenta molto ricco, soprattutto se confrontato alla sobriet\u00e0 esterna. Sulla porta maggiore \u00e8 collocata una grande tela raffigurante San Carlo Borromeo e San Martiniano Eremita, dipinta nel 1615, riferibile al pittore neretino Donato Antonio D'Orlando.\nAttraverso un'ampia arcata, si accede al \"cappellone della Madonna del Rosario\", dominato dall'omonimo altare, opera dello scultore ed architetto leccese Giuseppe Cino. L'altare, scolpito tra il 1704 e il 1705 nella navata, fu spostato, per motivi di spazio, nell'attuale cappellone, appositamente costruito tra il 1787 e il 1788. Il compito fu affidato allo scultore Emanuele Orfano, che intagli\u00f2 anche la mensa e la ricca cornice in pietra leccese entro la quale \u00e8 incastonata la tela della titolare. Quest'ultima, dipinta tra il 1788 e il 1789, \u00e8 opera autografa di Oronzo Tiso.\nNel braccio sinistro del transetto si apre il \"cappellone di San Nicola\" in cui \u00e8 collocato l'omonimo altare, costruito nel 1701. Nella nicchia centrale \u00e8 posta la statua di San Nicola, antico protettore del paese, attribuita a Giuseppe Cino.\nSempre al Cino si deve la realizzazione, nel 1704, dell'altare maggiore, rimaneggiato poi, alla fine del Settecento, da Emanuele Orfano che rifece il paliotto e il tabernacolo.\nSul lato destro della navata, si trova il \"cappellone del Corpo di Cristo\", che ospita l'altare dell'Immacolata, realizzato tra il 1702 e il 1703 dal magliese Tommaso Giannotta, e l'altare che d\u00e0 il nome alla cappella, il cui tabernacolo \u00e8 opera di Giuseppe Cino e proviene dall'altare maggiore, da cui fu rimosso nel 1791.\nIl \"cappellone di San Pantaleone\", costruito nel 1769, accoglie l'altare del santo e fu realizzato, anch'esso dal Cino, nel 1706. La tela al centro raffigura il \"martirio di San Pantaleone\" e fu dipinta nel 1815 dal pittore leccese Pasquale Grassi. \nIl pavimento musivo, opera del 1876 dei fratelli Peluso di Tricase, autori di analoghi pavimenti musivi in diverse chiese e palazzi della provincia, riproduce, nel disegno, i soffitti a cassettoni del duomo e della chiesa di San Giovanni Evangelista a Lecce e della cattedrale di Otranto."}
{"id": "2763554", "revid": "339392", "url": "https://it.wikipedia.org/wiki?curid=2763554", "title": "Patito feo", "text": ""}
{"id": "2763556", "revid": "2009872", "url": "https://it.wikipedia.org/wiki?curid=2763556", "title": "San Salvo Marina", "text": "San Salvo Marina \u00e8 una frazione di San Salvo, cittadina della provincia di Chieti.\nL'abitato si sviluppa tra la Strada statale 16 Adriatica ed il mare ed \u00e8 raggiungibile dallo svincolo autostradale di Vasto Sud-Montenero di Bisaccia-San Salvo dell'Autostrada Adriatica, dalla Strada Statale 650 di Fondovalle Trigno e dalla Stazione di Vasto-San Salvo.\nSan Salvo Marina \u00e8 un centro turistico-balneare del tratto sud della costa della provincia di Chieti, il pi\u00f9 meridionale della riviera abruzzese, che da diversi anni detiene la Bandiera Blu conferitagli dalla FEE.\nMonumenti e luoghi d'interesse.\nChiesa Parrocchiale della Resurrezione di Nostro Signore Ges\u00f9 Cristo.\nLa chiesa principale della Marina, sorge tra via Magellano e via Maristella, in posizione baricentrica rispetto alla frazione. Costruita nel 1979 partendo dal progetto del 1975 di don Luigi Smargiassi che simbolicamente benedisse una prima pietra raccolta dal vicino fiume Treste, la chiesa sostituisce la precedente della Madonna di Fatima, ancora esistente, primo luogo di culto di San Salvo Marina. La chiesa ha impianto circolare, caratterizzato dalla cuspide centrale, che funge anche da campanile, che si innalza dal tetto, visibile a km di distanza. L'interno \u00e8 a navata unica centrale, con rappresentazioni allegoriche.\nChiesa della Madonna di Fatima.\nPiccola chiesa situata in Contrada Stazione, poco distante dal lungomare, \u00e8 stata costruita negli anni '60 per volere del Cappuccino Alberto Mileno di Vasto, fondatore dell'Istituto \"San Francesco d'Assisi\" a Vasto Matina, che si prodig\u00f2 insieme alla popolazione raccogliendo i fondi per la sua costruzione. Dal 1973 ospit\u00f2 Parrocchia di San Salvo Marina, che venne creata in quell'anno, fino al completamento della nuova Chiesa della Resurrezione. L'edificio si presenta assi semplice, rivestito in mattoni a vista, con il piccolo campanile centrale a vela, due panchine ai lati dell'ingresso dell'unico portale; il presbiterio della navata unica \u00e8 piccolo, con tabernacolo decorato dall'immagine di Ges\u00f9 con un'iscrizione, e due statue del Sacro Cuore e della Madonna di Fatima.\nEconomia.\nL'attivit\u00e0 economica prevalente di San Salvo Marina \u00e8 il turismo. Il turismo altoborghese inizi\u00f2 nel primo Novecento, quando la Marina era pressoch\u00e9 disabitata, e solo alcune abitazioni esistevano presso la frazione di Vasto Marina. Il turismo popolare estivo inizi\u00f2 negli anni 70 con l'edificazione delle prime case per gli operai della vicina e sviluppata zona industriale, e solo dagli anni 90 la Marina ha raggiunto un degno traguardo, con la costruzione di alberghi e un porticciolo turistico nella parte sud del litorale. \nSan Salvo \u00e8 l'ultimo traguardo della costa dei trabocchi, al confine col Molise; ivi \u00e8 stata gi\u00e0 in parte realizzata il tratto locale della Ciclovia Adriatica.\nLa Marina costeggia la SS16 Adriatica ed \u00e8 collegata tramite la Trignina alla zona industriale."}
{"id": "2763558", "revid": "29398946", "url": "https://it.wikipedia.org/wiki?curid=2763558", "title": "Zerubbabel", "text": ""}
{"id": "2763559", "revid": "599013", "url": "https://it.wikipedia.org/wiki?curid=2763559", "title": "3\u00aa Brigata meccanizzata &quot;Goito&quot;", "text": "La 3\u00aa Brigata meccanizzata \"Goito\" \u00e8 stata una Grande Unit\u00e0 dell'Esercito italiano.\nStoria.\nLa 3\u00aa Brigata meccanizzata \u201cGoito\u201d fu creata in seguito alla ristrutturazione dell'Esercito italiano il 21 ottobre 1975 e fu incorporata nella Divisione corazzata \"Centauro\" del 3\u00ba Corpo d'Armata di Milano che inquadrava anche la Brigata meccanizzata \"Legnano\" e la 31\u00aa Brigata corazzata \u201cCurtatone\u201d.\nLa \"Goito\" aveva una forza di 4.760 uomini (272 ufficiali, 630 sottufficiali e 3.858 uomini di truppa) e prendeva il nome in onore della battaglia di Goito combattuta il 30 maggio 1848, durante la prima guerra di indipendenza. La \"Goito\" stanziava con tutti i suoi reparti in Lombardia e Piemonte, a Milano aveva il suo Quartier Generale, Novara, Vercelli, Torino, Solbiate Olona e Monza. La \u201cGoito\u201d ha partecipato con il 10\u00ba Battaglione Bersaglieri \"Bezzecca\" all'operazione di pace in Libano nel 1983-1984 durante la missione ITALCON \"Libano 2\", ove i suoi bersaglieri hanno avuto anche il compito di proteggere la popolazione civile palestinese asserragliata nel campo di Chatila a Beirut.\n3\u00aa Brigata bersaglieri \"Goito\".\nIl 1\u00ba novembre 1986 a seguito dell'abolizione del livello divisionale nelle unit\u00e0 dell'Esercito Italiano, la Divisione corazzata \"Centauro\" venne sciolta e una delle sue brigate, la 31\u00aa Brigata corazzata \u201cCurtatone\u201d di Novara venne trasformata in 31\u00aa Brigata corazzata \u201cCentauro\u201d; la 3\u00aa Brigata meccanizzata \u201cGoito\u201d divent\u00f2 autonoma passando alle dirette dipendenze del Comando 3\u00ba Corpo d'armata cambiando la sua denominazione in 3\u00aa Brigata bersaglieri \"Goito\".\nNel 1991 la Brigata \u201cGoito\u201d venne sciolta.\nI reparti.\n(*) Nel marzo del 1991 si fonde con due plotoni della Compagnia controcarri \"Legnano\" nella sede di Milano, caserma \"Goffredo Mameli\".\n(**) Negli ultimi anni ottanta la Compagnia genio denominata guastatori \"Goito\" \u00e8 stata di stanza a Solbiate Olona, caserma \"Ugo Mara\".\n(***) Nei primi anni novanta viene trasferito nella sede di Novara, caserma \"Cavalli\" alle dipendenze della Brigata corazzata \"Centauro\"."}
{"id": "2763561", "revid": "297745", "url": "https://it.wikipedia.org/wiki?curid=2763561", "title": "Pietro Vecchia", "text": ""}
{"id": "2763569", "revid": "124123", "url": "https://it.wikipedia.org/wiki?curid=2763569", "title": "Zekky\u014d", "text": ""}
{"id": "2763577", "revid": "767487", "url": "https://it.wikipedia.org/wiki?curid=2763577", "title": "Euskaltel-Euskadi 2008", "text": "Questa voce raccoglie le informazioni riguardanti la Euskaltel-Euskadi nelle competizioni ufficiali della stagione 2008.\nStagione.\nLa squadra ciclistica spagnola Euskaltel-Euskadi partecip\u00f2, nella stagione 2008, all'UCI ProTour, giungendo settima nella classifica finale a squadre. A livello individuale arriv\u00f2 una vittoria nel circuito Pro e sei in quello Continental.\nClassifiche UCI.\nUCI ProTour.\nPiazzamenti dei corridori dell'Euskaltel-Euskadi nella classifica individuale UCI ProTour 2008.\nSquadra.\nLa squadra Euskaltel-Euskadi chiuse in settima posizione con 160 punti."}
{"id": "2763584", "revid": "109150113", "url": "https://it.wikipedia.org/wiki?curid=2763584", "title": "De Luca", "text": ""}
{"id": "2763586", "revid": "1543377", "url": "https://it.wikipedia.org/wiki?curid=2763586", "title": "Black Bird", "text": " \u00e8 un manga giapponese scritto e illustrato da Kanoko Sakurak\u014dji, pubblicato in Italia dalla Star Comics. \u00c8 stato serializzato dalla Shogakukan sulla rivista \"Betsucomi\" dal 2007.\nTratta la vita di una liceale che ha il potere di vedere esseri soprannaturali. \"Black Bird\" ha ricevuto nel 2009 lo Shogakukan Manga Award per gli shojo manga. La serie \u00e8 stata adattata in un Drama-CD.\nTrama.\nEsiste un mondo magico strettamente legato al nostro, ma solo poche persone sono in grado di vederlo. Misao Harada \u00e8 una di queste, ed \u00e8 l'unica che possiede la capacit\u00e0 di rendere pi\u00f9 forti o immortali i demoni. Lei \u00e8 infatti la ragazza Senka, tuttavia decide di ignorare il suo potere e vivere la vita di una normale studentessa delle superiori.\nIl giorno del suo sedicesimo compleanno Misao viene attaccata da un demone e il suo amico d'infanzia, Kyo, interviene subito per salvarla rivelandosi il capoclan dei demoni Tengu. Da quel giorno Misao comincia ad essere perseguitata dai demoni che per diventare immortali la vogliono divorare. Kyo, innamorato di lei, la vuole invece sposare per proteggerla, stare con lei e per dare prosperit\u00e0 al suo clan. Infatti se un demone bevesse il sangue della ragazza acquisterebbe forza, se la sposasse donerebbe prosperit\u00e0 al proprio clan e se la divorasse diventerebbe immortale. Cos\u00ec per Misao si prospetta una dura lotta per la sopravvivenza insieme a Kyo e ai suoi otto servitori, continuamente braccati da orde di demoni che non desiderano altro che il potere della ragazza."}
{"id": "2763589", "revid": "297745", "url": "https://it.wikipedia.org/wiki?curid=2763589", "title": "Casa Candia", "text": ""}
{"id": "2763595", "revid": "287204", "url": "https://it.wikipedia.org/wiki?curid=2763595", "title": "Sarti", "text": ""}
{"id": "2763612", "revid": "1654832", "url": "https://it.wikipedia.org/wiki?curid=2763612", "title": "Gilberto Idonea", "text": "Biografia.\nIl suo debutto cinematografico \u00e8 avvenuto nel 1978 nel film \"Turi e i paladini\". Ha al suo attivo parecchi film, tra cui \"Mal\u00e8na\" di Giuseppe Tornatore, \"La donna del treno\" di Carlo Lizzani e \"Il consiglio d'Egitto\" di Emidio Greco. In televisione ha recitato in diverse serie, tra cui \"La piovra 8 - Lo scandalo\", mentre \u00e8 stato coprotagonista ne \"La piovra 10\" nel ruolo dell'avvocato Rittone.\nProtagonista, nel ruolo di don Vittorio, nell'ultimo film di Franco Diaferia \"In nome di Maria\", che prende spunto dalla storia della bambina bielorussa sequestrata dai genitori di Cogoleto.\nNel 70\u00ba anniversario della scomparsa dell'attore Angelo Musco, ha presentato un spettacolo in omaggio al grande comico catanese dal titolo \"One Man Show\" che partendo dal Teatro Massimo Vincenzo Bellini di Catania \u00e8 stato poi presentato anche in diversi teatri americani. A un anno dal debutto nel suo \"One Man Show\" \u00e8 tornato il 9 novembre al Bellini con \"La finestra\", un lavoro di impegno civile scritto dai giornalisti palermitani Felice Cavallaro e Filippo D'Arpa.\nHa girato in Crimea la fiction russa prodotta da Star Media \"Anna German\" con la regia di Waldemar Krzystek.\nNel 2009 \u00e8 uno dei comici fissi del programma \"Insieme\", trasmesso su Antenna Sicilia.\nMuore il 5 ottobre 2018 per arresto cardiaco mentre si trovava nella sua casa a Catania."}
{"id": "2763617", "revid": "125708828", "url": "https://it.wikipedia.org/wiki?curid=2763617", "title": "Migliarino Pisano", "text": "Migliarino Pisano \u00e8 una frazione del comune italiano di Vecchiano, nella provincia di Pisa, in Toscana, percorsa dalla Via Aurelia.\nGeografia fisica.\nBuona parte del suo territorio \u00e8 occupato dal Parco di Migliarino, San Rossore, Massaciuccoli, in particolare l'omonima tenuta. Sono presenti inoltre vaste aree agricole, grazie alla vicinanza del Lago di Massaciuccoli e del fiume Serchio.\nStoria.\nMigliarino Pisano, per molti secoli, fu feudo della famiglia Orlandi di Pisa.\nAlluvione del 2009.\nL'area \u00e8 balzata sulle cronache nazionali alla fine del 2009. A causa delle frequenti piogge, l'esondazione del Serchio aveva provocato l'allagamento di parte della localit\u00e0 di Migliarino (in particolare la zona detta Malaventre e tutta l'area industriale-artigianale), arrecando seri danni alle attivit\u00e0 produttive presenti. La stessa Via Aurelia, sommersa dall'acqua, era stata interdetta al traffico assieme all'autostrada A11.\nSociet\u00e0.\nLa \"Pubblica Assistenza Societ\u00e0 Riunite in Pisa\" \u00e8 presente con una Sezione della sua Associazione, fornendo numerosi servizi alla cittadinanza.\nInfrastrutture e trasporti.\nLa localit\u00e0 \u00e8 un importante snodo viario, in quanto raccordo tra le autostrade A11 e A12 e sede del casello autostradale di Pisa Nord."}
{"id": "2763623", "revid": "729019", "url": "https://it.wikipedia.org/wiki?curid=2763623", "title": "Costanzo Ebat", "text": "Biografia.\nNacque a Livorno il 4 maggio 1911 figlio di Giovanni e da Carlotta Lazzerini. Dopo aver conseguito il diploma presso l'Istituto nautico della sua citt\u00e0 natale si arruol\u00f2 nel Regio Esercito iniziando a frequentare la Regia Accademia Militare di Artiglieria e Genio di Torino da cui usc\u00ec con il grado di sottotenente in servizio permanente effettivo, assegnato all'arma di artiglieria. Dopo aver frequentato il corso preso la Scuola di applicazione d'arma, venne promosso tenente nel 1933 e assegnato in servizio al gruppo artiglieria contraerea del reggimento misto di artiglieria della Sardegna. Nel maggio 1935, in vista dello scoppio della guerra d'Etiopia, part\u00ec per raggiungere l'Eritrea in forza alla 30\u00aa Divisione fanteria \"Sabauda\", partecipando alle operazioni belliche come addetto all'ufficio informazioni della divisione. Decorato con una Croce di guerra al valor militare ritorn\u00f2 in Patria nel 1938, assegnato al 23\u00ba Reggimento divisionale, passando poi al 34\u00b0, venendo promosso capitano nel gennaio 1940. Dal dicembre dello stesso anno, all'aprile 1942 frequent\u00f2 il 70\u00ba Corso della Scuola di guerra dell'esercito, fu mandato in Albania in servizio di Stato maggiore dapprima presso l'Intendenza e poi, dal febbraio 1943, nel locale Comando Superiore FF.AA. con il grado di maggiore. Alla data dell'armistizio dell'8 settembre 1943 si trovava occasionalmente nella Capitale.\nSi aggreg\u00f2 al Fronte Militare Clandestino guidato da Giuseppe Cordero Lanza di Montezemolo facendo parte della \"Banda \"Napoli\"\" col nome di battaglia di \"Costanzo\", partecipando alla lotta di resistenza a Roma e nel Lazio con compiti di rilevamento delle postazioni difensive tedesche specialmente nella zona di Civitavecchia. Pass\u00f2 poi con il colonnello Salvati nella \"Banda \"Billi\"\", una formazione del gruppo condotto da Lazzaro Dessy che, con la sua scomparsa, pass\u00f2 al comando di Ebat.\nVenne catturato a Roma dai fascisti, a seguito di una delazione, tra il 28 e il 30 marzo 1944. Arrestato e tradotto nel carcere di Via Tasso, venne pi\u00f9 volte torturato e trasferito nel carcere di Regina Coeli. Processato il 9 maggio 1944 dal Tribunale di guerra tedesco, condannato a morte, venne fucilato sugli spalti di Forte Bravetta da un plotone della Polizia dell'Africa Italiana all'alba del ritirata tedesca da Roma.\nInsieme a lui furono fucilati il carabiniere Fortunato Caccamo il tenente pilota Mario De Martis, le guardie di pubblica sicurezza Giovanni Lupis ed Emilio Scaglia, il sergente Guido Orlanducci. Gli fu conferita la Medaglia d'oro al valor militare alla memoria. Le citt\u00e0 di Livorno e Fiumicino gli hanno intitolato una via."}
{"id": "2763626", "revid": "6923", "url": "https://it.wikipedia.org/wiki?curid=2763626", "title": "Mario Borzaga", "text": "Biografia.\nNato a Trento nel 1932, terzo di quattro figli, entra in seminario ad 11 anni. All'et\u00e0 di vent'anni, nel 1952, si unisce ai Missionari Oblati di Maria Immacolata (congregazione fondata da sant'Eug\u00e8ne de Mazenod in Francia nel 1816).\nVerso la fine del 1957, ordinato sacerdote, decide di unirsi alla missione O.M.I. in Laos, partendo da Napoli con il primo gruppo italiano verso il distretto Paksane. Riceve la croce per le Missioni nella basilica di Santa Lucia a Mare in Napoli. Apprende la lingua e la cultura locale, e inizia la sua vita da missionario, in un paese che era appena uscito dalla Guerra d'Indocina ma era ancora percorso dalla guerra civile.\nNel 1958 opera tra i villaggi lungo il Mekong, poi si sposta tra le montagne nel nord del paese, a Kiu Kacham, nel distretto di Luang Prabang, ove inizia l'insegnamento del catechismo, le visite nelle famiglie del luogo e l'accoglienza degli ammalati nella casa missionaria.\nIl 25 aprile 1960, dopo la richiesta di alcuni abitanti del villaggio di Pha Xoua, situato a tre giorni di cammino nei pressi del confine cinese, parte con il suo catechista Paul Thoj Xyooj, diciannovenne di etnia hmong, per portare il suo contributo da missionario. Da quel momento non si hanno pi\u00f9 notizie, e lungo la strada si perdono completamente le loro tracce. Solamente 40 anni pi\u00f9 tardi si \u00e8 avuta la notizia di una loro probabile uccisione per mano dei guerriglieri del Pathet Lao.\nBeatificazione e culto.\nNel 2006 \u00e8 iniziato il processo di canonizzazione di padre Mario Borzaga e del catechista Paolo Thoj Xyooj.\nIl 6 maggio 2015 papa Francesco ha autorizzato la Congregazione dei Santi a promulgare il decreto di martirio di padre Mario e di Paul Thoj Xyooj.\nLa beatificazione \u00e8 avvenuta a Vientiane l'11 dicembre 2016, assieme ad altri 15 martiri (1 sacerdote laotiano, Joseph Tien, 5 laici laotiani, 5 OMI francesi e 4 MEP francesi).\nLa data della celebrazione per l'arcidiocesi di Trento \u00e8 il 4 settembre.\nPrincipali opere.\nOltre al Diario, il cui titolo \"Diario di un uomo felice\" \u00e8 dettato dallo stesso P. M - vedi 19 ottobre 1956 - Borzaga scrisse poesie, lettere e articoli sulla realt\u00e0 laotiana dell'epoca e sulla sua missione, tra i quali:"}
{"id": "2763634", "revid": "767487", "url": "https://it.wikipedia.org/wiki?curid=2763634", "title": "Hallam Foe", "text": "Hallam Foe \u00e8 un film del 2007 diretto da David Mackenzie e basato sull'omonimo romanzo di Peter Jinks. La sceneggiatura \u00e8 stata scritta da Ed Whitmore e dallo stesso David Mackenzie.\nTrama.\nHallam Foe \u00e8 un adolescente solitario, che vive nella grande tenuta del padre vicino a Peebles ed ha l'hobby di spiare le persone dalla sua casa sull'albero. Hallam \u00e8 convinto che la sua matrigna Verity sia responsabile della morte della propria madre biologica, annegata due anni prima. La sorella del ragazzo lascia la casa per andare a studiare all'universit\u00e0, e diviene chiaro che suo padre e Verity non aspettano altro che anche Hallam se ne vada. Egli inizialmente rifiuta, ma la donna scopre il suo diario segreto, che usa prima per fare sesso con lui, e poi per cacciarlo sotto minaccia. Per scappare da lei e da suo padre, Hallam si trasferisce ad Edimburgo.\nAl suo arrivo nella citt\u00e0, Hallam nota Kate, l'amministratrice dell'hotel Balmoral situato in centro, e la donna somiglia incredibilmente alla defunta madre del ragazzo. Egli riesce a persuaderla ad assumerlo nell'hotel come portiere della cucina, e fa della torre dell'orologio dell'hotel la sua nuova casa, poich\u00e9 essa si affaccia sulla casa di Kate nel centro storico. Cos\u00ec, Hallam inizia a spiarla dalla finestra.\nHallam scopre che un impiegato superiore dell'hotel, Alasdair, ha una relazione extraconiugale con Kate, ma Alasdair si accorge del suo osservatorio dalla torre dell'orologio. Hallam, quindi, tenta di ricattare l'uomo con la consapevolezza dell'adulterio di quest'ultimo, ma Alasdair lo licenzia. Hallam gli rende pan per focaccia, e rintraccia sua moglie e suo figlio per fare in modo di dimostrargli la sua capacit\u00e0, se solo volesse, di informare la sua famiglia della sua relazione. Ci\u00f2 costringe Alasdair a restituirgli il lavoro.\nCon il tempo, Hallam riesce ad essere promosso fino a portiere principale dell'hotel, e per il suo diciottesimo compleanno Kate lo invita a bere per la prima volta qualcosa di alcolico legalmente. Mentre \u00e8 ubriaco, Hallam racconta a Kate il continuo amore per la sua defunta madre, e questo sembra affascinare la donna, che gli dice che le \"piacciono i ragazzi che danno i brividi\". Inizia cos\u00ec, da questo punto, a svilupparsi una complessa relazione tra i due.\nTuttavia, il padre e la matrigna di Hallam iniziano a cercarlo di nuovo, inizialmente perch\u00e9 scoprono che egli ha denunciato i suoi sospetti sulla morte della madre alla polizia di Edimburgo. Successivamente, si viene a sapere che il padre di Hallam ha esaurito di pagare diversi debiti significanti e ha ora bisogno di sviluppare alcune terre nella sua propriet\u00e0, per\u00f2 la sua ex-moglie aveva voluto nel suo testamento che per qualsiasi questione simile fosse consultato il figlio. Hallam, per\u00f2, rifiuta qualsiasi tipo di collaborazione a causa del suo sospetto di Verity.\nL'odio di Hallam per Verity lo consuma del tutto, ed egli prova ad affogarla nel lago vicino a casa di suo padre, tuttavia la propria umanit\u00e0 ha il sopravvento, ed Hallam finisce per rianimarla. Solo a questo punto suo padre rivela di non aver fatto nessun tentativo per evitare il suicidio della ex-moglie. Hallam realizza, in questo modo, che tutta la sua ira era dovuta al fatto che sua madre l'aveva lasciato. Tale momento catartico gli permette, per la prima volta, di cambiare davvero, e lo vediamo nell'ultima scena felice e contento che cammina per le strade di Edimburgo.\nColonna sonora.\nLa colonna sonora del film \u00e8 stata pubblicata dalla Domino Records, e presenta canzoni di artisti quali Franz Ferdinand (con il pezzo \"Hallam Foe Dandelion Blow\"), James Yorkston, U.N.P.O.C., King Creosote, Sons and Daughters, Four Tet, Psapp, Juana Molina e Test Icicles. La colonna sonora ha vinto diversi premi ed \u00e8 stata integralmente utilizzata nel film, tuttavia Mackenzie ha affermato che aveva in mente cinque canzoni da utilizzare nel film, ma \u00e8 riuscito ad inserirne solo una (\"Here on My Own\" di U.N.P.O.C.) nel posto che voleva.\nSequenza animata.\nLa sequenza animata del titolo \u00e8 stata ideata dall'artista David Shrigley, il quale \u00e8 anche l'autore dei disegni e della calligrafia del diario di Hallam. Nella sequenza iniziale, nella quale si vede Hallam che disegna degli schizzi, il reale disegnatore \u00e8 in effetti David Shrigley.\nDistribuzione.\nHallam Foe \u00e8 stato presentato il 16 febbraio 2007 al Festival internazionale del cinema di Berlino ed \u00e8 entrato in competizione per l'Orso d'oro per \"Miglior Pellicola Cinematografica\", tuttavia ha vinto l'Orso d'argento per la migliore colonna sonora. Il film \u00e8 stato distribuito in Gran Bretagna il 31 agosto 2007, e il 5 settembre 2008 negli Stati Uniti, dove fu rinominato \"Mister Foe\"."}
{"id": "2763635", "revid": "729019", "url": "https://it.wikipedia.org/wiki?curid=2763635", "title": "Christopher Bailey", "text": "Biografia.\nDirettore Creativo di Burberry fino alla fine del 2017, \u00e8 stato il responsabile dell'immagine del marchio sotto ogni aspetto, incluse le campagne pubblicitarie, la direzione artistica dell'azienda, il design dei negozi oltre naturalmente a tutte le collezioni di abiti e prodotti Burberry.\nBailey, che aveva 38 anni nel 2009, \u00e8 nato nello Yorkshire, figlio di un carpentiere e di una vetrinista di Marks and Spencer. Nel 1994 si \u00e8 diplomato al Royal College of Art del quale \u00e8 diventato membro onorario nel 2004. Dal 1994 al 1996 \u00e8 stato Stilista delle collezioni donna per Donna Karan e Capo Stilista delle collezioni Donna per Gucci a Milano dal 1996 al 2001. Si \u00e8 legato a Burberry nel Maggio 2001 in qualit\u00e0 di Direttore Creativo ed \u00e8 poi diventato capo Direttore Creativo nel Novembre del 2009. A Bailey viene riconosciuto di aver ribaltato le sorti dell'azienda.\nNel 2008, Bailey, assieme all'Amministratrice Delegata di Burberry Angela Ahrendts, ha creato la Burberry Foundation, con l'obiettivo di dedicare risorse globali per aiutare dei giovani a realizzare i propri sogni e raggiungere i propri scopi attraverso il potere della loro creativit\u00e0. La Burberry Foundation investe le sue risorse globali in attivit\u00e0 di beneficenza selezionate accuratamente per dare supporto ai giovani delle citt\u00e0 chiave che fanno parte delle aree dove la maggior parte degli impiegati di Burberry vive e lavora, e dare loro la possibilit\u00e0 di partecipare ad attivit\u00e0 di volontariato sul campo sponsorizzate da Burberry attraverso le fondazioni patrocinate.\nBailey ha anche supervisionato la progettazione e la costruzione del nuovo quartier generale londinese di 15000 metri quadrati e di quello della divisione americana di Burberry, ubicato al 444 Madison di New York.\nDal 2009 ha una relazione con l'attore Simon Woods.\nRiconoscimenti.\n2009 -\nStilista dell'anno, British Fashion Awards (UK)\n2008 -\nStilista per uomo dell'Anno 2008, British Fashion Awards (UK)\n2007 -\nStilista per uomo dell'Anno 2007, British Fashion Awards (UK); Dottorato onorario in Scienza alla University of Huddersfield, Yorkshire\n2006 -\nDottorato onorario dell'University of Westminster, dove Bailey si \u00e8 laureato nel 1990.\n2005 -\nStilista dell'Anno, British Fashion Awards (UK)\n2004 -\nMembro Onorario del Royal College of Art, dove Bailey si \u00e8 diplomato nel 1994"}
{"id": "2763637", "revid": "76963", "url": "https://it.wikipedia.org/wiki?curid=2763637", "title": "Tatsuyuki Nagai", "text": "Ha collaborato alla produzione di numerose serie, la sua prima regia integrale \u00e8 avvenuta nel 2006 con \"Honey and Clover II\", dopo di che ha diretto nel 2007 \"\" e nel 2008 \"Toradora!\". La sua prossima regia sar\u00e0 \"Kait\u014d Tenshi Twin Angel\"."}
{"id": "2763651", "revid": "287204", "url": "https://it.wikipedia.org/wiki?curid=2763651", "title": "Vertigo 2", "text": "Vertigo 2 \u00e8 il settimo album in studio del cantante Joseph Williams pubblicato nel 2006.\nL'album presenta alcune canzoni scritte nel 2003, ai tempi di Vertigo, che per\u00f2 non sono state inserite nel primo Vertigo. L'album vede ancora una volta la collaborazione dei musicisti del primo Vertigo, ovvero Fabrizio V.Zee Grossi, Francis Benitez e Jason Scheff, pi\u00f9 nuovi musicisti, quali Alex Masi, David Harris, Virgil Donati e Masayoshi Yamasuka. Dall'album vengono estratti i singoli \"In The Blink Of An Eye\" e \"I Wanna Live Forever\". Nella versione giapponese dell'album \u00e8 stato inserito il brano \"Save It All For Me\", in un'altra vcersione.\nTracce.\n1 Trovabile solo nella versione giapponese di Vertigo 2"}
{"id": "2763653", "revid": "438678", "url": "https://it.wikipedia.org/wiki?curid=2763653", "title": "Tortoreto Lido", "text": ""}
{"id": "2763655", "revid": "438678", "url": "https://it.wikipedia.org/wiki?curid=2763655", "title": "Tortoreto Alto", "text": ""}
{"id": "2763657", "revid": "438678", "url": "https://it.wikipedia.org/wiki?curid=2763657", "title": "Flanker", "text": ""}
{"id": "2763658", "revid": "438678", "url": "https://it.wikipedia.org/wiki?curid=2763658", "title": "Terze linee", "text": ""}
{"id": "2763662", "revid": "729019", "url": "https://it.wikipedia.org/wiki?curid=2763662", "title": "Focke Rochen", "text": "Il Focke Rochen (in tedesco razza) anche conosciuto come Focke-Wulf Schnellflugzeug (aereo veloce) o Focke-Wulf VTOL, era il progetto di un aereo VTOL tedesco della seconda guerra mondiale.\nStoria.\nHenrich Focke progett\u00f2 questo aereo nel 1944. Dopo prove effettuate con un modellino nella galleria del vento, il progetto venne rinominato Focke 1957.\nIl velivolo era pensato per avere due enormi eliche controrotanti poste al centro esatto della fusoliera. In questo modo si raggiungeva pi\u00f9 facilmente l'equilibrio sul baricentro, indispensabile per la stabilit\u00e0 aerodinamica. A bassa velocit\u00e0 il controllo sarebbe stato affidato ad un turbogetto e la propulsione in avanti sarebbe stata affidata ad ugelli di scarico su entrambi i bordi d'uscita della grande ala.\nIl carrello d'atterraggio consisteva in due lunghe gambe poste sui lati delle eliche al centro cui si aggiungeva un ruotino di coda.\nL'impennaggio di coda era costituito da un unico timone in una configurazione pensata per dare stabilit\u00e0 alle alte velocit\u00e0. Il pilota era seduto in una cabina sporgente dalla parte anteriore dell'aereo. Il progetto bench\u00e9 interessante non vide mai la luce."}
{"id": "2763676", "revid": "1005847", "url": "https://it.wikipedia.org/wiki?curid=2763676", "title": "Elezioni primarie de &quot;L'Unione&quot; del 2005", "text": "Le elezioni primarie de \"L'Unione\" si sono tenute il 16 ottobre 2005, per individuare il leader della coalizione di centrosinistra in vista delle successive elezioni politiche del 2006.\nI candidati erano sette:\nAvevano diritto di voto i cittadini maggiorenni o che avessero compiuto la maggiore et\u00e0 entro il 13 maggio 2006 (scadere della legislatura). Per accedere al voto occorreva versare la quota simbolica di un euro.\nEsito e conseguenze.\nIl successo elettorale dell'Unione fu particolarmente significativo, sia per l'elevato numero dei partecipanti al voto, sia per la consistenza numerica ottenuta dal leader dell'Ulivo, Romano Prodi.\nInferiore alle aspettative fu invece il risultato ottenuto da Bertinotti: dall'esito delle primarie, infatti, il peso di Rifondazione Comunista all'interno dell'Unione si rivel\u00f2 in flessione rispetto alle precedenti consultazioni elettorali.\nFu considerato soddisfacente il risultato ottenuto da Clemente Mastella, il quale, tuttavia, denunci\u00f2 alcune irregolarit\u00e0 nello svolgimento delle primarie, sostenendo che in molti seggi della Campania, dove l'UDEUR era maggiormente radicato, le schede elettorali non erano in numero sufficiente."}
{"id": "2763677", "revid": "256896", "url": "https://it.wikipedia.org/wiki?curid=2763677", "title": "Mostra Internazionale d'Arte Cinematografica di Venezia", "text": ""}
{"id": "2763688", "revid": "647919", "url": "https://it.wikipedia.org/wiki?curid=2763688", "title": "Elezioni primarie italiane del 2005", "text": ""}
{"id": "2763691", "revid": "121783915", "url": "https://it.wikipedia.org/wiki?curid=2763691", "title": "Elena di Gallura", "text": "Fu la prima donna ad accedere a un trono sardo per proprio diritto e una delle prime in Europa. La seguirono Benedetta di Cagliari, Adelasia di Torres, Giovanna Visconti di Gallura, Eleonora d'Arborea.\nInvero, alcuni studiosi sostengono che la donna non poteva salire al trono personalmente, poteva avere unicamente funzioni di reggente o vicaria, governare per i figli, secondo le norme successorie sarde, e trasmettere il suo diritto soltanto al marito o all'erede. Anche Eleonora d\u2019Arborea fu solo Giudicessa o Regina Reggente per i suoi figli Federico e Mariano. Anche se nelle lettere e nella Carta de Logu si firma come semplice Giudicessa, in un anno non certo tra il 1392 ed il 1395, cedette il governo a suo figlio, in quanto aveva assunto l\u2019et\u00e0 adulta.\nBiografia.\nElena nacque a Civita (attuale Olbia), centro principale del regno, intorno al 1190, unica erede sopravvissuta del giudice Barisone I de Lacon (1173-1203) e di Odolina de Lacon. A soli tredici anni sal\u00ec sul trono giudicale con la reggenza della madre: suo padre, infatti, mor\u00ec nel 1203. Ci sono poche notizie documentate su di lei (molte di cronaca o popolari) e sulla sua breve vita: viene ricordata per il fatto di essere stata la prima donna sarda ad assumere il rango giudicale e per i tanti tentativi da parte dei pretendenti di assicurarsi la sua mano.\nGiudicessa di Gallura.\nIl giudice Barisone, come gi\u00e0 fece Costanza d'Altavilla per il figlio Federico II, prima di morire lasci\u00f2 Elena e il giudicato sotto la\nprotezione di Innocenzo III. Il pontefice, che mirava a far rimanere la Gallura nell'orbita della Chiesa, scrisse subito una lettera all'arcivescovo di Torres Biagio, incaricandolo di vigilare sulla tranquillit\u00e0 della successione a Civita, e ci\u00f2 significava procurare un adeguato marito, ligio agli interessi ecclesiastici, alla giovane ereditiera. Il Santo Padre, per\u00f2, non fu l'unico a preoccuparsi del futuro di Elena: il potere sul regno gallurese era ambito anche da Guglielmo I di Cagliari, Comita III di Torres, Ugo I e Pietro I d'Arborea, che a pi\u00f9 riprese tentarono di occupare il territorio. Il papa, intanto, fece pervenire una seconda missiva ai sudditi per avvertirli di rispettare l'autorit\u00e0 del prelato turritano, suo delegato nella spinosa vicenda. Il 15 settembre 1203, Innocenzo III raccomand\u00f2 Guglielmo I di Cagliari di scoraggiare le pretese\nalla mano di Elena del cognato Guglielmo Malaspina, invitandolo a lasciare la Gallura. Il giudice cagliaritano rispose di considerare un marito degno della giovane contesa Ittocorre de Gunale, fratello di Comita di Torres. Sia Guglielmo che Comita, tuttavia, furono avvisati di seguire le direttive dell'arcivescovo Biagio. Nel luglio 1204, l'autoritario pontefice scrisse ancora alla sconcertata Elena, raccomandandole di attenersi alla sua volont\u00e0 e ammon\u00ec la giudicessa madre Odolina, l'arcivescovo di Cagliari Riccus e il popolo gallurese di rispettare le decisioni di Biagio. Il vescovo di Civita Filippone and\u00f2, pertanto, a Roma per ricevere le istruzioni papali circa le modalit\u00e0 del matrimonio.\nIl matrimonio con Lamberto Visconti.\nSi ricorda, altres\u00ec, un'altra interferenza di Guglielmo I di Cagliari al fine di allontanare un ennesimo pretendente. Elena fu informata, in modo deciso, che il candidato prescelto era Trasamondo da Segni, cugino del papa Innocenzo III, il quale ordin\u00f2 per lettera ai vescovi sardi di essere presenti alle nozze. La giovane giudicessa, per\u00f2, dimostr\u00f2 un insospettato temperamento e, certamente ben guidata, rifiut\u00f2 la suddetta proposta.\nIn Civita, pertanto, nella romanica cattedrale di San Simplicio (fuori le mura), il vescovo Filippone celebr\u00f2 il matrimonio tra la giovanissima principessa e il pi\u00f9 maturo nobile pisano Lamberto Visconti Maggiori di Eldizio (raccomandato dalla potente Pisa). Il papa immediatamente scomunic\u00f2 gli sposi.\nElena e Lamberto ebbero subito l'erede Ubaldo, ultimo della stirpe dei Lacon: questi, infatti, non avr\u00e0 figli dalla futura consorte Adelasia di Torres e gli succederanno i Visconti di Pisa, parenti del padre, che aggiunsero nello stemma il gallo di Gallura al biscione visconteo.\nGli ultimi anni.\nLa giudicessa risiedette soprattutto nel palazzo giudicale di Civita (nei primi dell'Ottocento esistevano alcuni suoi resti, presso l'attuale corso Umberto di Olbia), ma anche in residenze estive quali i castelli di Balaiana e di Baldu, a Luogosanto.\nElena mor\u00ec all'et\u00e0 di 28 anni, sicuramente di parto, e fu tumulata, secondo la tradizione, nella cripta della basilica di Nostra Signora di Luogosanto, costruita di recente e spesso utilizzata per significative cerimonie giudicali. Era il 1218; le succedette il marito Lamberto (1207-25) - che poi spos\u00f2 Benedetta di Cagliari -, seguito dal figlio Ubaldo II, di diciannove anni (1225-1238), sotto reggenza, fino al 1230 del cognato Ubaldo I Visconti."}
{"id": "2763693", "revid": "599013", "url": "https://it.wikipedia.org/wiki?curid=2763693", "title": "John Gobbi", "text": "Carriera.\nClub.\nDifensore offensivo, crebbe nel settore giovanile dell'HC Ambr\u00ec-Piotta, ed esord\u00ec in prima squadra non ancora diciottenne nella stagione 1998-1999, stagione in cui la squadra conquist\u00f2 la Supercoppa IIHF. Con la squadra ticinese rimase fino alla stagione 2003-2004, totalizzando 201 incontri disputati, con 4 reti e 11 assist.\nNel corso delle stagioni fu ceduto in prestito ad alcune formazioni della Lega Nazionale B: per due anni all'HC Sierre (24 presenze con 2 reti e 6 assist) e per un incontro al Lausanne HC. Nel corso della stagione 2002-2003 Gobbi disput\u00f2 cinque partite con la maglia dell'HC Bolzano, squadra del campionato italiano, segnando anche una rete.\nIn vista della stagione 2004-2005 Gobbi fu ingaggiato dal Gen\u00e8ve-Servette Hockey Club, formazione con cui raggiunse la finale dei playoff in occasione del campionato 2009-2010, nella quale furono sconfitti dal SC Bern. Nelle sette stagioni da lui disputate con la maglia dei ginevrini, Gobbi gioc\u00f2 ben 369 partite, raccogliendo 38 marcature ed 81 assist offerti ai compagni. Sempre nell'annata 2009-10 Gobbi segn\u00f2 il proprio record personale di 27 punti nell'arco della stagione, 10 dei quali nei playoff.\nNell'estate del 2011 la squadra lo vendette agli ZSC Lions di Zurigo, con un contratto valido fino al 2015, vincendo nella stagione 2011-12 il suo primo titolo nazionale. Il 20 novembre 2012 fu ceduto in prestito fino al termine della stagione all'Ambr\u00ec-Piotta, la squadra con cui fece il proprio esordio in LNA.\nNel 2013 accett\u00f2 un contratto biennale con la formazione neopromossa in LNA del Lausanne HC, diventandone, dopo una sola stagione, capitano. Dopo aver militato per cinque stagioni nella compagine romanda, appena i pattini al chiodo al termine della stagione 2017-2018, accettando al contempo di assumere una mansione dirigenziale nello stesso Losanna.\nNazionale.\nJohn Gobbi esord\u00ec nel corso di alcune amichevoli con la nazionale svizzera nel 2007. Tuttavia l'esordio in una competizione ufficiale giunse solo in occasione dei campionati mondiali del 2011 organizzati in Slovacchia, quando fu chiamato a sostituire l'allora compagno di squadra Goran Bezina. In totale fra amichevoli ed eventi ufficiali John Gobbi vanta 29 presenze in nazionale, con una rete e due assist.\nStatistiche.\n\"Statistiche aggiornate ad aprile 2012.\""}
{"id": "2763695", "revid": "116591467", "url": "https://it.wikipedia.org/wiki?curid=2763695", "title": "Zivido", "text": "Zivido (\"Sivid\" in dialetto milanese) \u00e8 un quartiere della citt\u00e0 lombarda di San Giuliano Milanese di cui costituisce la porzione meridionale del centro abitato, tra la Via Emilia ad occidente e il Lambro ad oriente.\nStoria.\nLa localit\u00e0 era un borgo agricolo di antica origine. Nell'ambito della suddivisione in pievi del territorio milanese, apparteneva alla pieve di San Giuliano, e confinava con Carpianello a nord, Mediglia ad est, Santa Brera e Viboldone a sud, e San Giuliano ad ovest. Al censimento del 1751 la localit\u00e0 fece registrare 347 residenti.\nIn et\u00e0 napoleonica, nel 1805, la popolazione erascesa a 267 unit\u00e0, tanto che nel 1809 il Comune di Zivido fu aggregato a San Giuliano, a sua volta annessa a Viboldone nel 1811. Tutte le localit\u00e0 recuperarono comunque l'autonomia nel 1816 dopo la costituzione del Regno Lombardo-Veneto.\nNel 1841 i governanti austriaci decisero di ampliare il territorio municipale di Zivido, aggregandovi Carpianello a titolo definitivo. Al censimento del 1853 il Comune di Zivido contava 680 abitanti, a quello del 1861 il numero era salito a 698.\nNel 1869 il Comune di Zivido venne annesso definitivamente da quello di Viboldone, che poi nel 1893 assunse il nome di San Giuliano Milanese."}
{"id": "2763707", "revid": "116387702", "url": "https://it.wikipedia.org/wiki?curid=2763707", "title": "Pedriano", "text": "Pedriano (\"Pedri\u00e0n\" in dialetto milanese) \u00e8 una frazione della citt\u00e0 lombarda di San Giuliano Milanese posta a sud del centro abitato, a discreta distanza dalla sede municipale ma praticamente a contatto col nucleo urbano di Melegnano.\nStoria.\nLa localit\u00e0 \u00e8 un borgo agricolo di antica origine.\nNell'ambito della suddivisione in pievi del territorio milanese, apparteneva alla pieve di San Giuliano, e confinava con Viboldone e Santa Brera a nord, Melegnano ad est e a sud, e Carpiano e Mezzano ad ovest. Nei registri del 1751, la localit\u00e0 fece registrare 277 residenti.\nIn et\u00e0 napoleonica, nel 1805, la popolazione risult\u00f2 diminuita a 163 anime, ma nonostante ci\u00f2 nel 1809 furono aggregati a Pedriano i comuni di Mezzano e Santa Brera, per un complesso di 564 persone. Due anni dopo Pedriano fu annessa a sua volta a Melegnano. Tutte le localit\u00e0 recuperarono l'autonomia nel 1816 dopo la costituzione del Regno Lombardo-Veneto.\nCol passare degli anni tuttavia, furono gli stessi governanti tedeschi ad accorgersi della razionalit\u00e0 dell'operato napoleonico, e cos\u00ec Mezzano e Santa Brera furono aggregate definitivamente a Pedriano nel 1841 con dispaccio governativo del 24 luglio. Al censimento del 1853 il Comune di Pedriano fece contare 703 abitanti, a quello del 1861 il numero era salito a 838.\nNel 1870 il Comune di Pedriano venne aggregato al Comune di Viboldone, che nel 1893 assunse il nome di San Giuliano Milanese. La nuova geografia amministrativa apparve in contrasto con il precedente schema napoleonico, specialmente tenendo conto della prossimit\u00e0 fisica di Pedriano con l'insediamento urbano melegnanese."}
{"id": "2763739", "revid": "767487", "url": "https://it.wikipedia.org/wiki?curid=2763739", "title": "Jenny Lind (film 1930)", "text": "Jenny Lind (\"A Lady's Morals\") \u00e8 un film del 1930 diretto da Sidney Franklin su musiche di Vincenzo Bellini: film biografico sulla vita del soprano svedese Jenny Lind (1820-1887), soprannominata \"l'usignolo svedese\", ruolo interpretato dalla cantante Grace Moore. Secondo l'Internet Movie Database, il film venne girato in versione francese con il titolo \"Jenny Lind\" per la regia di Arthur Robison.\nWallace Beery interpreta Phineas Taylor Barnum, ruolo che riprender\u00e0 quattro anni dopo nel film \"Il grande Barnum\" di Walter Lang.\nProduzione.\nIl film fu prodotto dalla Cosmopolitan Productions, la casa di produzione fondata da William Randolph Hearst, associata alla MGM. Il produttore era Irving Thalberg che, come faceva sempre, non si fece accreditare.\nDistribuzione.\nDistribuito dalla MGM, il film usc\u00ec nelle sale statunitensi l'8 novembre 1930.\nData di uscita.\nIMDb\nAlias"}
{"id": "2763742", "revid": "1649933", "url": "https://it.wikipedia.org/wiki?curid=2763742", "title": "Piray\u00fa", "text": "Piray\u00fa \u00e8 un centro abitato del Paraguay; \u00e8 situato nel dipartimento di Paraguar\u00ed, ad una distanza di circa 57 km dalla capitale del paese, Asunci\u00f3n, e forma uno dei 17 distretti del dipartimento.\nPopolazione.\nAl censimento del 2002 la localit\u00e0 contava una popolazione urbana di 3.856 abitanti (15.003 nel distretto). \nStoria.\nFondata nel 1769 dal governatore spagnolo Carlos Morphi, il suo nome in origine era \"Capilla Gayoso\", dal cognome della famiglia che don\u00f2 il terreno sul quale fu edificata. Nella frazione di \"Cerro Ver\u00e1\" nacque il futuro eroe della Guerra della triplice alleanza Jos\u00e9 Eduvigis D\u00edaz.\nCaratteristiche.\nSituata nella parte settentrionale del dipartimento, la localit\u00e0 \u00e8 circondata dai rilievi collinari della Cordillera de los Altos. Nel centro urbano \u00e8 ancora presente la stazione ferroviaria costruita nel 1864 e oggi dismessa. \nEconomia.\nUn'attivit\u00e0 che d\u00e0 una forte identit\u00e0 a Piray\u00fa \u00e8 quella dell'artigianato tessile; l'agricoltura produce canna da zucchero, cotone, uva e manioca. Anche l'allevamento ha una parte rilevante nell'economia della zona."}
{"id": "2763745", "revid": "76963", "url": "https://it.wikipedia.org/wiki?curid=2763745", "title": "Antwon Tanner", "text": "Carriera.\nTanner ottiene una discreta visibilit\u00e0 grazie al ruolo di Skills nel telefilm \"One Tree Hill\"; pensato all'inizio come personaggio di supporto, in seguito Skills diventa uno dei protagonisti della serie. Antwon recita anche nel film \"Coach Carter\" (scritto da Mark Schwahn, autore anche di \"One Tree Hill\") ed appare nelle serie tv: \"\" e \"NYPD\".\nIl 16 aprile 2009, Antwon \u00e8 stato arrestato con l'accusa di frode per aver clonato delle carte di credito; dopo essersi dichiarato colpevole in giudizio il 20 agosto 2009, un giudice ha sentenziato che l'attore dovr\u00e0 scontare un periodo di detenzione in carcere a partire dal 30 aprile 2010, al termine del quale dovr\u00e0 inoltre prestare un servizio alla comunit\u00e0 di oltre 5 mesi."}
{"id": "2763757", "revid": "1534511", "url": "https://it.wikipedia.org/wiki?curid=2763757", "title": "Funzione beta (teoria quantistica dei campi)", "text": "In fisica teorica, in particolare nella teoria quantistica dei campi, una funzione beta \"\u03b2\"(\"g\") specifica la dipendenza di una costante di accoppiamento, \"g\", dalla scala di energia, formula_1, di un dato processo fisico descritto da una teoria di campo. \u00c8 definita dalla relazione:\ne, a causa del soggiacente gruppo di rinormalizzazione, non ha esplicita dipendenza da \"\u03bc\", ma ne dipende solo implicitamente tramite \"g\". Questa dipendenza dalla scala di energia cos\u00ec specificata \u00e8 detto il \"running\" della costante d'accoppiamento, una caratteristica fondamentale della dipendenza dalla scala in teoria quantistica dei campi, e il suo calcolo esplicito \u00e8 attuabile grazie a una serie di tecniche matematiche.\nNella maggior parte delle teorie e in elettrodinamica quantistica la funzione beta \u00e8 positiva, dando luogo a una interazione che si fa pi\u00f9 forte a energie pi\u00f9 alte (distanze pi\u00f9 piccole). In una teoria di Yang-Mills come ad esempio la cromodinamica quantistica, la funzione beta \u00e8 negativa, dando luogo a una interazione che si fa pi\u00f9 debole ad alte energie (libert\u00e0 asintotica), e pi\u00f9 forte a basse energie (confinamento dei quark).\nInvarianza di scala.\nSe le funzioni beta di una teoria sono nulle, solitamente in corrispondenza di particolari valori delle costanti di accoppiamento, allora la teoria \u00e8 detta invariante di scala. Quasi tutte le teorie di campo invarianti di scala sono anche conformemente invarianti. Lo studio di tali teorie \u00e8 la teoria di campo conforme.\nLe costanti di accoppiamento di una teoria di campo possono \"correre\" anche se la corrispondente teoria dei campi classica \u00e8 invariante di scala. In questo caso la funzione beta non-nulla dice che l'invarianza di scala classica \u00e8 anomala."}
{"id": "2763762", "revid": "76963", "url": "https://it.wikipedia.org/wiki?curid=2763762", "title": "Lisa Goldstein (attrice)", "text": "Biografia.\nLisa nasce a Long Island, New York ed ha vissuto a Londra in Inghilterra fino all'et\u00e0 di 4 anni; ha poi vissuto a New York, in Carolina del Nord, in California ed in Florida dove ha portato avanti i suoi studi e si \u00e8 laureata in recitazione.\nCarriera.\nLisa ha lavorato a diverse produzioni teatrali indipendenti ed ha poi ricoperto il ruolo di Belle in \"La bella e la bestia\" nel parco giochi Walt Disney World in Florida.\nA luglio del 2007, Lisa entra nel cast di \"One Tree Hill\" dove interpreta il ruolo di Millie, l'assistente di Brooke (Sophia Bush); inizialmente il personaggio era previsto per un solo episodio, ma divenne in seguito ricorrente durante la quinta stagione e promosso poi a personaggio regolare a partire dalla settima. Mark Schwahn ha anche diretto Lisa nel video \"Only Fooling Myself\" di Kate Voegele."}
{"id": "2763764", "revid": "305330", "url": "https://it.wikipedia.org/wiki?curid=2763764", "title": "The First XI", "text": "The First XI \u00e8 un box set di LP dei Pink Floyd pubblicata nel 1979. Comprende i primi dieci album e una raccolta, \"Relics\". La tiratura \u00e8 stata di 1.000 copie nel Regno Unito e 400 in Nuova Zelanda.\nContenuto.\nIl cofanetto comprende i seguenti album:"}
{"id": "2763766", "revid": "339392", "url": "https://it.wikipedia.org/wiki?curid=2763766", "title": "Basilica Romana minore Prepositurale Collegiata di San Nicol\u00f2", "text": ""}
{"id": "2763768", "revid": "219355", "url": "https://it.wikipedia.org/wiki?curid=2763768", "title": "Paradosso idrodinamico", "text": ""}
{"id": "2763769", "revid": "767487", "url": "https://it.wikipedia.org/wiki?curid=2763769", "title": "Frank Wigglesworth Clarke", "text": "\u00c8 stato chiamato \"il padre della geochimica\" per aver determinato la composizione della crosta terrestre.\nClarke insegn\u00f2 chimica e fisica alla Howard University di Washington dal 1873 al 1874 e alla Universit\u00e0 di Cincinnati dal 1873 al 1883. Elabor\u00f2 il primo rapporto governativo sull'insegnamento della scienza negli Stati Uniti, che fu pubblicato sul periodico \"Science\" nell'ottobre del 1881. \nNel 1908 pubblic\u00f2 la prima edizione della sua opera \"The Data of Geochemistry\", che fu pubblicata dal United States Geological Survey mentre ne era chimico capo. La quinta edizione usc\u00ec nel 1924, anno in cui si ritir\u00f2 dall'attivit\u00e0. \nRiconoscimenti.\nIl \"F. W. Clarke Award\" della Geological Society of America \u00e8 stato istituito in suo onore. \nIl minerale clarkeite \u00e8 stato cos\u00ec chiamato in suo onore."}
{"id": "2763771", "revid": "158913", "url": "https://it.wikipedia.org/wiki?curid=2763771", "title": "Naaman", "text": "Naaman (in ebraico \u05e0\u05b7\u05e2\u05b2\u05de\u05b8\u05df che significa \"piacevolezza\") fu un capo dell'esercito arameo di Ben-Hadad II al tempo di Ioram, re di Israele. \u00c8 menzionato nel capitolo 5 del secondo dei Libri dei Re della Tanakh. Secondo il racconto, era ammalato di tzaraath. Quando una giovane schiava ebrea rivel\u00f2 alla moglie che un profeta in Samaria avrebbe potuto curare il suo padrone, Naaman ottenne una lettera da Ben-Hadad e si rec\u00f2 con questa da Joram. Il re di Israele sospett\u00f2 di questo come di un disegno malvagio contro di lui e si stracci\u00f2 le vesti. Quando il profeta Eliseo seppe questo, mand\u00f2 a chiamare Naaman. Naaman fu successivamente guarito dalla lebbra immergendosi sette volte nel fiume Giordano, secondo la parola di Eliseo. Naaman inoltre rinunci\u00f2 a Rimmon dopo essere stato guarito grazie ad Eliseo.\nNaaman \u00e8 inoltre citato nel capitolo 4 del Vangelo secondo Luca nel Nuovo Testamento."}
{"id": "2763775", "revid": "76963", "url": "https://it.wikipedia.org/wiki?curid=2763775", "title": "Shantel VanSanten", "text": "Biografia.\nShantel VanSanten \u00e8 nata in Luverne da una famiglia di origini olandesi e norvegesi ed \u00e8 cresciuta a Dallas in Texas dove ha frequentato la Incarnate Word Academy.\nHa anche iniziato a lavorare come modella all'et\u00e0 di quindici anni.\nCarriera.\nNel 2007, Shantel VanSanten ottiene un ruolo di rilievo in un film basato sulla vita delle t.A.T.u. al fianco di Mischa Barton che viene distribuito con il titolo \"You and I\". \nNel 2009, appare nel quarto capitolo della saga di \"Final Destination\", intitolato \"The Final Destination 3D\" ed ottiene il ruolo da protagonista di Quinn James, sorella maggiore \ndel personaggio di Haley (Bethany Joy Lenz)nella settima stagione di \"One Tree Hill\" e conferma la sua presenza anche per l'ottava e la nona stagione. Nel 2015 entra a far parte del cast di \"The Flash\" nel ruolo di \"Patty Spivot\". Nel 2016 entra a far parte del cast di \"Shooter\" nel ruolo di Julie Swagger.\nDoppiatrici italiane.\nNelle versioni in lingua italiana dei suoi lavori, Shantel VanSanten \u00e8 stata doppiata da:"}
{"id": "2763778", "revid": "203463", "url": "https://it.wikipedia.org/wiki?curid=2763778", "title": "F.W. Clarke", "text": ""}
{"id": "2763779", "revid": "125914224", "url": "https://it.wikipedia.org/wiki?curid=2763779", "title": "Francesco Coco", "text": ""}
{"id": "2763781", "revid": "93556", "url": "https://it.wikipedia.org/wiki?curid=2763781", "title": "Shayne Ward", "text": "Dopo aver vinto la seconda edizione britannica del celebre talent show \"X Factor\" nel 2005, ha pubblicato tre album di discreto successo per l'etichetta discografica Syco, sotto-etichetta della Sony BMG: \"Shayne Ward\" (2006), \"Breathless\" (2007) e \"Obsession\" (2010).\nIl suo singolo d'esordio, \"That's My Goal\", che ha raggiunto la prima posizione delle classifiche irlandese e britannica, \u00e8 al momento il suo successo principale.\nBiografia.\nGli esordi: \"X Factor\".\nDopo aver partecipato, senza per\u00f2 trionfare, all'edizione del 2002 del programma \"Popstars\", dalla quale uscirono vincitrici quell'anno le Girls Aloud, e dopo un'attivit\u00e0 amatoriale da cantante come componente di un trio insieme a due ragazze chiamato Destiny, con le quali si esibiva nei locali londinesi, ha partecipato alla seconda edizione britannica del talent show \"X Factor\" nel 2005.\nNel corso della finale ha presentato il suo primo brano inedito, dopo essersi esibito in numerose cover di canzoni gi\u00e0 celebri come \"Cry Me a River\" di Justin Timberlake o \"Careless Whisper\" di George Michael; l'inedito era intitolato \"That's My Goal\", pubblicato come singolo immediatamente dopo la vittoria dello spettacolo con grande successo, avendo raggiunto la vetta delle classifica britannica e irlandese. La vittoria gli valse anche un contratto con l'etichetta discografica Syco di Simon Cowell, sotto-etichetta della Sony BMG.\n\"Shayne Ward\", il primo album.\nDopo la vittoria del talent show, il cantante \u00e8 entrato in sala di registrazione per la realizzazione del suo disco d'esordio, l'eponimo \"Shayne Ward\", pubblicato il 17 aprile 2006 dall'etichetta discografica Syco.\nL'album fu anticipato, oltre che dal successo del singolo d'esordio \"That's My Goal\", anche da un secondo singolo, \"No Promises\", cover dell'omonimo brano di Bryan Rice pubblicato il 10 aprile 2006 e che ha ottenuto un discreto successo, raggiungendo la prima posizione della classifica in Irlanda e la seconda in Regno Unito, entrando anche nella classifica svedese e norvegese. Anche l'album ottenne un ottimo successo, raggiungendo le prime posizioni in Irlanda e Regno Unito e risultando il pi\u00f9 venduto al mondo nella relativa classifica settimanale.\nShayne Ward, il suo album d'esordio omonimo, ha venduto 201.266 copie nella prima settimana ed \u00e8 entrato nella chart album al numero uno. Ad oggi, l'album ha venduto 520.000 copie nel Regno Unito e altre 2.000, 000 in tutto il mondo, raggiungendo il numero uno in altri otto paesi. L'album \u00e8 stato disco di platino.\nL'album fu promosso anche da un terzo singolo, \"Stand by Me\", che per\u00f2 non \u00e8 riuscito a rendere l'impatto grafico delle due precedenti, entrando avendo un picco nella UK Singles Chart piazzandosi al numero quattordici. \u00c8 andata leggermente meglio nella classifica irlandese la nona posizione.\nNell'agosto 2006, \u00e8 stato riferito che Ward aveva sviluppato dei noduli nelle corde vocali - la stessa condizione che ha fermato la carriera di cantante, Julie Andrews - e doveva andare a Los Angeles i primi di settembre per vedere un chirurgo specialista. Il suo manager, Louis Walsh, ha rilasciato una dichiarazione che era fiducioso sulla pronta guarigione di Ward e sarebbe tornato al lavoro entro la fine del mese. Nel novembre 2006, ha pubblicato la sua autobiografia intitolata My Story. Ha viaggiato in vari luoghi in giro per il Regno Unito per la firma dei libri per la gioia dei suoi fans che sono intervenuti. Agli inizi del 2007, Ward ha intrapreso un tour solista nei locali del Regno Unito e Repubblica d'Irlanda, tenendo 18 concerti in 28 giorni dalla fine di gennaio a met\u00e0 febbraio. Il tour iniziato a Dublino il 21 gennaio e si \u00e8 concluso a Birmingham il 17 febbraio 2007.\nAd oggi, \"That's My Goal\" ha venduto oltre 1,3 milioni di copie nel Regno Unito.\n\"Breathless\", il secondo album.\nNel settembre del 2007 furono pubblicate due nuovi singoli, primi estratti dal secondo disco del cantante, \"Breathless\".\nI due singoli sono stati pubblicati come doppia a-side in Regno Unito, intitolata \"No U Hang Up\"/\"If That's Ok With You\", e ha raggiunto la seconda posizione in Regno Unito. Negli altri stati, le canzoni sono state pubblicate separatamente e hanno raggiunto discrete posizioni in classifica.\nL'album fu invece pubblicato solo a fine novembre dello stesso anno, ottenendo ottimi risultati in classifica sia in Irlanda che in Regno Unito, dove ha raggiunto rispettivamente la prima e la seconda posizione della classifica. Questo fu accompagnato da secondo e ultimo singolo estratto dall'album, intitolato anch'esso \"Breathless\", anche questo di buon successo nelle classifiche.\nNel 2008 la promozione dell'album \u00e8 proseguita con il tour \"The Breathless Tour 2008\", con il quale in cantante ha girato tutta la Gran Bretagna.\n\"Obsession\", il terzo album.\n\u00c8 tornato sulle scene musicali con la pubblicazione del suo terzo album, \"Obsession\", uscito il 15 novembre 2010. La pubblicazione del disco \u00e8 stata anticipata dal singolo \"Gotta Be Somebody\", cover dell'omonimo brano dei Nickelback inclusa nel terzo album di Ward, che ha avuto un discreto successo di vendite in Irlanda e in Regno Unito, dove ha raggiunto rispettivamente la decima e la dodicesima posizione delle classifiche locali. Il disco, pur non raggiungendo la vetta delle classifiche come i due precedenti, ha fatto registrare buoni dati di vendita piazzandosi all'undicesima e alla quindicesima posizione in classifica, rispettivamente in Irlanda e Regno Unito.\nDallo stesso disco \u00e8 stata poi estratta come singolo la traccia omonima \"Obsession\", nel febbraio 2011, senza per\u00f2 ottenere successo commerciale.\nIl 9 giugno 2011 \u00e8 stato annunciato che interpreter\u00e0 Stacee Jaxx nel musical \"Rock of Ages\" allo Shaftesbury Theatre di Londra."}
{"id": "2763782", "revid": "1305772", "url": "https://it.wikipedia.org/wiki?curid=2763782", "title": "No Promises", "text": "No Promises (\"nessuna promessa\" in lingua inglese) pu\u00f2 riferirsi a:"}
{"id": "2763786", "revid": "76963", "url": "https://it.wikipedia.org/wiki?curid=2763786", "title": "Jana Kramer", "text": "Carriera.\nJana ha iniziato a farsi conoscere in televisione grazie al ruolo ricorrente di Noelle Davenport in \"Friday Night Lights\" e apparendo nei film \"Cambia la tua vita con un click\" e \"Che la fine abbia inizio\". In seguito \u00e8 apparsa nelle serie televisive \"CSI - Scena del crimine\", \"\", \"Grey's Anatomy\", \"Private Practice\" e \"90210\", ma ha ottenuto pi\u00f9 visibilit\u00e0 nel 2009 quando le \u00e8 stato affidato il ruolo ricorrente di Alex Dupr\u00e9 nella settima stagione del telefilm \"One Tree Hill\"; a dicembre del 2009, il personaggio di Alex \u00e8 stato promosso a presenza fissa della serie, comparendo infatti anche nell'ottava e nella nona stagione del telefilm. Nel febbraio del 2011 la Kramer ha firmato con la Warner Bros. Records di Nashville, che ha distribuito il suo primo singolo, \"I Won't Give Up\", gi\u00e0 presente in un episodio di \"One Tree Hill\".\nJana ha sposato l'attore Johnathon Schaech il 4 luglio del 2010 in Michigan. Il 9 agosto, dopo un solo mese di matrimonio, \u00e8 stato annunciato il loro divorzio.\nSi \u00e8 risposata il 22 maggio 2015 con Mike Caussin, con il quale ha avuto una bambina, Jolie Rae, nata il 31 gennaio 2016. A soli sette mesi dalla sua nascita, i coniugi hanno dichiarato di essere in crisi e la separazione sembrava ormai inevitabile, ma i due si sono poi riconciliati e nel dicembre 2018 \u00e8 nato il loro secondo figlio.\nDoppiatrici italiane.\nNelle versioni in italiano dei suoi film, Jana Kramer \u00e8 stata doppiata da:"}
{"id": "2763788", "revid": "729019", "url": "https://it.wikipedia.org/wiki?curid=2763788", "title": "Fokker C.V", "text": "Il Fokker C.V era un monomotore biplano multiruolo prodotto dall'azienda olandese Fokker tra gli anni venti e anni trenta.\nCaratterizzato dalla possibilit\u00e0 di impiegare varie motorizzazioni (basate sia su motori a V che su radiali) e velature di diverso disegno ed apertura, prodotto anche su licenza all'estero, venne utilizzato da un buon numero di forze aeree fino alla seconda guerra mondiale ed \u00e8 considerato, da alcuni, uno degli aerei di maggior successo e diffusione di quel periodo.\nStoria del progetto.\nIl concetto alla base del Fokker C.V derivava dalla necessit\u00e0 dell'ambiziosa casa costruttrice olandese di realizzare un prodotto che incontrasse i favori del mercato estero, alla luce dell'esigua dimensione delle forze armate nazionali e delle loro ridotte capacit\u00e0 di spesa.\nIl progetto che vide la luce nei primi mesi del 1924 prevedeva come detto, fin dai primi momenti, la possibilit\u00e0 di impiegare apparati propulsivi di diverso tipo (a seconda delle richieste del committente) e garantiva l'opportunit\u00e0 di scegliere tra cinque diversi tipi di ala (tra loro differenti per apertura e disegno).\nQueste caratteristiche contribuirono a far conoscere ed apprezzare il Fokker C.V come macchina multi-ruolo, soprattutto nei confronti di quei paesi che non potevano permettersi gli investimenti necessari alla costituzione di una flotta di aerei specializzati per ciascun compito operativo.\nEbbero cos\u00ec origine ben cinque diverse versioni, contrassegnate in ordine alfabetico e caratterizzate dalla differente velatura; la produzione di serie si concentr\u00f2 prevalentemente sulle versioni C.V-D (principalmente destinata alla caccia ed alla cooperazione con le forze di terra) e C.V-E (per ricognizione e bombardamento leggero).\nA testimonianza della flessibilit\u00e0 del progetto vi fu anche la produzione di un lotto di velivoli in configurazione idrovolante, destinati all'aviazione navale olandese; in questo caso il velivolo evidenzi\u00f2 la tendenza a sbilanciarsi in avanti in fase di ammaraggio, soprattutto in situazioni con la superficie dell'acqua mossa dal vento, e dopo alcuni incidenti i velivoli vennero riportati alla versione \"terrestre\".\nConsiderevole il successo commerciale ottenuto mediante produzione su licenza in paesi stranieri: Danimarca, Finlandia, Svezia e Svizzera, oltre ad aver acquistato alcuni esemplari dalla casa madre, realizzarono alcuni lotti di velivoli in impianti dei rispettivi paesi mentre l'italiana Industrie Meccaniche Aeronautiche Meridionali SpA e l'ungherese Weiss Manfr\u00e9d ne svilupparono autonomamente diverse versioni contribuendo con quantit\u00e0 sostanziose al successo commerciale del progetto.\nTecnica.\nStruttura.\nIl Fokker C.V era un biplano con struttura mista: la fusoliera era in tubi di acciaio rivestita in tela, mentre l'ala era in legno con rivestimento in compensato e tela. Nella fusoliera erano disposti in tandem i due abitacoli.\nDelle cinque diverse tipologie di ali che potevano essere installate, tre prevedevano i due piani alari delle stesse dimensioni, di pianta rettangolare ed estremit\u00e0 arrotondate (versioni C.V-A, B, C); differivano tra loro per la lunghezza (e, di conseguenza, la superficie).\nLe rimanenti due (C.V-D ed E) prevedevano la configurazione sesquiplana con le estremit\u00e0 rastremate; oltre che per le dimensioni, erano tra loro diverse nella configurazione dei montanti di collegamento: la prima (pi\u00f9 piccola) prevedeva montanti a \"V\", mentre nella seconda i montanti erano ad \"N\".\nIn tutti i casi le ali erano disposte leggermente scalate tra loro, con quella inferiore in posizione pi\u00f9 arretrata.\nGli impennaggi erano monoplani, di tipo classico (con l'equilibratore disposto alla base della deriva); erano controventati nella parte inferiore.\nIl carrello d'atterraggio era di tipo classico con l'elemento anteriore caratterizzato da gambe monoruota collegate tra loro da un assale rigido, assicurate alla fusoliera per mezzo di una struttura ad \"M\", realizzata in tubi metallici.\nMotore.\nLa flessibilit\u00e0 progettuale del Fokker C.V prevedeva che la sezione frontale della fusoliera fosse completamente rimovibile: questo consentiva l'impiego di apparati propulsivi tra loro completamente diversi, indipendentemente dal fatto che si trattasse di motori raffreddati a liquido o ad aria; si hanno cos\u00ec notizie dell'installazione di motori Liberty L-12, Curtiss V-1570, Rolls-Royce Kestrel, Hispano-Suiza 12H, 12J e 12N, Napier Lion, Lorraine-Dietrich 12 E, BMW IV, Armstrong Siddeley Panther, Bristol Mercury, Jupiter e Pegasus; nel caso dei motori radiali non di rado era prevista l'installazione di un anello Townend in funzione aerodinamica.\nArmamento.\nAnche in quanto all'armamento il Fokker C.V garantiva una certa flessibilit\u00e0: in genere la dotazione prevedeva due mitragliatrici calibro 7,9\u00a0mm disposte nella sezione anteriore della fusoliera e sparanti, sincronizzate, attraverso il disco dell'elica ed un'altra brandeggiabile a disposizione dell'osservatore. Era tuttavia possibile dotare di due mitragliatrici la postazione posteriore, cos\u00ec come poteva arrivare a tre il numero delle armi anteriori mediante l'installazione di una mitragliatrice nella parte inferiore della fusoliera.\nI carichi di caduta, trasportabili in rastrelliere subalari, potevano raggiungere i 200\u00a0kg di bombe.\nImpiego operativo.\nIn Olanda il Fokker C.V entr\u00f2 in servizio nel 1926 ed ottenne subito un buon successo di vendite anche all'estero: nello stesso anno venne acquistato dalla Norvegia e l'anno successivo in Finlandia, Svezia e Svizzera. Sempre nel 1927 si ebbe l'acquisto della licenza di costruzione da parte dell'italiana IMAM e la sua produzione, con alcune modifiche, con il nome di IMAM Ro.1.\nTra le fonti reperite, viene indicato che a contribuire al successo del biplano olandese vi sarebbe la vittoria al concorso internazionale dell'aviazione svoltosi a Zurigo nel 1927, tuttavia altre fonti dell'epoca non confermano il risultato.\nApprezzato dai piloti per la maneggevolezza, il C.V si rivel\u00f2 una macchina robusta ed affidabile e rimase in servizio per anni nelle diverse forze armate che lo adottarono; la sua diffusione lo port\u00f2 a prendere parte attiva ai conflitti che ebbero origine in quegli anni: i primi velivoli ad essere impiegati in operazioni belliche furono quelli boliviani impiegati nella guerra del Chaco contro il Paraguay.\nA partire dal novembre del 1939 anche gli esemplari in servizio presso la finlandese Suomen ilmavoimat, vennero impiegati nella guerra d'inverno mentre nella primavera successiva, i velivoli in carico ai reparti olandesi, norvegesi e danesi (per quanto ormai tecnologicamente superati) vennero impiegati nei disperati e vani tentativi di opporsi all'invasione tedesca, nel corso delle prime fasi della seconda guerra mondiale.\nAlcuni esemplari di C.V, in prevalenza danesi, vennero requisiti dalla Luftfwaffe ed assegnati ai reparti estoni e lituani che li impiegarono sul fronte orientale.\nIn Svezia il Fokker C.V rimase in servizio nei reparti da caccia fino al 1931, denominato J 3 (la sigla J stava ad indicare appunto \"Jaktflygplan\", aereo da caccia in lingua svedese), per essere successivamente destinato alla ricognizione (\"Spaningsflygplan\") acquisendo la denominazione S 6. Gli ultimi esemplari utilizzati in questo ruolo vennero dismessi nel 1946. La Svenska Flygvapnet mise in servizio anche alcuni modelli modificati in versione idrovolante denominata S 6B: dotati di galleggianti di maggiori dimensioni e modificati nel timone di coda, questi velivoli ebbero maggior successo rispetto alla versione C.V-W realizzata in origine dalla casa madre.\nI velivoli di maggior longevit\u00e0 risultano essere stati i Fokker C.V impiegati dalle Forze aeree svizzere i cui ultimi esemplari, per quanto impiegati nel ruolo di trainatori di bersagli, furono dismessi soltanto nel 1954.\nTra gli eventi ricordati nella storia del C.V si annovera una crociera che, nella primavera del 1926, port\u00f2 due esemplari danesi da Copenaghen a Tokyo; il tragitto all'andata vide i velivoli dirigersi verso l'India mentre il ritorno avvenne attraversando i cieli della Siberia.\nUn altro episodio entrato nella storia \u00e8 legato al versatile biplano olandese: fu proprio un Fokker C.V (in questo caso dell'aviazione svedese) a prestare i primi soccorsi all'equipaggio del dirigibile Italia di Umberto Nobile, in seguito all'incidente del 25 maggio 1928. Lo stesso velivolo rimase danneggiato durante il secondo atterraggio sui ghiacci nel corso delle operazioni di soccorso.\nVersioni.\n\"Dati tratti da\" \"Enciclopedia l'Aviazione\", \"tranne dove diversamente indicato\"."}
{"id": "2763792", "revid": "76963", "url": "https://it.wikipedia.org/wiki?curid=2763792", "title": "Mark Schwahn", "text": "Carriera.\nMark ha frequentato l'\"Universit\u00e0 del Maryland\"; ha co-scritto i film \"Coach Carter\" (2005), \"The Perfect Score\" (2004) e \"Costi quel che costi\" (2000); Schwahn ha poi creato nel 2003 la serie televisiva \"One Tree Hill\" tratta da una sua sceneggiatura originariamente scritta per il cinema ed intitolata \"An Unkindness of Ravens\", da allora Mark \u00e8 produttore esecutivo e sceneggiatore-capo della serie. Mark ha anche scritto una prima sceneggiatura per il progetto dello spin-off \"Melrose Place\", per poi decidere di abbandonare."}
{"id": "2763793", "revid": "729019", "url": "https://it.wikipedia.org/wiki?curid=2763793", "title": "Grupo Especial de Operaciones", "text": "Il Grupo Especial de Operaciones, noto anche come G.E.O. o GEO, \u00e8 l'unit\u00e0 d'\u00e9lite della polizia spagnola. Il quartier generale \u00e8 situato a Guadalajara, vicino a Madrid. I compiti principali dell'unit\u00e0 comprendono la scorta a personaggi importanti e il contrasto del terrorismo, ma possono spaziare anche a operazioni affiancate alla normale polizia per garantire la sicurezza in situazioni particolari (come ad esempio avvenne nei Giochi della XXV Olimpiade tenuti a Barcellona nel 1992).\nCome altre forze speciali di polizia europee, il GEO \u00e8 preparato anche per casi di dirottamento di aerei e operazioni anfibie.\nStoria.\nPer arginare i vari gruppi terroristici e mafiosi spagnoli, nel novembre 1977 venne annunciato l'intento di dar vita a uno speciale reparto della polizia spagnola, appunto il \"Grupo Especial de Operaciones\", che vide iniziare il primo corso di addestramento nel marzo 1978 a cura del colonnello Ulrich Wegener e di alcuni suoi uomini appartenenti al GSG-9 tedesco. Il 19 gennaio 1979 il re Juan Carlos e la regina Sofia di Grecia presenziarono alla cerimonia di fine addestramento e il 23 febbraio la notizia della creazione dell'unit\u00e0 venne diramata ai media.\nGli uomini del GEO vennero mobilitati per la prima volta nell'agosto 1978 per intervenire all'aeroporto di Madrid-Barajas, ma la situazione ritorn\u00f2 alla normalit\u00e0 prima del loro arrivo. Il primo intervento vero e proprio si ebbe il 7 febbraio 1981 a Bilbao, quando cinque ostaggi vennero liberati da due criminali che li tenevano prigionieri in una banca di propriet\u00e0 del Banco Bilbao Vizcaya Argentaria; non ci furono feriti. Altro blitz di successo fu il salvataggio di Iglesias Puga, padre del cantante Julio Iglesias, cos\u00ec come aver sventato un attentato organizzato dall'ETA ai danni delle olimpiadi tenute a Barcellona nel 1992. Oltre a questo, il GEO ha provveduto nel tempo ad arrestare decine di appartenenti a diverse organizzazioni criminali, ha liberato centinaia di ostaggi e fermato diverse navi cariche di narcotici.\nFinora sono cinque gli uomini del GEO caduti, di cui uno solo in azione: Francisco Javier Torronteras Gadea, morto durante l'assalto a una palazzina di Legan\u00e9s dove gli esecutori degli attentati dell'11 marzo 2004 a Madrid, vedutisi in trappola, hanno fatto esplodere delle bombe uccidendo loro stessi e Gadea, che probabilmente non era a conoscenza del fatto che i terroristi possedevano delle bombe.\nNel 2005 il GEO ha avuto un calo d'organico, cos\u00ec i loro compiti, come la sorveglianza dell'ambasciata spagnola a Baghdad, sono stati presi in carico da altre unit\u00e0 antisommossa."}
{"id": "2763794", "revid": "453768", "url": "https://it.wikipedia.org/wiki?curid=2763794", "title": "Solitudine", "text": "La solitudine \u00e8 una condizione e un sentimento umano nei quali l'individuo si isola per scelta propria (se di indole solitaria), per vicende personali e accidentali di vita, o perch\u00e9 isolato o ostracizzato dagli altri esseri umani, generando un rapporto (non sempre) privilegiato con se stesso. Animale sociale per definizione, l'uomo anche in condizione di solitudine \u00e8 coinvolto sempre in un intimo dialogo con gli altri. Quindi, pi\u00f9 che alla socialit\u00e0 la solitudine si oppone alla socievolezza. Talvolta \u00e8 il prodotto della timidezza e/o dell'apatia, talaltra di una scelta consapevole. In lingua inglese il concetto viene espresso con due differenti vocaboli, \"solitude\" e \"loneliness\", che si riferiscono rispettivamente al piacere e al dolore provati in condizioni di esclusione.\nDescrizione.\nScrive Maria Miceli (\"Sentirsi soli\", 2003):\n \n\u00c8 universalmente riconosciuta come la principale causa di depressione favorita da un'urbanizzazione mal gestita; non a caso le abitazioni di maggior valore sono allocate dentro o in prossimit\u00e0 ad aree di aggregazione sociale per il riconoscimento offerto alla dignit\u00e0 degli individui.\nJohn T. Cacioppo a pagina 185 (nel cap. \"In conflitto per natura\") cita una frase del \"Paradiso perduto\" di John Milton perch\u00e9 sintetizza bene la condizione umana:\nA pag. 275 (nel cap. \"Il potere della connessione sociale\") J.T.C spiega come nella mente la fede (delle persone isolate) si idealizza spontaneamente con le proprie idee (giuste e/o sbagliate) per il bisogno di antropomorfizzare; il successo delle mega-chiese americane nei sobborghi urbanizzati \u00e8 dovuto quindi al bisogno umano di incontro, riunione e appartenenza collettiva.\nIl saggio conclude che l'uomo come essere sociale non pu\u00f2 fare a meno degli altri per tempi molto lunghi, ma segue un cammino di benessere psicofisico tendenzialmente condizionato da comportamenti etici collaborativi.\nPer il teologo luterano Dietrich Bonhoeffer, solo chi \u00e8 capace di solitudine \u00e8 capace di comunione."}
{"id": "2763805", "revid": "1305772", "url": "https://it.wikipedia.org/wiki?curid=2763805", "title": "Hester Lynch Piozzi", "text": "Biografia.\nHester Lynch nacque a Bodvel Hall (Caernarvonshire, Galles) in una delle pi\u00f9 importanti famiglie di proprietari terrieri del Galles. La situazione economica della sua famiglia divenne pessima dopo il fallimento del padre, John Salusbury, a causa di alcuni disastrosi investimenti effettuati ad Halifax, in Canada; Hester pertanto spos\u00f2 contro la propria volont\u00e0 Henry Thrale, un ricco fabbricante di birra (11 ottobre 1763), dal quale tuttavia ebbe dodici figli. Oltre ad aiutare il marito nell'azienda, Hester Lynch fu l'animatrice, nella residenza di campagna del marito a Streatham, una localit\u00e0 nei pressi di Londra, di un eletto circolo di intellettuali (Joshua Reynolds, Oliver Goldsmith, David Garrick, Fanny Burney, Thomas Percy e Giuseppe Baretti), fra i quali ebbe spicco Samuel Johnson. Hester Lynch fu legata da sincera amicizia a Samuel Johnson, il quale a sua volta le dedic\u00f2 due componimenti in versi. L'amicizia di Johnson, insieme alla considerazione sociale nell'Inghilterra del XVIII secolo, venne per\u00f2 meno allorch\u00e9 Hester, rimasta vedova di Henry Thrale (4 aprile 1781), spos\u00f2 il cantante e compositore italiano Gabriele Maria Piozzi (1740 - 1809) di religione cattolica (23 luglio 1784).\nL'attivit\u00e0 letteraria di Hester Lynch si svolse dopo il matrimonio con Gabriele Piozzi, per cui tutte le opere vennero firmate col nome assunto col secondo matrimonio: \"Hester Lynch Piozzi\". Subito dopo il matrimonio i Piozzi si recarono in Italia dove si trattennero per un paio d'anni; e proprio durante la permanenza in Italia venne pubblicato \"Anecdotes of Samuel Johnson\" (1786). La coppia ritorn\u00f2 poi in Gran Bretagna ritirandosi infine a Brynbella, nel Galles settentrionale. Nelle lettere e nei diario di Hester Lynch non sono mai stati rilevati segni di pentimento per il matrimonio con Gabriele Piozzi; quest'ultimo, sofferente negli ultimi anni della sua vita di una dolorosa malattia, probabilmente di un cancro, fu assistito fino alla fine dalla moglie.\nScritti.\nHester Lynch viene ricordata soprattutto per due opere pubblicate dopo la morte di Johnson (13 dicembre 1784) e firmate \"Hester Lynch Piozzi\", ossia col nome assunto dopo il secondo matrimonio:\nLe due opere sono molto importanti in quanto contribuiscono a dare una interpretazione pi\u00f9 equilibrata su Samuel Johnson, la cui personalit\u00e0 sarebbe nota altrimenti soltanto attraverso la biografia scritta dal Boswell. Postume sono apparse altre due opere:\nFra gli altri scritti."}
{"id": "2763807", "revid": "287204", "url": "https://it.wikipedia.org/wiki?curid=2763807", "title": "Jan van de Cappelle", "text": "Cappelle fu un famoso pittore di marine del XVII secolo. Le sue opere sono esposte nei musei olandesi, inglesi e austriaci."}
{"id": "2763808", "revid": "55935", "url": "https://it.wikipedia.org/wiki?curid=2763808", "title": "Hester Thrale", "text": ""}
{"id": "2763812", "revid": "661526", "url": "https://it.wikipedia.org/wiki?curid=2763812", "title": "Giorgio Falco", "text": ""}
{"id": "2763814", "revid": "1086846", "url": "https://it.wikipedia.org/wiki?curid=2763814", "title": "Football Club Messina Peloro 2006-2007", "text": "Questa voce raccoglie le informazioni riguardanti il Football Club Messina Peloro nelle competizioni ufficiali della stagione 2006-2007.\nStagione.\nNella stagione 2006-2007 il Messina disputa il decimo campionato di massima serie della sua storia e il quinto a girone unico. Dopo un inizio esaltante con 8 punti nelle prime 4 giornate il Messina cala nettamente andando a racimolare appena 18 punti nelle successive 34 gare e chiudendo il campionato all'ultimo posto, scavalcato proprio all'ultimo turno dall'Ascoli. Le poche note positive dell'annata sono le 19 reti messe a segno dal bomber Rigan\u00f2 e la vittoria sul Palermo per 2-0.\nRosa.\n\"Rosa aggiornata al 12 febbraio 2012\""}
{"id": "2763817", "revid": "33689", "url": "https://it.wikipedia.org/wiki?curid=2763817", "title": "Xerox 820", "text": "Lo Xerox 820 \u00e8 un computer a 8-bit prodotto dalla Xerox nel 1981. \u00c8 dotato di una CPU Zilog Z80A e di floppy disk come memoria di massa e utilizza come sistema operativo il CP/M.\nNe furono prodotte tre versioni.\nIl modello 820.\nIl modello originale detto Xerox 820, distribuito nel 1981, impiegava un processore Zilog Z80 che operava alla frequenza di 2,5\u00a0MHz. Era dotato di 64 kB di memoria RAM.\nIl modello 820-II.\nLo Xerox 820-II fu lanciato nel 1982, tra le migliorie la CPU Z80A aveva una frequenza maggiore pari a 4 MHz.\nLa scheda madre era inserita dentro all'unit\u00e0 CRT ed includeva il processore, 64 KB di RAM e 6-8 KB di ROM.\nLo schermo CRT era monocromatico e poteva visualizzare il testo su 24 linee per 80 colonne.\nEra dotato di due porte di comunicazione seriali RS-232 e di due porte parallele.\nLa tastiera era dotata di tastierino numerico.\nA livello software, il modello \"820-II\" usciva con il sistema operativo CP/M versione 2.2, un disco di diagnostica, una copia del programma di scrittura MicroPro WordStar ed il linguaggio di programmazione Microsoft BASIC-80.\nIl prezzo del sistema era di $3000.\nIl modello 8/16.\nIl modello Xerox 8/16 era dotato di due CPU, un processore Z80 ed un Intel 8086 che potevano essere attivare congiuntamente o separatamente. I sistemi operativi impiegati erano il CP/M-80 ed il CP/M-86. In dotazione vi era Wordperfect e Dbase II. Come memoria di massa utilizzava un floppy disk drive da 8\" ed era dotato di un monitor bianco e nero da 12\".\nNel 1984 venne equipaggiato con un doppio floppy disk drive da 5.25\". Completavano la dotazione un monitor ed una stampante laser."}
{"id": "2763821", "revid": "2163589", "url": "https://it.wikipedia.org/wiki?curid=2763821", "title": "Spada ingioiellata d'offerta", "text": "La Spada ingioiellata d'offerta \u00e8 una spada cerimoniale facente parte delle regalie del Regno Unito. \nEssa venne realizzata per l'incoronazione di Giorgio IV del Regno Unito e presenta disegni che riprendono la simbologia dei regni uniti dell'isola britannica: la rosa d'Inghilterra, il cardo di Scozia e il trifoglio d'Irlanda. \n\u00c8 l'unica spada che il sovrano possa tenere fisicamente in mano durante l'atto dell'incoronazione, mentre le altre, che simboleggiano il suo potere temporale e spirituale, vengono poste di fronte a lui durante il momento solenne."}
{"id": "2763823", "revid": "154893", "url": "https://it.wikipedia.org/wiki?curid=2763823", "title": "Ferdinando III di Castiglia e Le\u00f3n", "text": ""}
{"id": "2763824", "revid": "110157", "url": "https://it.wikipedia.org/wiki?curid=2763824", "title": "Nokia 6136", "text": "Il Nokia 6136 \u00e8 un telefono cellulare prodotto dall'azienda finlandese Nokia e messo in commercio nel 2006."}
{"id": "2763825", "revid": "287204", "url": "https://it.wikipedia.org/wiki?curid=2763825", "title": "Regno di Castiglia e Leon", "text": ""}
{"id": "2763828", "revid": "124488679", "url": "https://it.wikipedia.org/wiki?curid=2763828", "title": "Australian Open 1995", "text": "L'Australian Open 1995 \u00e8 stata la 83\u00aa edizione dell'Australian Open e prima prova stagionale dello Slam per il 1995. Si \u00e8 disputato dal 16 al 29 gennaio 1995 sui campi in cemento del Melbourne Park di Melbourne in Australia. Il singolare maschile \u00e8 stato vinto dallo statunitense Andre Agassi, che si \u00e8 imposto sul connazionale Pete Sampras in 4 set. Il singolare femminile \u00e8 stato vinto dalla francese Mary Pierce, che ha battuto in 2 set la spagnola Arantxa S\u00e1nchez Vicario. Nel doppio maschile si \u00e8 imposta la coppia formata da Jared Palmer e Richey Reneberg, mentre nel doppio femminile hanno trionfato Jana Novotn\u00e1 e Arantxa S\u00e1nchez. Nel doppio misto la vittoria \u00e8 andata alla coppia formata da Nata\u0161a Zvereva e Rick Leach.\nRisultati.\nSingolare maschile.\n Andre Agassi ha battuto in finale Pete Sampras 4\u20136, 6\u20131, 7\u20136(6), 6\u20134\nSingolare femminile.\n Mary Pierce ha battuto in finale Arantxa S\u00e1nchez Vicario 6\u20133, 6\u20132\nDoppio maschile.\n Jared Palmer / Richey Reneberg hanno battuto in finale Mark Knowles / Daniel Nestor 6\u20133, 3\u20136, 6\u20133, 6\u20132\nDoppio femminile.\n Jana Novotn\u00e1 / Arantxa S\u00e1nchez Vicario hanno battuto in finale Gigi Fern\u00e1ndez / Nata\u0161a Zvereva 6\u20133, 6\u20137(3), 6\u20134\nDoppio misto.\n Nata\u0161a Zvereva / Rick Leach hanno battuto in finale Gigi Fern\u00e1ndez / Cyril Suk 7\u20136(4), 6\u20137(3), 6\u20134\nJunior.\nSingolare ragazzi.\n Nicolas Kiefer ha battuto in finale Lee Jong-min 6\u20134, 6\u20134\nSingolare ragazze.\n Siobhan Drake-Brockman ha battuto in finale Annabel Ellwood 6\u20133, 4\u20136, 7\u20135\nDoppio ragazzi.\n Luke Bourgeios / Lee Jong-min hanno battuto in finale Nicolas Kiefer / Ulrich Jasper Seetzen 6\u20132, 6\u20131\nDoppio ragazze.\n Corina Morariu / Ludmila Varmu\u017eov\u00e1 hanno battuto in finale Saori Obata / Nami Urabe 6\u20131, 6\u20132"}
{"id": "2763829", "revid": "1226", "url": "https://it.wikipedia.org/wiki?curid=2763829", "title": "David de Coninck", "text": "Scolaro di Pieter Boel ad Anversa nel 1663 fece parte della Lukasgilde. Nel 1670 and\u00f2 a Roma, dove visse per un lungo periodo; nel 1687 torn\u00f2 ad Anversa, per poi andare a Bruxelles. Fece dei viaggi anche in Germania e Francia.\nDipinse numerose nature morte e scene di caccia alla maniera di Jan Fyt, ora divise tra i musei di Amsterdam, Praga, Vienna, Bamberga."}
{"id": "2763831", "revid": "1712526", "url": "https://it.wikipedia.org/wiki?curid=2763831", "title": "Spada della clemenza", "text": ""}
{"id": "2763846", "revid": "2153076", "url": "https://it.wikipedia.org/wiki?curid=2763846", "title": "Shayne Ward (album)", "text": "Shayne Ward \u00e8 l'eponimo titolo dell'album di debutto del cantante pop britannico Shayne Ward, pubblicato il 17 aprile 2006 dall'etichetta discografica Syco, sotto-etichetta della Sony BMG.\nL'album, certificato disco di platino in Regno Unito, \u00e8 stato pubblicato a distanza di alcuni mesi dalla vittoria della seconda edizione britannica del talent show \"X Factor\" ottenuta dal cantante e dalla pubblicazione del primo singolo dell'artista, \"That's My Goal\", canzone di successo in Gran Bretagna e Irlanda.\nDall'album sono stati estratti come singoli anche una cover del brano \"No Promises\" di Bryan Rice e \"Stand by Me\", tutti di buon successo di vendite come l'album.\nL'album \u00e8 stato promosso anche da un omonimo tour eseguito dal cantante nei primi mesi del 2007 e conteneva, oltre al singolo \"No Promises\", diverse cover di canzoni gi\u00e0 edite: \"All My Life\" era stata originariamente interpretata dal duo R&amp;B statunitense K-Ci &amp; JoJo, \"What About Me\" era un singolo del gruppo musicale rock australiano Moving Pictures gi\u00e0 reinterpretata da Shannon Noll, \"Back at One\", originariamente dello statunitense Brian McKnight e la celeberrima \"Over the Rainbow\" di Judy Garland."}
{"id": "2763847", "revid": "122193156", "url": "https://it.wikipedia.org/wiki?curid=2763847", "title": "Evangeline o Un racconto dell'Acadia", "text": "Evangeline o Un racconto dell'Acadia (titolo originale \"Evangeline or A Tale of Acadie\") \u00e8 un poemetto di carattere epico scritto dal poeta statunitense Henry Wadsworth Longfellow nel 1847.\nLa storia.\nL'opera, che si ispira ad un fatto storico accaduto nel 1775 ed \u00e8 ambientata in Nuova Scozia o Acadia, narra la storia del ricco fattore Benedict Bellefontaine e della figlia Evangeline che vivono nel villaggio acadiano di Grand-Pr\u00e9 insieme a numerosi altri francesi.\nEvangeline \u00e8 promessa sposa di Gabriel Lajeunesse, figlio del potente fabbro del villaggio, ma proprio alla vigilia delle nozze giunge la notizia che i soldati inglesi sono sbarcati e tutti gli abitanti dovranno immediatamente abbandonare le loro case e andarsene.\nVincendo il desiderio di ribellarsi a questa ingiusta imposizione ed esortati da Padre Felician a seguire il volere di Dio, gli abitanti lasciano il villaggio e con grande angoscia si imbarcano. A causa della confusione di quei tragici momenti accade che Gabriel e il padre salgano su navi diverse mentre Evangeline rimane sulla spiaggia con il vecchio Benedict che muore tra le sue braccia.\nDa quel momento Evangeline si mette instancabilmente alla ricerca del suo sposo, senza per\u00f2 mai riuscire a trovarlo finch\u00e9, ormai vecchia e rassegnata, va a vivere in una citt\u00e0 abitata dai quaccheri, dove si prodiga in opere di bene. Durante un'epidemia di peste ella trova, nel lazzaretto dove porta il suo aiuto umanitario, Gabriel ormai vecchio e in punto di morte che la riconosce con un intenso e lungo sguardo prima di spirare.\nAl cinema.\nLa figura di Evangeline ha ispirato pi\u00f9 di una volta il cinema. La prima a impersonare sullo schermo l'infelice acadiana \u00e8 stata l'attrice di origine francese Gene Gauntier che, nel 1908, sceneggi\u00f2 il poema per un film prodotto dalla Kalem. &lt;br&gt;Nel 1914, la neonata cinematografia canadese produsse anche lei un suo \"Evangeline\". Poi fu la volta di Raoul Walsh, spinto dalla moglie a dirigere una nuova versione della storia. &lt;br&gt;Nel 1929, Edwin Carewe diresse la messicana Dolores del R\u00edo, girando parte del film in Louisiana, a St. Martinville, cittadina in cui venne eretta una statua a ricordo di Evangeline."}
{"id": "2763851", "revid": "438678", "url": "https://it.wikipedia.org/wiki?curid=2763851", "title": "Sulle ali della canzone", "text": "Sulle ali della canzone (\"Love Me Forever\") \u00e8 un film del 1935 diretto da Victor Schertzinger e interpretato dal soprano Grace Moore.\nTrama.\nUna ragazza con una voce bellissima viene scoperta dal proprietario di un locale notturno che si rovina per farla studiare canto e per crearle una carriera. L'uomo \u00e8 perdutamente innamorato della giovane, ma si ritira quando questa sembra accettare la corte di un vecchio amore ricomparso nel frattempo. Dopo il debutto della ragazza al Metropolitan di New York, tutto sembra perduto, ma lei si rende conto che pu\u00f2 salvare l'uomo che ha sacrificato tutto per lei.\nProduzione.\nIl film fu prodotto dalla Columbia Pictures Corporation.\nDistribuzione.\nDistribuito dalla Columbia Pictures Corporation, il film usc\u00ec nelle sale cinematografiche statunitensi il 28 giugno 1935.\nPremi e riconoscimenti.\nIl film fu candidato per il miglior sonoro ai Premi Oscar 1936."}
{"id": "2763852", "revid": "125916895", "url": "https://it.wikipedia.org/wiki?curid=2763852", "title": "Amici di Maria De Filippi (nona edizione, fase serale)", "text": "La fase finale della nona edizione di Amici di Maria De Filippi \u00e8 iniziata il 17 gennaio 2010 ed \u00e8 terminata con la puntata finale del 28 marzo 2010, ed \u00e8 andata in onda in prima serata su Canale 5, e si \u00e8 conclusa con la vittoria della cantante Emma Marrone e l'assegnazione del Premio della Critica al cantautore Pierdavide Carone.\nRegolamento.\nIl regolamento del serale prevede una serie di sfide tra componenti di opposte squadre al termine delle quali si stabilisce la vittoria dell'una o dell'altra squadra. La squadra vincente ha quindi la possibilit\u00e0 di nominare (per maggioranza di voti), uno dei componenti della squadra sconfitta che \u00e8 sottoposto prima alla decisione del pubblico (tramite la classifica di gradimento) ed eventualmente della commissione.\nIl candidato all'eliminazione \u00e8 salvato dalla classifica se si trova nelle prime posizioni (il numero delle persone salvabili varia di puntata in puntata, in proporzione al numero dei partecipanti rimasti), in caso contrario \u00e8 sottoposto al giudizio della commissione che decide se salvare o meno il concorrente. Qualora la persona nominata venga salvata, si procede con un'altra votazione da parte della squadra vincente. Nel caso in cui tutti i componenti vengano salvati (per classifica o grazie alla commissione), viene eliminato il concorrente della squadra sconfitta che occupa la posizione pi\u00f9 bassa nella classifica di gradimento.\nA partire dalla quarta puntata, a fronte di critiche sulla dubbia obiettivit\u00e0 da parte della commissione nella votazione di salvataggio, il meccanismo viene modificato duplicando le sfide a squadre e introducendo una sfida di ballottaggio tra gli eliminati dalle due sfide, inizialmente valutata dalla commissione, successivamente dal televoto a casa.\nNelle ultime puntate il meccanismo di sfide a squadre viene meno, introducendo nuovamente delle sfide dirette tra i concorrenti fino all'accesso alla finale.Con questo meccanismo viene eliminato ogni settimana un singolo componente di una delle squadre, salvo esplicita decisione della commissione di un'ulteriore eliminazione.\nLa puntata finale si svolge tra quattro sfidanti secondo il consueto meccanismo per cui l'ultimo in classifica ha diritto uno scegliere il proprio sfidante, il vincitore sceglie il successivo fino alla sfida finale per la vittoria. Il primo classificato vince un premio di 200.000 \u00a3. Viene assegnato ad uno dei finalisti il premio della critica, una borsa di studio del valore di 50.000 \u00a3.\nConcorrenti.\nCome nell'edizione precedente, i 14 concorrenti ammessi dalla fase iniziale alla fase finale sono stati divisi equamente in 2 squadre da 7 componenti ciascuna: i Bianchi e i Blu. Ogni concorrente ballerino \u00e8 stato seguito in particolar modo da un preparatore. I concorrenti cantanti, invece, hanno scelto un preparatore di tecnica vocale tra Charlie Rapino, Grazia Di Michele e Loretta Martinez; Giuseppe Vessicchio, che nella fase iniziale aveva il compito di preparare i cantanti, come da tradizione, durante la fase serale esegue il compito di direttore d'orchestra.\nSvolgimento del serale.\nTabellone delle eliminazioni.\nNel tabellone vengono indicate le vittorie delle squadre, le votazioni dei vincitori, i risultati delle votazioni (nelle caselle degli sconfitti) e l'esito finale delle sfide e dei ballottaggi della serata.\nLegenda:\n Vittoria della squadra blu\n Vittoria della squadra bianca\n Candidato forzatamente all'eliminazione\n\u00a0\u00a0\u00a0\u00a0 Eliminato senza essere stato salvato\n\u00a0\u00a0\u00a0\u00a0 Eliminato/a definitivamente\n\u00a0\u00a0\u00a0\u00a0 Ritirato\n\u00a0\u00a0\u00a0\u00a0 Candidato all'eliminazione, ma salvo grazie alla classifica\n\u00a0\u00a0\u00a0\u00a0 Candidato all'eliminazione, ma salvo grazie alla commissione\n\u00a0\u00a0\u00a0\u00a0 Concorrente salvato dai compagni di squadra\n\u00a0\u00a0\u00a0\u00a0 In ballottaggio\n\u00a0\u00a0\u00a0\u00a0 Non partecipa alla partita perch\u00e9 in ballottaggio\n\u00a0\u00a0\u00a0\u00a0 Vince il ballottaggio ed \u00e8 salvo/Vince la sfida nei quarti di finale\n\u00a0\u00a0\u00a0\u00a0 Eliminato perch\u00e9 pi\u00f9 basso in classifica\n\u00a0\u00a0\u00a0\u00a0 Finalista\n\u00a0\u00a0\u00a0\u00a0 Vincitore\nTabellone della classifica di gradimento.\nNel tabellone sono indicate le posizioni dei singoli concorrenti nella classifica di gradimento settimanale.\nTabellone delle esibizioni.\nNelle varie tabelle sono indicate le sfide singole svolte durante le puntate del serale. Laddove sono contraddistinte dal colore bianco o blu, significa che c'\u00e8 stata una votazione a favore di una o l'altra squadra per la singola sfida.\nPuntata 1.\nLa prima puntata del serale \u00e8 stata trasmessa il 17 gennaio 2010 e ha visto la vittoria della squadra Blu con il 51% dei voti e l'uscita della cantante Anna Altieri.\nPer questa puntata le singole sfide sono sottoposte a televoto: il colore indica quindi la vittoria dello sfidante di una squadra o dell'altra.\nPuntata 2.\nLa seconda puntata del serale \u00e8 stata trasmessa il 24 gennaio 2010 e ha visto la vittoria della squadra Bianca con il 60% dei voti e l'uscita del cantante Angelo Iossa.\nPer questa puntata le singole sfide sono sottoposte a televoto: il colore indica quindi la vittoria dello sfidante di una squadra o dell'altra.\nPuntata 3.\nLa terza puntata del serale \u00e8 stata trasmessa il 31 gennaio 2010 e ha visto la vittoria della squadra Blu con il 52% dei voti e l'uscita del cantante Stefanino Maiuolo.\nPer questa puntata le singole sfide sono sottoposte a televoto: il colore indica quindi la vittoria dello sfidante di una squadra o dell'altra.\nPuntata 4.\nLa quarta puntata del serale \u00e8 stata trasmessa il 7 febbraio 2010 e ha visto la vittoria della squadra bianca in entrambe le sfide e l'uscita della ballerina Borana Qirjazi.\nA partire da questa puntata \u00e8 stato introdotto il meccanismo della doppia sfida a squadre alla fine del quale, in una sfida di ballottaggio, la commissione ha decretato chi far rientrare tra i due ragazzi eliminati nelle sfide a squadre. Inoltre, sempre a partire da questa puntata, le prove e gli sfidanti sono stati scelti dai professori.\nPer questa puntata le singole sfide sono sottoposte a televoto: il colore indica quindi la vittoria dello sfidante di una squadra o dell'altra.\nIn questa puntata sono state rese note anche le scelte della case discografiche. Secondo da regolamento, i cantanti Emma e Pierdavide, avendo ottenuto pi\u00f9 proposte di contratto discografico, hanno dovuto decidere quale progetto seguire.\nPuntata 5.\nLa quinta puntata del serale \u00e8 stata trasmessa il 14 febbraio 2010 e ha visto la vittoria della squadra Blu in entrambe le sfide e l'uscita del ballerino Michele Barile.\nA differenza della puntata precedente, per ogni singola sfida a squadre, la squadra vincente ha dovuto nominare due concorrenti da mandare al ballottaggio lasciando la decisione alla squadra perdente di decidere chi salvare e chi mandare al ballottaggio.\nPer questa puntata le singole sfide sono sottoposte a televoto: il colore indica quindi la vittoria dello sfidante di una squadra o dell'altra.\nPuntata 6.\nLa sesta puntata del serale \u00e8 stata trasmessa il 21 febbraio 2010 e ha visto la vittoria della squadra blu per entrambe le sfide e l'uscita della ballerina Grazia Striano.\nA differenza della puntata precedente, le singole sfide a squadre hanno determinato due concorrenti da mandare al ballottaggio nominati dalla squadra vincente senza possibilit\u00e0 di salvataggio salvo il veto posto dalla commissione su uno dei concorrenti e il primo posto in classifica.\nPer questa puntata le singole sfide sono sottoposte a televoto: il colore indica quindi la vittoria dello sfidante di una squadra o dell'altra.\nPuntata 7.\nLa settima puntata del serale \u00e8 stata trasmessa il 28 febbraio 2010 e ha visto la vittoria della squadra bianca per entrambe le sfide e l'uscita del cantautore Enrico Nigiotti.\nCome nella puntata precedente, il meccanismo della doppia sfida a squadre ha determinato i concorrenti da mandare al ballottaggio senza possibilit\u00e0 di salvataggio salvo il primo posto in classifica, inoltre, a partire da questa puntata, l'esito della sfida di ballottaggio \u00e8 stato stabilito dal televoto.\nCome provvedimento disciplinare, la commissione ha deciso di mandare direttamente al ballottaggio tre concorrenti della squadra Blu (i cantanti Enrico e Loredana e la ballerina Elena) indipendentemente dall'esito delle sfide della puntata pur potendo svolgerle entrambe; in particolare, in caso di vittoria della squadra Blu, questa avrebbe avuto facolt\u00e0 di eliminare un componente della squadra avversaria e di riportare in squadra uno dei componenti mandati al ballottaggio per provvedimento, mentre in caso di vittoria della squadra Bianca, questa avrebbe potuto mandare ulteriori componenti della squadra avversaria al ballottaggio o mantenere inalterata la situazione.\nPer questa puntata le singole sfide sono sottoposte a televoto: il colore indica quindi la vittoria dello sfidante di una squadra o dell'altra.\nConsiderato il numero di concorrenti al ballottaggio, la commissione ha stabilito due sfide, una tra i cantanti Enrico e Loredana e una tra i ballerini Elena e Rodrigo, al termine delle quali, i due eliminati avrebbero dovuto sfidarsi in un ulteriore sfida stabilendo l'eliminato della serata.Le prime due sfide hanno visto la vittoria di Loredana e Rodrigo, mentre al ballottaggio finale il cantante Enrico ha deciso di non sottoporsi alla sfida contro la ballerina Elena decidendo cos\u00ec di abbandonare il serale.\nPuntata 8.\nL'ottava puntata del serale \u00e8 stata trasmessa il 7 marzo 2010 e ha visto la vittoria della squadra bianca per entrambe le sfide e l'uscita del ballerino Rodrigo Almarales.\nCome nella puntata precedente, il meccanismo della doppia sfida a squadre ha determinato i concorrenti da mandare al ballottaggio senza possibilit\u00e0 di salvataggio salvo il primo posto in classifica.\nPer questa puntata le singole sfide sono sottoposte a televoto: il colore indica quindi la vittoria dello sfidante di una squadra o dell'altra.\nPuntata 9.\nLa nona puntata del serale \u00e8 stata trasmessa il 15 marzo 2010 e ha visto l'uscita della ballerina Elena D'Amario.\nVista la particolare composizione delle due squadre, la commissione ha deciso di svolgere tre sfide dirette:\nal termine delle quali sono stati stabiliti i tre concorrenti in ballottaggio Elena, Matteo e Loredana.\nPer questa puntata la classifica di gradimento ha salvato il concorrente pi\u00f9 alto in classifica tra quelli in ballottaggio, definendo quindi il ballottaggio finale tra la ballerina Elena e la cantante Loredana.\nLe sfide hanno previsto un cavallo di battaglia per ogni concorrente, una prova decisa dalla casa discografica di appartenenza dei cantanti e una prova jolly con il supporto di un cantante o ballerino famoso.\nInoltre, i ballerini Stefano e Elena hanno ottenuto entrambi un contratto di lavoro per un anno rispettivamente con il corpo di ballo dei Complexions di Desmond Richardson e con la compagnia di Parsons Dance Company.\nPer questa puntata il televoto \u00e8 stato aperto per le singole intere sfide, il colore indica quindi solo il vantaggio momentaneo.\nSemifinale.\nLa semifinale del serale \u00e8 stata trasmessa il 22 marzo 2010 e ha visto l'uscita del ballerino Stefano Di Martino.\nPer questa puntata la commissione ha sciolto le due squadre e stabilito delle sfide incrociate \"tutti contro tutti\" in cui ogni concorrente si \u00e8 sfidato con tutti gli altri concorrenti. Si sono svolte quindi 10 sfide e 5 esibizioni singole in cui i concorrenti sono stati accompagnati da un cantante o ballerino famoso.\nI voti ottenuti durante le sfide sommati a quelli della classifica settimanale hanno generato una classifica di accesso alla finale in cui l'ultimo in classifica \u00e8 stato eliminato.\nHanno quindi avuto accesso alla finale i cantanti Emma, Loredana, Matteo e Pierdavide.\nLegenda:\nFinale.\nLa finale \u00e8 stata trasmessa il 28 marzo 2010 e ha visto vincitrice la cantante Emma Marrone che si \u00e8 aggiudicata il premio di 200.000\u20ac.\nIl premio della critica di 50.000\u20ac \u00e8 stato vinto da Pierdavide Carone.\nNel tabellone sono indicate le singole sfide disputate nel corso della puntata finale. Laddove le singole sfide sono contrassegnate da un colore, si indica chi in quel momento \u00e8 in vantaggio nel televoto. I colori rispecchiano le divise indossate dal singolo componente nella puntata finale.\nLegenda:\n\"9\", il secondo CD di \"Amici 9\", e l'attenzione delle case discografiche.\nIl successo ottenuto negli ultimi anni da altri cantanti appartenenti alle precedenti edizioni di Amici come Karima Ammar (terza classificata della sesta edizione), Marco Carta (vincitore della settima edizione e della cinquantanovesima edizione del Festival di Sanremo), Valerio Scanu (secondo classificato dell'ottava edizione e vincitore della sessantesima edizione del Festival di Sanremo), e Alessandra Amoroso (vincitrice dell'ottava edizione), ha attirato in modo pi\u00f9 decisivo l'attenzione delle case discografiche che in questa edizione si sono mosse fin dall'inizio valutando le capacit\u00e0 e le potenzialit\u00e0 dei cantanti pi\u00f9 promettenti.\nDopo il primo CD, Sfida, il presidente della Sony Music italiana, Rudy Zerbi, ha voluto bissare il successo con un secondo CD di inediti intitolato 9 distribuito dal 12 febbraio 2010, a cui hanno partecipato gli otto cantanti che hanno avuto accesso al serale e che si \u00e8 subito posizionato dalla prima settimana nelle prime posizioni delle classifiche italiane.\nNel corso delle sfide del serale sono stati presentati gli inediti proposti per i cantanti come \"Ragazza occhi cielo\" di Loredana, \"Calore\" e \"Meravigliosa\" di Emma, \"La promessa\" e \"Guarda sempre pi\u00f9 in l\u00e0\" di Matteo, \"Superstar\" e \"Di notte\" di Pierdavide, \"Tu non farlo\" e \"Libera nel mondo\" di Enrico che hanno subito ottenuto un forte riscontro con il pubblico e con le radio che hanno riproposto alcuni di questi.\nIl programma \u00e8 riuscito quindi a conquistare un pi\u00f9 ampio respiro tanto che gi\u00e0 durante la fase serale le case discografiche hanno concretizzato i loro interessi proponendo dei contratti ad alcuni dei cantanti di questa edizione che hanno quindi avuto la possibilit\u00e0 di produrre il loro primo EP. In particolare sono nate le seguenti collaborazioni artistiche:\nL'interesse delle compagnie di ballo.\nOltre alle tre borse di studio promesse all'inizio del programma con l'Accademia di Jos\u00e9 Limon a New York, il Teatro San Carlo di Napoli e il Boston Ballet, nell'ultima parte del serale si sono interessate altre compagnie di ballo internazionali che hanno proposto contratti di lavoro ai ballerini di questa edizione. In particolare:\nCommissione della Critica.\nNell'ultima puntata \u00e8 presente una commissione per assegnare tra i finalisti il premio della critica. La commissione \u00e8 composta da:\nAscolti serali.\nTutte le puntate sono andate in onda la domenica in prima serata su Canale 5."}
{"id": "2763853", "revid": "767487", "url": "https://it.wikipedia.org/wiki?curid=2763853", "title": "Zaffiro di Sant'Edoardo", "text": "Lo Zaffiro di Sant'Edoardo \u00e8 una pietra preziosa facente parte dei gioielli della Corona inglese. La pietra prende il nome dal re anglosassone Edoardo il Confessore che la incaston\u00f2 nel suo anello intorno al 1042 in occasione della sua incoronazione. La gemma sopravvisse quindi ai secoli, tuttavia scomparve durante il governo di Oliver Cromwell. Lo zaffiro venne ritrovato e intagliato nelle forme attuali sotto re Carlo II, e sotto la regina Vittoria la pietra fu incastonata al centro della croce posta alla sommit\u00e0 della corona imperiale di stato.\nLeggenda di San Giovanni.\nSecondo una leggenda il re Edoardo aveva grande rispetto per san Giovanni Evangelista ed era noto per la sua carit\u00e0 verso i poveri. Un giorno Edoardo, sulla via dell'Abbazia di Westminster, venne affiancato da un mendicante e subito il re cerc\u00f2 nella propria borsa del denaro da donare al povero. Non trovando nulla il monarca senza esitazione si sfil\u00f2 il prezioso anello dal dito e lo diede all'uomo che, ringraziando, si allontan\u00f2 da lui.\nMolti anni dopo, Edoardo ricevette la visita di due pellegrini provenienti dalla Terra Santa i quali asserivano che fosse apparso a loro san Giovanni Evangelista e che questi gli avesse detto di aver ricevuto l'anello anni prima dalle mani del re, mentre egli era travestito da mendicante. Ad essi perci\u00f2 il santo aveva dato ordine di restituire l'anello al re, dal momento che la sua buona condotta era stata sufficientemente provata. Dissero anche che san Giovanni l'Evangelista avrebbe visitato Edoardo in paradiso sei mesi dopo ed esattamente sei mesi dopo questo dialogo coi due pellegrini, Edoardo mor\u00ec."}
{"id": "2763855", "revid": "224230", "url": "https://it.wikipedia.org/wiki?curid=2763855", "title": "Giorgio Falco (storico)", "text": "Biografia.\nFratello di Mario, nacque a Torino. Si laure\u00f2 in Lettere nel 1911 con una tesi in storia medievale su Alfano di Salerno, relatore Pietro Fedele. Si trasfer\u00ec poi a Roma dove rimase sino al 1914 a perfezionare i suoi studi presso la Societ\u00e0 romana di storia patria. Dal 1914 al 1930 insegn\u00f2 storia, geografia e italiano in istituti tecnici di Fossano, Roma e Torino.\nNel 1930 vinse un concorso universitario presso l'Universit\u00e0 degli Studi di Torino e sostitu\u00ec Pietro Egidi sulla cattedra di storia moderna. Nel 1933 pass\u00f2 invece alla cattedra di storia medievale, sua vera passione. In questi anni ader\u00ec con entusiasmo alle idee di Benedetto Croce, che influenzarono due delle sue opere pi\u00f9 importanti: \"La polemica sul medioevo\", pubblicata nel 1933 nella Biblioteca della Societ\u00e0 storica subalpina, e \"La Santa Romana Repubblica\" scritta nel 1937 ma pubblicata nel 1942.\nNel 1938 fu costretto a lasciare il lavoro a causa delle leggi razziali fasciste. Si trasfer\u00ec a Roma dove dopo l'8 settembre 1943 trov\u00f2 rifugio in casa dell'amico Arturo Carlo Jemolo, assieme alla vedova e alle figlie del fratello Mario, fino alla Liberazione. Si convert\u00ec al cattolicesimo e fu battezzato. Nel 1945 torn\u00f2 a Torino, ma fu costretto a dividere la cattedra con Francesco Cognasso che nel frattempo l'aveva sostituito. Mal sopportando questa situazione, nel 1951 si trasfer\u00ec all'Universit\u00e0 degli Studi di Genova, dove per tre anni insegn\u00f2 storia medioevale e moderna. Nel 1954 torn\u00f2 poi a Torino riprendendo la cattedra di storia moderna.\nNel 1958 presso l'Universit\u00e0 di Genova (\"Istituto di storia medievale e moderna fonti e studi\"), commemor\u00f2 Carlo Pisacane nel centenario della morte pubblicando \"Un autografo di Carlo Pisacane\". Detta pubblicazione si realizz\u00f2 soprattutto in base agli incartamenti dei processi politici celebrati a Genova tra il 1857 e il 1858."}
{"id": "2763857", "revid": "1318658", "url": "https://it.wikipedia.org/wiki?curid=2763857", "title": "Speciazione (chimica)", "text": "In chimica si definisce speciazione o speciazione di un elemento la distribuzione di un elemento nelle sue diverse specie chimiche.\nIl termine speciazione pu\u00f2 riferirsi anche all\"'analisi di speciazione\", ma la IUPAC ne sconsiglia l'uso con questo significato.\nLa IUPAC d\u00e0 alcune definizioni\nUn'altra definizione IUPAC \u00e8:\nAnalisi di speciazione.\nDefinizione IUPAC:\nL'analisi della speciazione di un elemento \u00e8 particolarmente interessante per quelle specie che hanno caratteristiche di tossicit\u00e0 a un certo stato di ossidazione e di non tossicit\u00e0 o minore tossicit\u00e0 ad un altro, \u00e8 il caso ad esempio del cromo: Cr3+, con minore tossicit\u00e0, e Cr6+, con tossicit\u00e0 molto elevata."}
{"id": "2763860", "revid": "1305772", "url": "https://it.wikipedia.org/wiki?curid=2763860", "title": "Speciazione", "text": ""}
{"id": "2763863", "revid": "123068761", "url": "https://it.wikipedia.org/wiki?curid=2763863", "title": "Fontana Candida", "text": "Fontana Candida \u00e8 un'area urbana del Municipio Roma VI di Roma Capitale, situata in zona Z. XIV Borghesiana, sul lato sud della via Casilina, all'esterno del Grande Raccordo Anulare, tra le stazioni di Grotte Celoni e Due Leoni-Fontana Candida, lungo il percorso dell'antica via Labicana.\nIl fosso di Tor Sapienza la separa, a ovest, dalla frazione di Villa Verde.\nStoria.\nCostruita alla fine degli anni settanta, nasce come quartiere residenziale con accesso esclusivo per i residenti. Nel corso degli anni il comprensorio decide per\u00f2 di far cessare questa caratteristica di esclusivit\u00e0 per permettere al Comune di munire il quartiere di trasporto pubblico anche per la presenza, non lontana, del secondo polo universitario di Roma (Universit\u00e0 Tor Vergata) con il suo policlinico.\nIl comprensorio \u00e8 sorto su progetto della CEE (Comunit\u00e0 Economica Europea), come piano di zona 25 in applicazione della legge 167. \nProprio perch\u00e9 basato su progetto, il quartiere ideato dall'urbanista Marcello Vittorini (cit. http://archiviomarcellovittorini.univaq.it/collections/show/21) si distingue per essere ancora a \u201cdimensione d\u2019uomo\u201d con palazzine a 3 e 5 piani, in strutture semplici e squadrate di cemento, tipo Villaggio Olimpico, ampi spazi verdi, parchi giochi per bambini e campi da tennis. Sono presenti anche una Club House, una piscina comprensoriale, un piccolo centro commerciale per i servizi base (alimentari, bar, tabaccheria ecc.), la parrocchia di San Bernardino, una scuola elementare e una materna.\nMonumenti e luoghi d'interesse.\nAi margini sud-orientali del comprensorio si trova l'area denominata \u201cValle della Morte\u201d proprio per la presenza di catacombe. Come molti altri complessi funerari, anche queste furono realizzate lungo una delle antiche vie consolari, in questo caso la Via Labicana, al X miglio dalla citt\u00e0. All\u2019incrocio con la Via Cavona (attuale Via di Vermicino) la tradizione vuole che furono sepolti, oltre a Zotico, i martiri Ireneo, Giacinto e Amanzio."}
{"id": "2763865", "revid": "767487", "url": "https://it.wikipedia.org/wiki?curid=2763865", "title": "Zaffiro Stuart", "text": "Lo Zaffiro Stuart \u00e8 uno zaffiro storico parte dei gioielli della corona britannica.\nIl suo proprietario originario era stato il re Alessandro II di Scozia. Lo zaffiro era collocato nella corona che venne utilizzata per la sua incoronazione nel 1214. Nel 1296 Edoardo I d'Inghilterra ottenne lo zaffiro e la Pietra di Scone nel corso delle sue guerre contro la Scozia. Edoardo III d'Inghilterra lo diede a suo cognato David II di Scozia che a sua volta don\u00f2 lo zaffiro a sua sorella, Marjorie Bruce, questa spos\u00f2 successivamente Walter Steward dal quale ebbe come figlio Roberto II, il primo monarca della casa degli Stuart a regnare sulla Scozia, dal quale la pietra prese il nome di zaffiro Stuart.\nLa pietra preziosa era cos\u00ec entrata nel novero dei gioielli della corona inglese e non fu coinvolta nemmeno nella vendita che ne voleva fare Oliver Cromwell. Dopo la restaurazione monarchica, lo zaffiro torn\u00f2 a Carlo II d'Inghilterra ed esso viene poi ricordato come uno dei preziosi portati con s\u00e9 da Giacomo II d'Inghilterra durante il suo esilio in Francia. Dopo la sua morte il gioiello pass\u00f2 a suo figlio, James Francis Edward Stuart, il \"Vecchio Pretendente\" che lo diede poi a suo figlio Enrico Benedetto Stuart, il famoso Cardinale di York. Alla morte di Enrico la pietra, con l'estinzione della casata, venne donata a Giorgio III d'Inghilterra ritornando cos\u00ec nel patrimonio della corona inglese.\nNel 1838 la regina Vittoria d'Inghilterra lo pose sul fronte della Corona imperiale di Stato, sotto il Rubino del Principe Nero. Giorgio VI fece costruire una nuova corona imperiale identica perlopi\u00f9 alla precedente e cos\u00ec lo zaffiro Stuart venne posto nella nuova corona."}
{"id": "2763866", "revid": "219110", "url": "https://it.wikipedia.org/wiki?curid=2763866", "title": "Aeroporto di Cluj-Avram Iancu", "text": "L'Aeroporto di Cluj , chiamato Cluj International Airport, in romeno Aeroportul Interna\u021bional Avram Iancu Cluj, \u00e8 un aeroporto romeno situato a 9\u00a0km ad est dal centro di Cluj-Napoca, sulla strada europea E576 (in direzione Dej), a circa 20\u00a0km ad est della A3 ed a circa 1\u00a0km del tangenziale est della citt\u00e0 che fa da collegamento con la E60 a sud-est di Cluj. Quarto aeroporto rumeno per numero di passeggeri alla fine del 2009, superato solo dai due aeroporti di Bucarest (OTP e BBU) e da quello di Timi\u0219oara, l'aeroporto di Cluj serve tutto il nord-ovest ed il centro del Paese, cio\u00e8 la Transilvania. L'aeroporto \u00e8 intitolato al patriota transilvano Avram Iancu (1824-1872) protagonista della Rivoluzione Transilvana.\nStoria.\nL'Aeroporto di Cluj \u00e8 stato inaugurato il 1\u00ba aprile 1932. Gi\u00e0 dal 1928 a Some\u015feni era presente un Aeroporto militare costruito a cura del Ministero della Guerra per istituire una linea aerea tra Cluj e Bucarest. Il primo volo fu effettuato con un Farman F.60 Goliath, un aereo a due motori e dieci posti costruito dalla Farman Aviation Works. L'aeroporto divenne internazionale l'11 settembre 1933 con l'apertura del collegamento Praga-Cluj-Bucarest effettuato dalla compagnia aerea CSA.\nNegli anni successivi vennero attivate altre rotte, con Mosca (effettuato dalla Aeroflot), Arad, Satu Mare. Il primo terminal passeggeri fu aperto nel 1939. Durante la Seconda guerra mondiale a seguito del Secondo arbitrato di Vienna l'aeroporto fu usato dall'aviazione ungherese e dalla Luftwaffe e fu distrutto all'arrivo dell'Armata Rossa nell'ottobre 1944. Dopo la guerra la compagnia aerea nazionale (TAROM) istitu\u00ec corse con le altre citt\u00e0 importanti della Romania. Gli aerei usati furono i Lisunov Li-2, Douglas DC-3 e Ilyushin Il-14.\nA partire dagli anni sessanta inizi\u00f2 l'ammodernamento dello scalo: nel 1969 venne inaugurato il nuovo terminal passeggeri e nel 1970 nuovi strumenti di sicurezza dei voli.\nDal 1996 si movimentano merci e nell'agosto 1997 il Consiglio provinciale divenne gestore dello scalo, iniziando subito lavori di ampliamento del terminal e istituendo nuovamente il volo Budapest-Cluj Napoca rendendolo nuovamente internazionale.\nSviluppo.\nDalla trasformazione in aeroporto internazionale nel 1996 \u00e8 aumentato costantemente il traffico passeggeri. \nL'apertura di una nuova fabbrica della Nokia a Jucu oltre che ad una grande crescita del traffico ha portato il consiglio provinciale ad investire nuovamente per l'ampliamento dell'aeroporto. La pista \u00e8 stata ampliata ed \u00e8 ora lunga 2.150 metri ed \u00e8 in corso un ulteriore ampliamento a 3.500 metri per permettere la movimentazione agli aerei a fusoliera larga\nCollegamenti.\nL'aeroporto \u00e8 raggiungibile dal centro di Cluj Napoca con un autobus di linea della RATUC."}
{"id": "2763869", "revid": "484362", "url": "https://it.wikipedia.org/wiki?curid=2763869", "title": "Larry Grenadier", "text": "Biografia.\nInizi.\nInizia a suonare il basso elettrico all'et\u00e0 di 10 anni e le sue prime esperienze musicali iniziano formando un gruppo rock con i due fratelli maggiori Steve e Phil, The Juveniles. Nell'ascolto dei primi dischi jazz automaticamente si avvicina al contrabbasso apprezzando musicisti come Ray Brown, Ron Carter, Paul Chambers, Richard Davis e Percy Heath, in un'intervista per il giornale \"San Francisco Chronicle\" lo stesso Grenadier dichiara di come \u00e8 importante seguire i metodi di questi grandi pilastri per poi costruirne una vera e propria voce personale. Per quanto riguarda il trio Grenadier ammira con attenzione il ruolo dell'immortale Scott la Faro con Bill Evans assimilandone il grande supporto ritmico e armonico. Pi\u00f9 tardi sar\u00e0 la volta di Gary Peacock nel trio Keith Jarrett ad influenzare in modo efficace Larry Grenadier.\nCarriera.\nNel 1980 suona al Monterey Jazz Festival con la high school band di cui fa parte anche il suo fratello trombettista Phil. Nel 1984 inizia una serie di concerti nella San Francisco Bay area collaborando con gente come Eddie Henderson, Eddie Moore, Tom Harrell, Jon Hendricks, Joe Henderson, Gorge Cables e l'allora giovane Jeff Ballard, con cui suona tuttora. Nell'estate dello stesso anno si iscrive allo Stanford Jazz Workshop, un nuovo corso abbinato alla Stanford University diretto da Stan Getz. Grenadier in un'intervista per il \"Kaliss 40\" racconta di come Getz ha estremamente influenzato la purezza del suo suono. In questo periodo Larry cambia il suo piano di studio passando a letteratura inglese perch\u00e9 la sua formazione musicale si stava sviluppando fuori da qualsiasi istituzione. Nel 1990 alla fine dei suoi studi si sposta a Boston per suonare con Gary Burton ed in questa occasione incontra il sassofonista Joshua Redman. Da qui inizia a frequentare musicisti della sua generazione alla Berkley University. Kurt Rosenwinkel, Seamus Blake, Jorge Rossy, Chris Cheek, Jim Black e Mark Turner, con questi nomi ancora oggi Larry vanta numerose collaborazioni. Massiccio \u00e8 il riassunto musicale di Grenadier dopo aver suonato con una grande variet\u00e0 di musicisti in diverse situazioni musicali, questo suggerisce all'ascoltatore una grande abilit\u00e0 nell'affrontare diversi stili conservando un vero linguaggio originale. Nel 1994 fondamentale \u00e8 l'incontro con Brad Mehldau e Jorge Rossy dove insieme contribuiranno nell'evoluzione del trio. Attualmente, senza dubbio \u00e8 il trio pi\u00f9 richiesto nei maggiori festival mondiali. In un'intervista di Mike Brannon del 2001 Larry Grenadier parla della grande affinit\u00e0 nel trio di Brad Mehldau svelandone tutti i lati in comune, Larry parla di come sono cresciuti ascoltando pi\u00f9 o meno gli stessi dischi e per qualche coincidenza si sono spostati a New York nello stesso periodo. L'idea di condividere la stessa opinione nell'esprimersi in strutture standard senza attaccarsi in modo efficace alle regole tradizionali esalta la creativit\u00e0 di Grenadier. Nel 1997 sposa la sua compagna Rebecca Martin, i due vivono a New York e nel 2005 nascer\u00e0 Charles, primogenito della coppia. Nel 1999 inizia una collaborazione con il Pat Metheny Trio affiancato da Bill Stewart alla batteria, anche questa sar\u00e0 una tappa fondamentale per il contrabbassista essendo un grande fan di Metheny. Nella stessa intervista con Brannon, Larry lo paragona al trio di Mehldau svelandone la notevole differenza. Con Metheny dichiara di avere la sensazione di suonare con uno strumento a fiato e venera Bill Stewart come uno dei pi\u00f9 grandi batteristi odierni. Nell'anno 2000 Larry Grenadier si reca a Los Angeles per incidere l'album \"Water is wide\" con il sassofonista Charles Lloyd.\nAttualmente Larry Grenadier gode di una grande attivit\u00e0 musicale con il Brad Mehldau trio e con la band FLY di cui \u00e8 co-leader insieme al sassofonista Mark Turner ed il batterista Jeff Ballard."}
{"id": "2763870", "revid": "767487", "url": "https://it.wikipedia.org/wiki?curid=2763870", "title": "Quiindy", "text": "Quiindy \u00e8 una citt\u00e0 del Paraguay, situata nel dipartimento di Paraguar\u00ed, ad una distanza di circa 103 km dalla capitale del paese, Asunci\u00f3n; forma uno dei 17 distretti del dipartimento.\nPopolazione.\nAl censimento del 2002 la localit\u00e0 contava una popolazione urbana di 4.522 abitanti (18.431 nel distretto).\nCaratteristiche.\nFondata nel 1733, la citt\u00e0 \u00e8 una delle pi\u00f9 antiche dell'intero distretto. Nelle sue vicinanze si trova la riserva naturale del lago Ypo\u00e1, accessibile dalla frazione di \"Valle Apu\u00e1\" attraverso una lunga strada sterrata.\nEconomia.\nQuiindy \u00e8 famosa nel paese per la produzione artigianale di palloni da calcio in cuoio e in materiale sintetico, attivit\u00e0 che occupa qualche migliaio di persone. Si praticano inoltre l'allevamento e l'agricoltura."}
{"id": "2763871", "revid": "339392", "url": "https://it.wikipedia.org/wiki?curid=2763871", "title": "Aeroporto di Cluj-Napoca", "text": ""}
{"id": "2763872", "revid": "219355", "url": "https://it.wikipedia.org/wiki?curid=2763872", "title": "Speciazione chimica", "text": ""}
{"id": "2763873", "revid": "2163589", "url": "https://it.wikipedia.org/wiki?curid=2763873", "title": "My Own Worst Enemy (serie televisiva)", "text": "My Own Worst Enemy \u00e8 una serie televisiva di azione statunitense del 2008, interpretata da Christian Slater.\nLa storia narra le vicende di Henry Spivey, tranquillo padre di famiglia, che scoprir\u00e0 che la sua vita \u00e8 meno tipica di quanto creda e che neppure le sedute di psicanalisi aziendale possono risolvere il suo timore di soffrire di un disturbo di doppia personalit\u00e0, collegato alla presenza intempestiva di un alter ego: Edward Albright, agente operativo super preparato e addestrato ad uccidere. La verit\u00e0 \u00e8 per\u00f2 un'altra e riguarda la sua stessa identit\u00e0.\nLa serie \u00e8 stata cancellata dopo soli 9 episodi.\nTrama.\nLa personalit\u00e0 originaria e dominante \u00e8 Edward Albright, un agente di carattere deciso e disinibito, che si \u00e8 offerto di far parte di un progetto speciale dei servizi segreti statunitensi facendosi impiantare un microchip nel cervello. Tale microchip memorizza e contiene una personalit\u00e0 di copertura: Henry Spivey, un uomo qualunque, che vive una vita perfettamente normale. Henry \u00e8 una personalit\u00e0 inventata, ha moglie e figli ed \u00e8 completamente ignaro del suo alter ego. Lo switch di passaggio tra le due personalit\u00e0 pu\u00f2 essere acceso o spento dalla Janus, l'organizzazione per cui Edward lavora, mentre l'attivazione non \u00e8 disponibile a Edward. Alla fine di ogni missione la Janus scrive nella memoria di Henry la storia di copertura da raccontare alla moglie.\nA causa di un malfunzionamento del chip, tuttavia, l'operazione di cambiamento della personalit\u00e0 inizia ad avvenire casualmente. Questo porta Henry a dover partecipare alle missioni di Edward, e Edward a partecipare alla vita familiare di Henry..."}
{"id": "2763876", "revid": "1543377", "url": "https://it.wikipedia.org/wiki?curid=2763876", "title": "X/1106 C1", "text": "X/1106 C1, anche nota come la Grande Cometa del 1106, fu una Grande cometa che apparve verso il 2 febbraio 1106 e fu osservata in molte localit\u00e0 del mondo da inizio febbraio fino a met\u00e0 marzo. Astronomi ne hanno registrato il passaggio in Europa, Giappone, Corea e Cina. La cometa si divise in due e potrebbe aver cos\u00ec formato la Grande cometa del 1882, la cometa Ikeya-Seki e SOHO-620.\nAvvistamenti.\nGran Bretagna.\nIn una breve nota del manoscritto gallese noto come \"Brut y Tywysogion\" si legge:\n[-1106]. In quell'anno fu vista una stella meravigliosa da osservare, tirando via dietro di s\u00e9 un raggio di luce dello spessore di un pilastro ed eccelso nello splendore, preannunciando ci\u00f2 che sar\u00e0 nel futuro: per Enrico, imperatore di Roma, dopo terribili vittorie e una vita delle pi\u00f9 pie in Cristo, venne il riposo. E suo figlio, dopo guadagnare il seggio dell'impero di Roma, fu fatto imperatore.\nLe annali del 1106 della \"Cronaca di Peterborough\" descrivono la cometa. Si legge:\nNella prima settimana di Quaresima, il venerd\u00ec 16 febbraio, all'ora della sera, apparve l\u00e0 una stella inusuale e per molto tempo dopo fu vista brillare ogni sera. Questa stella apparve a sud-ovest; sembrava piccola e nera. Malgrado ci\u00f2, il raggio che brill\u00f2 da essa, era molto luminoso e sembrava essere come un immenso raggio illuminante nord-est; e una sera sembr\u00f2 come se questo raggio si dividesse in molti raggi, verso la stella da una direzione contraria. \nCina.\nUn manoscritto cinese descrive la cometa del 1106, menzionando la sua fratturazione dopo il perielio del 10 febbraio:\nNel regno dell'imperatore Hui Zong, il 5\u00ba anno dell'epoca Tsung Ning, la 1\u00aa luna, nel giorno di Woo Seuh, una cometa \u00e8 apparsa ad ovest. Era come un grande Pei Kow. La sua luminosa copertura era sparpagliata. Appareva come una stella rotta. Misurava 60 [gradi] in lungo e 3 [gradi] in largo. Aveva una direzione verso nost-est. Ha passato S.D. Kwei (la parte sud della costellazione di Andromeda/nord dei Pesci). Ha passato S.D. Lew (sud dell'Ariete), Wei (Pegaso), Maou e Peih (il Toro]). \u00c8 poi entrata nelle nubi e non fu pi\u00f9 vista."}
{"id": "2763878", "revid": "2153076", "url": "https://it.wikipedia.org/wiki?curid=2763878", "title": "Breathless (album Shayne Ward)", "text": "Breathless \u00e8 il secondo album del cantante pop britannico Shayne Ward, pubblicato il 26 novembre del 2007 dall'etichetta discografica Syco.\nDall'album sono stati estratti i singoli \"If That's OK with You\", \"No U Hang Up\" e \"Breathless\". I primi due sono stati pubblicati come doppia a-side in Regno Unito.\nIl disco ha ottenuto un ottimo successo nelle classifiche e conteneva \"Just Be Good to Me\", cover di una canzone del 1983 del gruppo musicale statunitense SOS Band."}
{"id": "2763895", "revid": "767487", "url": "https://it.wikipedia.org/wiki?curid=2763895", "title": "Dainihonshi", "text": " \u00e8 un libro di storia giapponese.\nDescrizione.\nScritto nel periodo Edo dal han di Mito (oggigiorno corrisponde alla Prefettura di Ibaraki). Il progetto di scrittura fu iniziato da Tokugawa Mitsukuni nel secolo XVII e il lavoro prosegu\u00ec nel periodo Meiji. L'opera prende inizio con l'imperatore Jinmu il Leggendario e termina con il centesimo imperatore Go-Komatsu) nel 1392.\nL'intera opera comprende 397 pergamene in 226 volumi e 5 pergamene di indice.\nIl \"Dai Nihonshi\" \u00e8 uno dei libri eruditi pi\u00f9 importanti del periodo Edo e pone le fondamenta delle scuole Mitogaku e Kokugaku. L'opera \u00e8 fortemente influenzata dal Confucianesimo."}
{"id": "2763901", "revid": "219355", "url": "https://it.wikipedia.org/wiki?curid=2763901", "title": "Speciazione di un elemento", "text": ""}
{"id": "2763903", "revid": "767487", "url": "https://it.wikipedia.org/wiki?curid=2763903", "title": "Bryan Rice", "text": "Biografia.\nHa debuttato nel 2005 con il singolo \"No Promises\", canzone reinterpretata da Shayne Ward, vincitore della seconda edizione britannica del talent show \"X Factor\", nello stesso anno, riscuotendo un gran successo in Irlanda e Regno Unito.\n\"No Promises\" fu inserito nell'album di debutto del cantante intitolato \"Confessional\" e pubblicato dalla Boom! Records, sottoetichetta della EMI, che ha raggiunto la quarta posizione della classifica danese.\nDal primo album del cantante sono stati estratte come singoli anche la canzone \"Homeless Heart\", cover dell'omonimo brano della cantante canadese Amanda Stott utilizzata come sigla del reality show \"Paradise Hotel\", \"Can't Say I'm Sorry\" e \"Where Do You Go?\". \"Can't Say I'm Sorry\" \u00e8 stata reinterpretata da Erik Segerstedt, concorrente del talent show svedese \"Idol\".\nNel 2007 ha pubblicato il suo secondo album, \"Good News\", che ha raggiunto la trentaseiesima posizione della classifica danese. Dall'album sono stati estratti come singoli i brani \"I Lied\", la title track \"Good News\" e \"Sleeping Satellite\". Due anni dopo, nel 2009, viene pubblicato un nuovo singolo, \"Second Last Chance\", ed \u00e8 apparso tra gli autori della canzone \"Underneath My Skin\", interpretata dalla cantante norvegese Christina Undhjem con la quale ha partecipato alla nota manifestazione canora danese \"Dansk Melodi Grand Prix\".\nIl suo terzo disco \u00e8 stato pubblicato nel 2010 con il titolo \"Another Piece of Me\", e contiene dei duetti con le cantanti Julie Berthelsen e con Emilia. A questo \u00e8 seguito un altro album, del 2015, \"Hear Me as I Am\"."}
{"id": "2763905", "revid": "339392", "url": "https://it.wikipedia.org/wiki?curid=2763905", "title": "Cluj-Napoca International Airport", "text": ""}
{"id": "2763906", "revid": "1958864", "url": "https://it.wikipedia.org/wiki?curid=2763906", "title": "Gioielli della Corona inglese", "text": "I gioielli della Corona inglese sono costituiti dalle regalie e dagli oggetti portati dal sovrano o indossati durante la cerimonia dell'incoronazione o durante altre cerimonie di Stato. Il termine collettivo raggruppa i seguenti generi di oggetti: corone, scettri, globi, spade, anelli e una serie di paramenti sacri oltre a moltissimi oggetti cerimoniali.\nMolti di questi risalgono ad epoche precedenti la riforma protestante e come tali hanno una connotazione religiosa e sacrale impostata su una simbologia cattolica. Ad esempio, le vesti tipiche del monarca all'incoronazione comprendono una dalmatica bianca simile a quella indossata dal diacono nella liturgia cattolica.\nStoria.\nI primi gioielli della Corona inglese sono databili al periodo anglosassone, anche se furono probabilmente perduti in mare nel 1216 da Giovanni Senzaterra. Secondo la cronaca di Matteo Paris, il giovane Enrico III d'Inghilterra, ad esempio, incoronato quello stesso anno a Gloucester, fu cinto sul capo da un semplice cerchio d'oro.\nI nuovi gioielli furono assemblati nel 1284, unendo i tesori di Llywelyn, ultimo principe del Galles. Nel 1303 questi beni furono rubati dall'Abbazia di Westminster dove erano custoditi, ma alcuni di essi furono recuperati giorni dopo nella bottega di un gioielliere di Londra, con serie conseguenze per il proprietario dell'esercizio commerciale. Dal 1303 i gioielli furono custoditi nella Torre di Londra, che da allora divenne la sede destinata alla custodia delle regalie inglesi.\nOliver Cromwell riusc\u00ec a fondere molti degli oggetti regali del suo tempo durante la costituzione del suo regime repubblicano a partire dal 1649. Con la restaurazione di Carlo II d'Inghilterra nel 1660, molti di questi oggetti vennero nuovamente fatti realizzare. Malgrado i tentativi di recuperare alcuni degli oggetti andati perduti, tutto ci\u00f2 che si riusc\u00ec a trovare furono i lingotti d'oro ricavati dalla fusione delle antiche corone, oggetti sacri e alcune pietre. Rimasero miracolosamente intatte tre spade e un cucchiaio cerimoniale. Alcuni dei pezzi poterono essere ritrovati solo elencati nell'inventario dei beni della corona inglese, redatto da Cromwell nel 1649.\nTra i gioielli andati perduti ricordiamo:\n\"La corona imperiale di oro massiccio, pesante 7 libbre e 6 once, valutata 1110 sterline. La corona d'oro massiccio della regina, pesante 3 libbre e 10 once, valutata 338 sterline, 3 scellini e 4 denari. Una piccola corona in oro valutata 78 sterline 16 soldi e 8 denari. Diamanti, rubini, zaffiri per un valore di circa 355 sterline. Per ordine del parlamento, le corone sopramenzionate furono prelevate dalla loro sede e rotte in ogni loro parte o disfatte.\"\nAltri oggetti andati perduti si trovavano anche nel Palazzo di Whitehall:\n\"La corona della regina Edith, formalmente dichiarata d'oro massiccio ma in realt\u00e0 d'argento dorato, arricchita da lavorazioni, perle, zaffiri e altre pietre preziose, pesante 50 once e mezza, valutata 16 sterline. La corona del re Alfredo d'oro e pietre preziose, oltre a due campane cerimoniali di piccola dimensione, del peso complessivo di 79 once e mezza, valutate 248 sterline e 10 scellini.\"\nNel diario di Sir Henry Spelman, un parlamentare dell'epoca, si dice di quest'ultima corona che \"essa era un lavoro di fattura molto antica, adorna di fiori e pietre in alcuni punti e liscia in altri\". Egli inoltre aggiunge che nel luogo ove la corona era custodita stava apposta la seguente epigrafe in latino:\n\"Haec est principalior corona cum qua coronabantur reges Aelfredus, Edwardus\"\nLa corona, attribuita al tempo ad Alfredo il Grande, fu fusa e questo stesso metallo si ritiene sia stato utilizzato per la costruzione della Corona di sant'Edoardo nel 1661, utilizzata nelle moderne cerimonie d'incoronazione dei monarchi inglesi. Curiosamente, della Corona di Llywelyn - la quale si sa che entr\u00f2 a far parte dei gioielli della corona inglesi a partire dal 1285 - non vi \u00e8 menzione.\nCorone.\nLa collezione dei Gioielli della Corona comprende diverse corone, alcune delle quali vengono utilizzate da tutti i sovrani, mentre altre sono state utilizzate unicamente da uno o pochi sovrani o dai loro consorti.\nLa Corona di Sant'Edoardo fu realizzata nel 1661. Realizzata in oro, il suo disegno rappresenta quattro croci patenti e gigli, con due archi incrociati superiormente. Sormontante il tutto si trova un globo con una croce patente. La corona include 444 pietre preziose. Essa \u00e8 attualmente utilizzata durante le cerimonie d'incoronazione dei monarchi inglesi, anche se questi diverse volte si lamentarono del suo eccessivo peso e della scomodit\u00e0 nell'indossarla.\nLa Corona Imperiale di Stato fu realizzata nel 1937 da Giorgio VI del Regno Unito sulle forme simili della precedente corona fatta realizzare nel 1838 dalla regina Vittoria. L'attuale corona \u00e8 realizzata in oro e include quattro croci patenti e gigli, con due archi incrociati nella parte superiore. La corona include diverse pietre preziose: 2.868 diamanti, 273 perle, 17 zaffiri, 11 smeraldi e 5 rubini. Tra le pietre preziose presenti su questo serto si trova anche il Rubino del Principe Nero e il Diamante Cullinan. Due delle tre perle che si trovano sul fronte della corona erano gi\u00e0 state indossate dalla regina Elisabetta I d'Inghilterra. Essa \u00e8 attualmente utilizzata alla conclusione della cerimonia d'incoronazione quando il monarca lascia incoronato l'Abbazia di Westminster e durante l'annuale discorso d'apertura del parlamento inglese.\nLa Corona imperiale d'India fu creata quando Giorgio V del Regno Unito si rec\u00f2 in visita a Delhi come imperatore d'India. Per prevenire possibili furti, la legge inglese proibiva la rimozione dei gioielli della corona inglese dalla madrepatria. Per questa ragione fu realizzata una nuova corona da utilizzare e custodire esclusivamente in India anche se essa non venne poi di fatto mai utilizzata e fu aggiunta al patrimonio di regal\u00ece inglesi.\nLe regine consorti, mogli dei re inglesi, tradizionalmente indossavano la Corona di Maria di Modena, moglie di Giacomo II d'Inghilterra. Dall'inizio del XIX secolo questa piccola corona si trovava in un pessimo stato di conservazione e in sua sostituzione fu realizzata una nuova corona per ogni regina consorte. Nel 1831 la Corona della regina Adelaide fu usata per l'incoronazione della omonima regina consorte. A sua volta nel 1902 fu realizzata la Corona della regina Alessandra, anch'essa sostituita, nel 1911, dalla Corona della regina Maria. L'ultima corona della regina consorte fu infine realizzata per Elizabeth Bowes-Lyon, moglie del re Giorgio VI del Regno Unito che fu incoronata col marito nel 1937. Quest'ultima fu anche utilizzata nel 2002 durante i funerali della regina madre quando essa fu posta sulla sua bara.\nGlobi e scettri.\nDue sono gli scettri che ufficialmente fanno parte dei gioielli della corona inglesi:\nLo Scettro di sant'Edoardo, realizzato nel 1661 e sormontato da una croce che nel 1910 fu ridisegnato per accogliere il Diamante Cullinan, di oltre 530 carati di peso. Durante le incoronazioni \u00e8 tenuto con la mano destra dal monarca.\nLo Scettro con la colomba realizzato anch'esso nel 1661 e sormontato da una colomba simboleggiante lo Spirito Santo e portato nella mano sinistra dai monarchi durante l'incoronazione.\nIl Globo del Sovrano, una tipologia di globo crucigero costruito nel 1661 per simboleggiare il ruolo del re come difensore della fede. Durante le incoronazioni \u00e8 tenuto nella mano sinistra dal monarca.\nIl Piccolo Globo venne realizzato nel 1669 per Maria II d'Inghilterra durante la sua incoronazione assieme a Guglielmo III d'Inghilterra.\nSpade.\nCinque sono le spade di Stato presenti nei gioielli della corona inglesi.\nLa Spada ingioiellata d'offerta creata sotto Giorgio IV del Regno Unito con i simboli del Regno Unito e che attualmente risulta l'unica spada presentata al monarca durante la cerimonia d'incoronazione, mentre le altre stanno davanti al sovrano.\nLa Spada di Stato, la pi\u00f9 grande spada della collezione, presentata dal lord gran ciambellano all'incoronazione e usata durante le sedute d'apertura annuali del parlamento.\nLe altre tre spade utilizzate sono la Spada della Giustizia Spirituale, la Spada della Giustizia Temporale e la Spada della clemenza.\nAltri oggetti.\nTra gli altri oggetti presenti nella collezione si ricorda l'anello realizzato per l'incoronazione di Guglielmo IV del Regno Unito nel 1831. Precedentemente ciascun monarca riceveva un nuovo anello a simboleggiare il proprio \"matrimonio\" con la nazione anche se dal 1831 fu sempre utilizzato questo anello.\nQuando il sovrano viene unto dall'Arcivescovo di Canterbury con olio consacrato, l'operazione avviene per mezzo di un'ampolla con un cucchiaio. L'ampolla \u00e8 costituita da un vascello d'oro a forma d'aquila e il cucchiaio \u00e8 di argento dorato con perle. Il cucchiaio fu acquistato da Clement Kynnersley per sedici scellini quando Cromwell ordin\u00f2 la distruzione delle regal\u00ece inglesi; il cucchiaio risale probabilmente al XIII secolo ed \u00e8 uno degli oggetti pi\u00f9 antichi della collezione.\nLe armillidi sono dei braccialetti d'oro che la tradizione vuole siano simbolo di sincerit\u00e0 e purezza. Un nuovo set di armillidi fu utilizzato dalla regina Elisabetta II durante la sua incoronazione nel 1953 a rappresentare i maggiori paesi del Commonwealth.\nLa Torre di Londra.\nI gioielli della corona venivano tenuti tradizionalmente nella Torre di Londra dal 1303 dopo che essi erano stati rubati dall'Abbazia di Westminster. Dopo l'incoronazione di Carlo II essi vennero definitivamente collocati al sicuro nella Torre di Londra dietro apposita gabbia di protezione e potevano essere visitati dal pubblico dietro pagamento di una tassa al guardiano della torre. Ad ogni modo questa tradizione ebbe termine quando il colonnello Thomas Blood tent\u00f2 di rubare i gioielli della corona dopo aver imbavagliato e picchiato il custode. Successivamente i gioielli vennero rinchiusi in una parte della torre, la cosiddetta Jewel House, dove delle guardie armate sono ancora oggi disposte a difesa.\nGioiellieri della Corona.\nNel 1843 la regina Vittoria del Regno Unito nomin\u00f2 la ditta Garrard &amp; Co col ruolo di Gioiellieri della Corona, con l'incarico di produrre i pezzi d'oro e d'argento a disposizione dei servizi della famiglia reale, nonch\u00e9 con l'obbligo di occuparsi del restauro e del mantenimento dei gioielli della corona. Questa ditta cre\u00f2 tra gli altri anche la corona imperiale indiana nonch\u00e9 il taglio del famoso Koh-i-Noor."}
{"id": "2763908", "revid": "1632387", "url": "https://it.wikipedia.org/wiki?curid=2763908", "title": "Colony 5", "text": "I Colony 5 sono un gruppo musicale Synthpop/EBM svedese."}
{"id": "2763910", "revid": "767487", "url": "https://it.wikipedia.org/wiki?curid=2763910", "title": "U.N.P.O.C.", "text": "Ha pubblicato due album studio con la Domino Records, \"Fifth Column\" e, in edizione limitata, \"Live at King Tut's\".\nNel 2007, il suo singolo \"Here on my own\" \u00e8 stato scelto come parte della colonna sonora del film e opera teatrale Hallam Foe, il quale ha vinto il premio come \"Migliori Musiche\" al Festival di Berlino. Nello stesso anno, la canzone \u00e8 stata usata come tema del trailer teatrale al \"Golden Horse Film Festival\" di Taipei, Taiwan."}
{"id": "2763911", "revid": "767487", "url": "https://it.wikipedia.org/wiki?curid=2763911", "title": "Pride and Fall", "text": "I Pride And Fall sono un gruppo musicale Futurepop/EBM Norvegese."}
{"id": "2763913", "revid": "767487", "url": "https://it.wikipedia.org/wiki?curid=2763913", "title": "Frozen Plasma", "text": "I Frozen Plasma sono un gruppo musicale Synthpop/Futurepop Tedesco."}
{"id": "2763920", "revid": "110157", "url": "https://it.wikipedia.org/wiki?curid=2763920", "title": "Cella di reazione dinamica", "text": "La cella di reazione dinamica, comunemente indicata con la sigla DRC, dall'inglese \"dynamic reaction cell\", \u00e8 un tipo di camera di collisione collocata prima dell'analizzatore di una strumentazione ICP-MS, con lo scopo di eliminare le interferenze spettrali isobare, tipicamente causate da specie poliatomiche. \nLa camera \u00e8 equipaggiata di un quadrupolo (di dimensioni minori rispetto all'eventuale analizzatore di massa a quadrupolo che precede il rivelatore) e pu\u00f2 essere riempita di un cosiddetto gas di reazione (o di collisione) costituito solitamente da ammoniaca, metano, ossigeno o idrogeno. Questi gas possono essere introdotti singolarmente o in miscela e reagiscono con l'analita. L'utilizzo dell'ammoniaca rappresenta la migliore soluzione per la maggior parte delle interferenze. Talvolta, quando si tratta di specifici isotopi, \u00e8 necessario utilizzare altri gas per ottenere risultati migliori, o attuare una correzione matematica se nessun gas \u00e8 in grado di fornire risultati ottimali.\nI parametri che regolano la cella di reazione dinamica sono il voltaggio applicato al quadrupolo e il flusso gassoso del gas di reazione, che corrispondono rispettivamente al parametro \"q\" e al parametro \"a\" delle funzioni di Mathieu.\nQuesta tecnologia \u00e8 stata introdotta dalla ditta PerkinElmer."}
{"id": "2763921", "revid": "219355", "url": "https://it.wikipedia.org/wiki?curid=2763921", "title": "Dynamic reaction cell", "text": ""}
{"id": "2763923", "revid": "1528507", "url": "https://it.wikipedia.org/wiki?curid=2763923", "title": "Full-spectrum dominance", "text": "Con Full-spectrum dominance (traducibile in italiano in \"dominio sull'intero spettro\") si intende un concetto militare delle forze armate statunitensi alla base di una teoria secondo cui la vera superiorit\u00e0 militare, quindi la vittoria in battaglia, pu\u00f2 essere raggiunta solo se l'intero strumento militare ottiene il controllo generale e simultaneo di tutto lo spettro del campo di battaglia, cio\u00e8 in aggiunta ai tre classici livelli del \"Land warfare\" (terra), \"Sea warfare\" (mare) e del \"Air warfare\" (cielo) consegue il contemporaneo controllo dello spazio extratmosferico, dello spettro elettromagnetico attraverso la guerra elettronica, e la guerra cibernetica, attraverso il controllo dei canali di flusso dell'informazione. Per conseguire un simile livello di controllo, secondo tale dottrina, \u00e8 necessario un appropriato utilizzo delle risorse e dei mezzi, oltre allo sviluppo di nuove tecnologia da utilizzare in combattimento, in modo da mantenere sempre una superiorit\u00e0 tecnologica sull'avversario. Il conseguimento di tale controllo, impedendo al nemico di poter disporre liberamente dello spazio di battaglia, in quanto vincolato, ne degrada notevolmente le capacit\u00e0 di combattimento e ne riduce, quindi, ne riduce le capacit\u00e0 operative e la possibilit\u00e0 di conseguire obiettivi strategici utili.\nDottrina militare statunitense.\nLa dottrina militare degli Stati Uniti contempla la possibilit\u00e0 strategica che tali capacit\u00e0 siano raggiungibili, in un determinato conflitto, dalle sole forze armate nazionali, o con gli alleati, in modo da sconfiggere qualsiasi avversario e controllare ogni situazione in tutta la gamma di operazioni militari.\nQuesto progetto implica significativi investimenti nel settore della difesa, non solo nelle capacit\u00e0, ma in una vasta gamma di ambiti come il conseguimento di capacit\u00e0 di manovra dominante, un'accurata gestione dei costi, principalmente nella logistica, e la protezione in tutto lo spettro operativo. Solo se tutte queste condizioni saranno soddisfatte, si potr\u00e0 procedere ad attuare tale programma, come indicato nella \"Joint Vision 2020\" del Joint Chiefs of Staff, in modo da conseguire l'egemonia su tutto lo spettro delle operazioni.\nCritiche.\nGi\u00e0 nel 2005, l'attuabilit\u00e0 della \"full-spectrum dominance\" come una dottrina strategica pratica e non meramente teorica \u00e8 stata respinta dal professor Philip Taylor dell'Universit\u00e0 di Leeds, consulente speciale del governo statunitense e di quello britannico per le operazioni psicologiche, la propaganda e la diplomazia:\nNello stesso anno, una critica al programma fu espressa anche da Harold Pinter, durante il discorso di accettazione del Premio Nobel."}
{"id": "2763926", "revid": "599013", "url": "https://it.wikipedia.org/wiki?curid=2763926", "title": "Crook of Devon", "text": "Crook of Devon \u00e8 una cittadina nel Perthshire, che dista circa 6 miglia da Kinross, raggiungibile attraverso la A977.\nNel XVII secolo, la cittadina era famosa per la sua caccia alle streghe ed i conseguenti roghi. Il luogo dove le cosiddette \"streghe\" venivano strangolate e poi bruciate si trova nell'angolo nordorientale di un campo, chiamato \"Lamblaires\".\nCrook of Devon \u00e8 anche terra nat\u00eca dell'ex-portiere del Manchester United, Graeme Port."}
{"id": "2763928", "revid": "339392", "url": "https://it.wikipedia.org/wiki?curid=2763928", "title": "Vitesse Arnhem", "text": ""}
{"id": "2763929", "revid": "15756", "url": "https://it.wikipedia.org/wiki?curid=2763929", "title": "Roberto Kunstler", "text": "Biografia.\nNato a Roma, inizia a suonare e a comporre canzoni verso la fine degli anni \u201870, quando, ancora liceale,\nsi esibisce per la prima volta al Folk Studio dove entra in contatto con i cantautori della scuola romana.\nNel 1984 esce, per la it/Rca di Vincenzo Micocci, il suo primo 45 giri \u201cDanzando con la notte e col vento\u201d (Saint Vincent 1984)\nil cui lato B, \u201cPiccola regina del variet\u00e0\u201d, vince nello stesso anno il Premio Rino Gaetano.\nNel 1985 partecipa al Festival di San Remo tra le nuove proposte con la canzone \"Saranno i giovani\" portando un messaggio di pace\ne libert\u00e0. A febbraio dello stesso anno esce il primo album \"Gente comune\". Continua ad esibirsi dal vivo in tutta Italia e partecipa anche alla tourn\u00e9e \u201cSanremo a Mosca\u201d.\nContemporaneamente studia all'Universit\u00e0 di Roma per laurearsi in Archeologia e Storia delle religioni del Vicino Oriente Antico.\nNel 1989 esce, sempre con la it/Rca, il secondo album \u201cPilato non mi vuole pi\u00f9\"(Universal Publishing). Nel 1991 \u00e8 la volta di \"Eclettico Ecclesiastico\"(Universal Publishing).\nOltre alle radio, la tv e due video su Video Music, continua a suonare in giro per il paese e partecipa come ospite fisso al tour di Red Ronnie \"Be-bop- a-lula sotto la tenda\u201d, suonando nei principali capoluoghi italiani.\nNel 1992 incontra Sergio Cammariere col quale intraprende una collaborazione artistica che li porter\u00e0 nel 1993 a pubblicare insieme l'album \"I ricordi e le persone\"(BMG/Universal Publishing) che contiene, tra le tante, anche la prima versione di \u201cDalla pace del mare lontano.\nNello stesso periodo, insieme scrivono anche per Paola Turci, \"Mentre piove\" e per Francesca Schiavo, \"Amore e guerra\", (Festival di Sanremo 1995).\nNel 1997 partecipa al Premio Tenco come autore di Cammariere con cinque canzoni di cui scrive i testi e la musica.\nIn questo periodo collabora anche con Alex Britti (\"Esci piano\", colonna sonora del film Stressati e primo singolo di Alex Britti).\nNel 2001 partecipa alla colonna sonora di \"L'amore probabilmente\" di Giuseppe Bertolucci (Festival di Venezia).\nNello stesso anno partecipa al Premio Tenco sia come cantautore che come autore di Cammariere.\nNel 2002 partecipa ancora al Premio Tenco come autore di Cammariere per il quale scrive tutti i testi e parte delle musiche di \"Dalla pace del mare lontano\"\n(primo album di Sergio Cammariere).\nNel 2003 partecipa come autore al Festival di Sanremo con la canzone \"Tutto quello che un uomo\" (di Kunstler-Cammariere) ottenendo il terzo posto e il premio della critica.\nNel 2004 scrive tutti i testi del secondo album di Cammariere,\"Sul Sentiero\u201d. Insieme scrivono anche per Ornella Vanoni la canzone \"L'Azzurro Immenso\".\nNel 2005 esce, dopo diversi anni, un suo nuovo album intitolato \"Kunstler\". Nel 2006 partecipa come ospite al festival Musicultura con due brani tratti dal suo nuovo lavoro discografico.\nNel 2007 viene inserito tra i dieci video italiani pi\u00f9 belli dell\u2019anno col video \u201cIo contro io\u201d(Universal Publishing) dal canale televisivo National Geographic. Scrive tutti i testi del terzo album di Sergio Cammariere \"Il pane, il vino e la visione\".\nNel 2008 scrive per Cammariere i testi di \"L'amore non si spiega\" (Sanremo 2008) e \u201cLe note blu\u201d, contenuti all\u2019interno della raccolta \u201cCantautore Piccolino\u201d, (canzone scritta sempre da Kunstler). Nel 2009 scrive per altri interpreti sia in Italia che all'estero, tra questi anche tre canzoni nel nuovo cd di Alex Britti(.23) hanno i testi di Roberto Kunstler. E poi ancora tutti i testi del quarto album di Sergio Cammariere, \u201cCarovane\u201d. Nel 2011 scrive i testi del quinto lavoro di Sergio Cammariere (intitolato Cammariere) e intanto si reca in Francia dove si esibisce, portando le sue canzoni sia in italiano che tradotte in francese, prima in piccoli club e poi anche al \u201cPalace\u201d, storico teatro di Parigi, ottenendo ampi consensi di pubblico e di critica (vedi link articolo de \u201cL\u2019Express\u201d).\nNel 2012 pubblica una raccolta di \u201cpoesie e canzoni\u201d, \u201d Primo Treno\u201d con un\u2019introduzione a cura di Maurizio Cucchi. (editrice LietoColle). Alla fine del 2013 esce un suo nuovo cd, \u201cMentre\u201d, prodotto e arrangiato da Francesco Musacco che contiene tutte canzoni di cui scrive parole e musica. Tra queste anche un inedito duetto con Asia Argento con cui canta insieme la title-track \u201cMentre\u201d.\nSempre nello stesso anno scrive il singolo per Annalisa Scarrone \u201d Tra due minuti \u00e8 primavera\u201d e riprende ad esibirsi \u201cdal vivo\u201d. Scrive testi anche per Aram Quartet, Filippo Perbellini e contemporaneamente per altri due album di Cammariere, Mano nella mano (2014) ed \u201cIo\u201d(novembre 2016).\nNel 2017 partecipa alla rassegna \u201cStorica e nuova canzone d\u2019autore\u201d. (Teatro Estense, Ferrara).\nNel 2018 suona a Parigi alla Cit\u00e9 internationale des arts.\nAttualmente continua ad esibirsi dal vivo proponendo le sue canzoni in formazione acustica, suonando anche negli stessi locali dove si esibiscono le nuove generazioni di gruppi e cantautori della capitale, ma anche nella provincia e in varie rassegne musicali. Nel 2019 ha pubblicato un nuovo lavoro discografico, (Senza dire Niente) che contiene canzoni inedite pi\u00f9 qualcuna di quelle gi\u00e0 interpretate da Cammariere, come ad es. \u201cTutto quello che un uomo\u201d o \u201cDalla pace del mare lontano\u201d, riproponendole in una chiave diversa e soprattutto autobiografica dalla prina all\u2019ultima riga.\nCantate come lui stesso dice \u201cmiracolosamente a memoria\u201d, visto che si tratta di un blocco di versi scritti in un arco di tempo che copre pi\u00f9 di trent\u2019anni. Sempre nel 2019 pubblica un'antologia di canzoni e poesie:\nCantiere, cinquanta canzoni, poesie ed altri versi(Di Felice Edizioni). Nel 2021 pubblica l'Ep Davanti alla fine del mondo, liberamente ispirato all'omonimo libro di racconti filosofici di Mauro Cascio e distribuito digitalmente da Sony Music Entertainment.\nRoberto\nEdit\nRoberto Kunstler.\n\u00a0\u00b7 Performance Art\nHelp more people discover your website by promoting it: your Page\nGet personalized ad recommendations for Roberto Kunstle...\nLearn which types of ads are recommended for Roberto Kunstle... by answering a few quick questions.\nHow would you like to grow your business?\nProduct picker\nAdd appointment bookings\nDisplay your services and availability so that people can book an appointment.\nHost paid online events\nCreate online events that people can pay to access.\nShow more\nLast 28 days : Dec 23 - Jan 19\nSet your Page up for success.\nFinish setting up your Page so people on Facebook know you\u2019re a credible business.\n9 of 14 steps completed\nAbout.\nRoberto\nEdit\nRoberto Kunstler.\n\u00a0\u00b7 Performance Art\nHelp more people discover your website by promoting it: your Page\nGet personalized ad recommendations for Roberto Kunstle...\nLearn which types of ads are recommended for Roberto Kunstle... by answering a few quick questions.\nHow would you like to grow your business?\nProduct picker\nAdd appointment bookings\nDisplay your services and availability so that people can book an appointment.\nHost paid online events\nCreate online events that people can pay to access.\nShow more\nLast 28 days : Dec 23 - Jan 19\nSet your Page up for success.\nFinish setting up your Page so people on Facebook know you\u2019re a credible business.\n9 of 14 steps completed\nAbout.\nhttps://www.facebook.com/roberto.kunstler1\nhttps://www.youtube.com/user/robertokunstler"}
{"id": "2763930", "revid": "288300", "url": "https://it.wikipedia.org/wiki?curid=2763930", "title": "VVV-Venlo", "text": ""}
{"id": "2763933", "revid": "438678", "url": "https://it.wikipedia.org/wiki?curid=2763933", "title": "Quando la vita \u00e8 romanzo", "text": "Quando la vita \u00e8 un romanzo (\"I'll Take Romance\") \u00e8 un film del 1937 diretto da Edward H. Griffith e interpretato da Grace Moore, Melvyn Douglas e Margaret Hamilton.\nInsieme al tenore statunitense Frank Forest nei panni di Pinkerton, Grace Moore canta in duetto \"Vogliatemi bene\" da Madama Butterfly.\nTrama.\nIl soprano Elsa Terry non vuole onorare un contratto con l'opera di Buenos Aires, preferendo un ingaggio migliore che la porta all'Op\u00e9ra de Paris."}
{"id": "2763935", "revid": "288300", "url": "https://it.wikipedia.org/wiki?curid=2763935", "title": "RKC Waalwijk", "text": ""}
{"id": "2763936", "revid": "729019", "url": "https://it.wikipedia.org/wiki?curid=2763936", "title": "Camera di collisione", "text": "Le camere di collisione o celle di collisione sono strumenti che trovano impiego in spettrometria di massa e servono a eliminare o frammentare le specie chimiche desiderate.\nLe specie chimiche possono essere eliminate o frammentate tramite reazioni chimiche, impatti tra molecole, impatti con le pareti della camera e altri metodi.\nSono costituite da una camera che pu\u00f2 essere o meno riempita di un gas di collisione e/o sottoposte a potenziale elettrico.\nEsempi di camere di collisione sono:"}
{"id": "2763937", "revid": "339392", "url": "https://it.wikipedia.org/wiki?curid=2763937", "title": "N.E.C.", "text": ""}
{"id": "2763938", "revid": "219355", "url": "https://it.wikipedia.org/wiki?curid=2763938", "title": "Specie chimiche", "text": ""}
{"id": "2763939", "revid": "219355", "url": "https://it.wikipedia.org/wiki?curid=2763939", "title": "Cella di collisione", "text": ""}
{"id": "2763940", "revid": "219355", "url": "https://it.wikipedia.org/wiki?curid=2763940", "title": "Camere di collisione", "text": ""}
{"id": "2763941", "revid": "219355", "url": "https://it.wikipedia.org/wiki?curid=2763941", "title": "Celle di collisione", "text": ""}
{"id": "2763942", "revid": "288300", "url": "https://it.wikipedia.org/wiki?curid=2763942", "title": "FC Groningen", "text": ""}
{"id": "2763943", "revid": "131358", "url": "https://it.wikipedia.org/wiki?curid=2763943", "title": "ADO Den Haag", "text": ""}
{"id": "2763944", "revid": "219355", "url": "https://it.wikipedia.org/wiki?curid=2763944", "title": "Camera di reazione dinamica", "text": ""}
{"id": "2763952", "revid": "113662791", "url": "https://it.wikipedia.org/wiki?curid=2763952", "title": "Diluizione isotopica", "text": "In chimica la diluizione isotopica \u00e8 un metodo di calibrazione basato sulla misura del cambio di rapporto isotopico di un analita presente nel campione, dopo l'aggiunta di una quantit\u00e0 nota dell'analita stesso arricchito in un determinato isotopo.\nQuesto metodo pu\u00f2 essere applicato a tutti gli elementi che abbiano almeno due isotopi stabili e spesso a elementi che hanno radioisotopi dalla lunga vita.\nSi pu\u00f2 calcolare la concentrazione dell'analita tramite la formula:\ndove:\nRadiochimica.\nIn radiochimica il metodo \u00e8 leggermente diverso anche se basato sullo stesso principio.\nAlla sostanza in esame di peso X si aggiunge una quantit\u00e0 A della medesima sostanza per\u00f2 radioattiva, il miscuglio avr\u00e0 quindi una radioattivit\u00e0 RX+A. Se P \u00e8 la quantit\u00e0 di sostanza ottenuta a seguito di aggiunta di poco reattivo precipitante, alla quale \u00e8 associata la (radio)attivit\u00e0 RP, essendo le attivit\u00e0 misurate funzione dell'aggiunta iniziale, \u00e8 verificata l'eguaglianza \ndalla quale si ricava X. Questa metodica \u00e8 utilizzata in presenza di matrice con propriet\u00e0 chimiche simili all'analita."}
{"id": "2763955", "revid": "122904434", "url": "https://it.wikipedia.org/wiki?curid=2763955", "title": "Nokia 6110", "text": "Il Nokia 6110 \u00e8 un modello di telefono cellulare prodotto dalla casa finlandese Nokia, dal 1998 al 2001. Non \u00e8 da confondere con il pi\u00f9 recente Nokia 6110 Navigator.\nEvoluzione del Nokia 2110, il 6110 \u00e8 il primo della longeva serie 6000, dedicata ad una fascia di consumo \"business\"; le principali migliorie sono le dimensioni ridotte e la durata della batteria prolungata. Questo modello \u00e8 stato lanciato come gemello del Nokia 5110 prodotto per la fascia \"consumer\", ma con alcune differenze, come la presenza di una porta per comunicazione ad infrarossi, e la mancanza della custodia intercambiabile come nel 5110."}
{"id": "2763956", "revid": "1601148", "url": "https://it.wikipedia.org/wiki?curid=2763956", "title": "Edward H. Griffith", "text": "Biografia.\nHa diretto 61 film dal 1917 al 1946. Nato in Virginia, venne educato in Europa. Cominci\u00f2 come reporter. Nel 1915, inizi\u00f2 a lavorare nel cinema, dapprima come attore e poi come sceneggiatore per la compagnia di Edison passando ben presto dietro la cinepresa; il suo primo film, \"Barnaby Lee\", risale al 1917.\nHa diretto, tra gli altri, attori come Myrna Loy, Joan Crawford, Joan Fontaine, Grace Moore, Tyrone Power, William Holden, Fred Astaire, Fred MacMurray. Regista di impianto commerciale, passava indifferentemente dalla commedia al film musicale o al dramma.\nIl suo ultimo film, nel 1946, fu \"Vacanze pericolose\", un film drammatico interpretato da Pat O'Brien."}
{"id": "2763957", "revid": "219355", "url": "https://it.wikipedia.org/wiki?curid=2763957", "title": "Isotopic dilution", "text": ""}
{"id": "2763958", "revid": "219355", "url": "https://it.wikipedia.org/wiki?curid=2763958", "title": "Isobari", "text": ""}
{"id": "2763961", "revid": "219355", "url": "https://it.wikipedia.org/wiki?curid=2763961", "title": "Scanning electron microscope", "text": ""}
{"id": "2763962", "revid": "287204", "url": "https://it.wikipedia.org/wiki?curid=2763962", "title": "Vasilij Ivanovi\u010d Denisov", "text": "In giovent\u00f9 si dedica soprattutto alla musica studiando a Varsavia, ma verso i trent'anni comincia a sviluppare il suo talento per la pittura.\nSi trasferisce a Mosca dove diventa un pittore di successo e partecipa a numerose mostre. Dal 1903 entra a far parte del gruppo artistico Mir iskusstva."}
{"id": "2763963", "revid": "446353", "url": "https://it.wikipedia.org/wiki?curid=2763963", "title": "Portaerei in servizio", "text": "Le liste a seguire includono tutte le portaerei del mondo attualmente (2020) in servizio, in manutenzione, in riserva, in costruzione o in fase di aggiornamento.\nLa lista comprende solo le \"portaerei\" e non include le \"navi d'assalto anfibio\" e le \"portaelicotteri\".\nNell'elenco \u00e8 inclusa anche la , appartenente alla Thailandia, anche se non \u00e8 pi\u00f9 operativa come portaerei dal 2006, quando la componente aerea imbarcata \u2013 basata sugli Harrier \u2013 \u00e8 stata dismessa."}
{"id": "2763966", "revid": "219355", "url": "https://it.wikipedia.org/wiki?curid=2763966", "title": "Transmission electron microscope", "text": ""}
{"id": "2763967", "revid": "438678", "url": "https://it.wikipedia.org/wiki?curid=2763967", "title": "Sogno di Boh\u00e8me", "text": "Sogno di Boh\u00e8me (\"So This is Love?\") \u00e8 un film statunitense del 1953 diretto da Gordon Douglas.\nIl film \u00e8 la biografia romanzata del soprano Grace Moore, che mor\u00ec nel 1947 in un incidente aereo. La cantante, soprannominata \"l'usignolo del Tennessee\", era diventata famosa in tutto il mondo non solo come cantante lirica, ma anche come attrice, interpretando una serie di film musicali alla MGM e poi alla Columbia.\nTrama.\nUn'aspirante cantante deve affrontare numerosi ostacoli per convincere il padre a farla studiare canto, ma pu\u00f2 contare sul provvidenziale aiuto di una zia. Dopo grandi sacrifici, riesce ad arrivare sui palcoscenici di Broadway, divenendo una beniamina del pubblico e riuscendo finalmente a debuttare nella lirica nel 1928, al Metropolitan, il tempio della lirica statunitense, ne \"La boh\u00e8me\" di Giacomo Puccini."}
{"id": "2763971", "revid": "422409", "url": "https://it.wikipedia.org/wiki?curid=2763971", "title": "Electronic warfare", "text": ""}
{"id": "2763973", "revid": "55935", "url": "https://it.wikipedia.org/wiki?curid=2763973", "title": "Fanny Burney", "text": ""}
{"id": "2763975", "revid": "54728", "url": "https://it.wikipedia.org/wiki?curid=2763975", "title": "Backstage Passport", "text": ""}
{"id": "2763982", "revid": "767487", "url": "https://it.wikipedia.org/wiki?curid=2763982", "title": "Goshu il violoncellista", "text": " \u00e8 un film d'animazione del 1982 diretto da Isao Takahata.\nLa pellicola, sceneggiata dallo stesso regista sulla base dell'omonimo racconto dello scrittore Kenji Miyazawa, fu prodotta dalla Oh! Production di Kazuo Komatsubara, che cur\u00f2 l'intero progetto, e la lavorazione cominci\u00f2 nel 1975. In Italia \u00e8 stato pubblicato in VHS dalla ITB negli anni ottanta e trasmesso da alcune TV locali.\nTrama.\nLa storia \u00e8 ambientata nei primi anni del '900. \"Goshu\" \u00e8 un ragazzo che vive da solo in una piccola casa di campagna fuori citt\u00e0 e suona il violoncello nell'orchestra locale. Purtroppo Goshu non \u00e8 un grande musicista, ed una sera durante le prove il direttore perde addirittura la pazienza a causa del suo modo di suonare, che danneggia l'intera orchestra. Manca ormai poco al concerto: di l\u00ec a qualche giorno l'orchestra dovr\u00e0 suonare la sesta sinfonia di Ludwig van Beethoven nel teatro della citt\u00e0 e Goshu \u00e8 molto demoralizzato.\nLe sere successive, mentre Goshu \u00e8 chiuso in casa ad esercitarsi, si presentano alla sua porta diversi animali, un gatto, un cuculo, un tasso e un topolino, infastidendolo ognuno con una richiesta musicale. Quel che per\u00f2 Goshu non capisce \u00e8 che queste strane richieste in realt\u00e0 gli daranno l'occasione di migliorare e correggere i suoi difetti prima del grande concerto."}
{"id": "2763983", "revid": "1371684", "url": "https://it.wikipedia.org/wiki?curid=2763983", "title": "Spettrometria di massa a ionizzazione a risonanza", "text": "La spettrometria di massa a ionizzazione a risonanza, comunemente indicata con l'acronimo RIMS (dall'inglese resonance ionization mass spectrometry), \u00e8 una tecnica di spettrometria di massa a sputtering di neutri basata sulla spettroscopia a ionizzazione a risonanza.\nIonizzazione.\nL'analita viene bombardato con fotoni ad adeguata frequenza. In questo modo si provoca l'eccitazione dello stesso oltre il suo potenziale di ionizzazione e, conseguentemente, la sua ionizzazione. Se \u00e8 permessa una sola transizione per l'analita, la tecnica \u00e8 molto selettiva. Spesso si utilizzano laser come sorgenti di fotoni.\nGD-RIMS.\nLa tecnica pu\u00f2 essere anche abbinata a una sorgente a scarica a bagliore, questo aumenta l'efficienza di ionizzazione della scarica a bagliore e rende la tecnica pi\u00f9 selettiva, diminuendo le interferenze di specie presenti nel plasma."}
{"id": "2763984", "revid": "111325", "url": "https://it.wikipedia.org/wiki?curid=2763984", "title": "G\u014dshu il violoncellista", "text": ""}
{"id": "2763986", "revid": "219355", "url": "https://it.wikipedia.org/wiki?curid=2763986", "title": "Resonance ionization mass spectrometry", "text": ""}
{"id": "2763987", "revid": "219355", "url": "https://it.wikipedia.org/wiki?curid=2763987", "title": "RIMS", "text": ""}
{"id": "2763989", "revid": "219355", "url": "https://it.wikipedia.org/wiki?curid=2763989", "title": "Spettrometria di massa a ionizzazione per risonanza", "text": ""}
{"id": "2763991", "revid": "745179", "url": "https://it.wikipedia.org/wiki?curid=2763991", "title": "Teoria della mente e autismo", "text": ""}
{"id": "2763992", "revid": "29408580", "url": "https://it.wikipedia.org/wiki?curid=2763992", "title": "Devozione cattolica", "text": ""}
{"id": "2763996", "revid": "339392", "url": "https://it.wikipedia.org/wiki?curid=2763996", "title": "Zoofilia erotica", "text": ""}
{"id": "2764002", "revid": "339392", "url": "https://it.wikipedia.org/wiki?curid=2764002", "title": "Otologico", "text": ""}
{"id": "2764012", "revid": "287204", "url": "https://it.wikipedia.org/wiki?curid=2764012", "title": "San Diego Stingrays", "text": "I San Diego Stingrays sono stati una societ\u00e0 di pallacanestro statunitense con sede a San Diego, in California.\nFondati nel 1999, hanno partecipato al primo campionato della IBL, prima di sciogliersi l'anno successivo."}
{"id": "2764024", "revid": "599013", "url": "https://it.wikipedia.org/wiki?curid=2764024", "title": "Sebastian Dietz", "text": "Palmar\u00e8s.\nIn carriera ha conseguito i seguenti risultati:"}
{"id": "2764027", "revid": "599013", "url": "https://it.wikipedia.org/wiki?curid=2764027", "title": "Carsten Niederberger", "text": "Palmar\u00e8s.\nIn carriera ha conseguito i seguenti risultati:"}
{"id": "2764030", "revid": "287204", "url": "https://it.wikipedia.org/wiki?curid=2764030", "title": "New Mexico Slam", "text": "I New Mexico Slam sono stati una societ\u00e0 di pallacanestro statunitense con sede ad Albuquerque, nel Nuovo Messico.\nFondati nel 1999, hanno partecipato ai due campionati della IBL, sciogliendosi nel 2001."}
{"id": "2764036", "revid": "103348512", "url": "https://it.wikipedia.org/wiki?curid=2764036", "title": "Fontana di Cappuccetto Rosso", "text": "La fontana di Cappuccetto Rosso (Rotk\u00e4ppchenbrunnen o Wolfsbrunnen) si trova nel centro storico di Monaco di Baviera in piazza Kostor.\nSi tratta di un omaggio alla fiaba dei fratelli Grimm. Fu realizzata e finanziata dalla coppia di architetti Heinrich D\u00fcll e Georg Pezold nel 1904 in stile Jugendstil.\nSu una colonna in bronzo la figura della piccola bambina con un cestino in mano che mostra la via al lupo accanto a lei.\nIl capitello della colonna e fatto con pesci che si incrociano. \nIl getto dell'acqua esce da quattro teste di lupo ai piedi della colonna."}
{"id": "2764047", "revid": "281779", "url": "https://it.wikipedia.org/wiki?curid=2764047", "title": "Ove H\u00f8egh-Guldberg", "text": "Biografia.\nNacque a Horsens, nello Jutland meridionale (ora Schleswig), da una famiglia della media classe sociale: il padre Willigelm era un impresario di pompe funebri.\nGrazie al favore di un aristocratico del luogo, Carl Schack, conte von Rantzau (che poi sarebbe diventato il mecenate del suo avversario politico, Johann Friedrich Struensee), riusc\u00ec a compiere gli studi e a pagarsi un corso all'universit\u00e0 di Sor\u00f8; quindi si diede alla professione di critico letterario e grazie ad un celebre trattato sul poeta inglese John Milton e \"Il Paradiso perduto\", fu ammesso come insegnante all'accademia di Sor\u00f8.\nEntr\u00f2 nelle grazie della regina vedova, Giuliana Maria di Brunswick-L\u00fcneburg, e divenne insegnante personale del principe Federico, suo figlio e fratellastro del re Re Cristiano VII.\nMal vedendo le troppe riforme illuministiche che il primo ministro Johann Friedrich Struensee stava apportando con l'autorizzazione del re mentalmente instabile, fece pressione sulla corte e sul re, rivelando anche la relazione che c'era tra Struensee e la regina Carolina Matilde, ed alla quale doveva essere fatta risalire in effetti la nascita della principessa Luisa di Danimarca. In agosto, una folla di marinai e contadini aizzati da Guldberg tentarono di prendere d'assalto il palazzo di Hirchsholm, dove risiedevano Struensee e Carolina Matilda, ma furono fermati da un tardivo intervento.\nCon l'appoggio della corte e dell'esercito, Guldberg e la regina vedova Giuliana Maria ordirono un complotto contro Struensee e Carolina Matilda, per far cessare le troppe riforme illuministe che indebolivano il potere dei cortigiani. Il 17 gennaio 1772, il colonnello K\u00f6ller e alcuni soldati irruppero nelle stanze di Struensee, Carolina Matilda e di un cortigiano fedele a Struensee, Enevoldt Graf von Brandt. I due uomini furono portati al carcere di Copenaghen, mentre la regina venne internata provvisoriamente nel castello di Kronborg. Guldberg fece leva sulla regina perch\u00e9 la figlia avuta da Struensee ripudiasse ogni pretesa al trono di Danimarca e fece in modo di far condannare Struensee e Brandt per lesa maest\u00e0 reale. Struensee e Brandt vennero giustiziati il 28 aprile 1772.\nGiuliana Maria confer\u00ec a Guldberg, che prima di allora si chiamava solo Ove H\u01ffegh, il predicativo nobiliare di Guldberg, e ne fece poi di fatto il primo ministro della Danimarca. Il governo Guldberg somministr\u00f2 al paese un periodo di assolutismo semi-reazionario, ma si caratterizz\u00f2 anche per una saggia politica neutralista e filo inglese. Nel 1784, per\u00f2, il principe ereditario Federico, figlio di Carolina Matilde, assunse con un colpo di mano le funzioni di reggenza, costrinse Gulberg a dimettersi e lo ridusse al rango di semplice \"amtmand\" (prefetto) fino al 1802, quando gli fu concesso di ritirarsi a vita privata."}
{"id": "2764054", "revid": "287204", "url": "https://it.wikipedia.org/wiki?curid=2764054", "title": "Puerto Asis", "text": ""}
{"id": "2764061", "revid": "467420", "url": "https://it.wikipedia.org/wiki?curid=2764061", "title": "Armenia ai Giochi olimpici", "text": "L'Armenia ha partecipato per la prima volta ai Giochi olimpici nel 1994, e da allora ha partecipato a tutte le edizioni dei Giochi. I suoi atleti hanno vinto complessivamente 20 medaglie, tutte nelle edizioni estive.\nIl Comitato Olimpico Nazionale Armeno, fondato nel 1990, venne riconosciuto dal Comitato Olimpico Internazionale nel 1993."}
{"id": "2764062", "revid": "767487", "url": "https://it.wikipedia.org/wiki?curid=2764062", "title": "L'amico sconosciuto", "text": "L'amico sconosciuto (\"The Silent Partner\") \u00e8 un film del 1978 diretto da Daryl Duke.\nIl soggetto \u00e8 tratto dal romanzo \"Pensa un numero\" (1968) dello scrittore danese Anders Bodelsen.\nTrama.\nUn impiegato di banca subisce una rapina mentre \u00e8 alla cassa, ma denuncia pi\u00f9 di quanto il rapinatore abbia rubato. Il ladro, una volta accortosi d'essere stato non solo beffato, ma addirittura ritenuto responsabile d'un furto superiore a quello effettivo, si mette quindi sulle tracce dell'impiegato in malafede."}
{"id": "2764064", "revid": "287204", "url": "https://it.wikipedia.org/wiki?curid=2764064", "title": "Puerto Guzman", "text": ""}
{"id": "2764066", "revid": "29410032", "url": "https://it.wikipedia.org/wiki?curid=2764066", "title": "Istituto Statale d'arte di Cerreto Sannita", "text": ""}
{"id": "2764072", "revid": "767487", "url": "https://it.wikipedia.org/wiki?curid=2764072", "title": "Thomas Francis Marshall", "text": "Biografia.\nNipote di John Marshall, venne educato nello Stato della Virginia, dove segu\u00ec studi classici. Fu membro della casa dei rappresentanti del Kentucky dal 1832 al 1836, nel 1838 e 1839. Durante la guerra messicano-statunitense fu capitano. Alla sua morte il corpo venne seppellito al Frankfort Cemetery a Frankfort, Kentucky."}
{"id": "2764095", "revid": "1305772", "url": "https://it.wikipedia.org/wiki?curid=2764095", "title": "Humphrey Marshall", "text": ""}
{"id": "2764097", "revid": "1573940", "url": "https://it.wikipedia.org/wiki?curid=2764097", "title": "Colletes cunicularius", "text": "Colletes cunicularius () \u00e8 un insetto apoideo della famiglia Colletidae.\nDescrizione.\n\u00c8 un apoideo di discrete dimensioni (13-15 mm di lunghezza), con una livrea bruno-nerastra.\nDistribuzione e habitat.\nSpecie ad areale paleartico.\nPredilige habitat sabbiosi con scarsa vegetazione, come ad esempio cave di ghiaia e sabbia, dune interne, argini di fiumi e pianure alluvionali.\nBiologia.\n\u00c8 un'ape solitaria che scava il suo nido nella sabbia. Spesso mostra comportamenti comunitari, con pi\u00f9 femmine che costruiscono i nidi l'uno vicino all'altro, occupandosi per\u00f2 ciascuna della propria prole.\nAlimentazione.\n\u00c8 comunemente considerata una specie oligolettica specializzata in polline e nettare di \"Salix\" spp. ma in mancanza di questi pu\u00f2 rivolgere le sue attenzioni anche ad altre specie .\nRiproduzione.\n\u00c8 una specie univoltina, che compie cio\u00e8 una sola generazione per anno.\nDopo aver trascorso l'inverno all'interno dei nidi allo stadio pupale, i maschi emergono per primi dai nidi e attendono all'ingresso dei medesimi l'uscita delle femmine. Indizi olfattivi consentono al maschio di distinguere le femmine non fecondate .\nEcologia.\nGli insetti del genere \"Colletes\" sono frequentemente chiamati in causa quali insetti impollinatori di orchidee del genere \"Ophrys\". Tale relazione \u00e8 legata ad una somiglianza chimica tra le secrezioni cefaliche di questi insetti e alcune sostanze volatili prodotte dalle specie del genere \"Ophrys\" . In particolare \"Colletes cunicularius\" \u00e8 stato segnalato quale possibile insetto impollinatore di \"Ophrys sphegodes\" e \"Ophrys exaltata\" ."}
{"id": "2764098", "revid": "1714743", "url": "https://it.wikipedia.org/wiki?curid=2764098", "title": "Ghigo VI del Viennois", "text": "Origine.\nGhigo, sia secondo il \"De Allobrogibus libri novem\", che secondo la \"Chronica Albrici Monachi Trium Fontium\", era l'unico figlio maschio del duca di Borgogna, Ugo III (1148 \u2013 1192) e della delfina del Viennois e contessa di Albon, contessa di Grenoble, di Oisans, e di Brian\u00e7on Beatrice d'Albon (1161 \u2013 1228), che, ancora secondo la \"Chronica Albrici Monachi Trium Fontium\", era figlia di Ghigo V d'Albon, delfino del Viennois e della moglie, Beatrice, che secondo Nicolas Chorier, nel suo \"Histoire de Dauphin\u00e9\" era Beatrice del Monferrato, che secondo la \"Ex vita Margarit\u00e6 Albonensis comitiss\u00e6\", era figlia del marchese del Monferrato, Guglielmo V, ed era consanguinea dell'imperatore, Federico Barbarossa; infatti era figlia di Giuditta di Babenberg (1110/1120 \u2013 1168), figlia di Leopoldo III duca di Babenberg e Austria (San Leopoldo di Babenberg) e di Agnese di Waiblingen (quindi Giuditta era la sorellastra di Corrado III di Svevia e Federico II di Svevia, il padre del Barbarossa).Ugo III di Borgogna, come conferma la \"Histoire g\u00e9n\u00e9alogique des ducs de Bourgogne de la maison de France\", era l'unico figlio maschio del duca di Borgogna, Oddone II, e di Maria di Blois(1128 \u2013 1190), la figlia primogenita del conte di Blois, di Chartres, di Meaux e di Ch\u00e2teaudun, signore di Sancerre e Amboise, conte di Troyes e conte di Champagne, Tebaldo, come ci viene confermata anche dalla \"Chronica Albrici Monachi Trium Fontium\" e di Matilde di Carinzia, figlia del duca di Carinzia, Enghelberto, come ci conferma Orderico Vitale nel volume VI, libro XI del suo \"Historia Ecclesiastica, Libri tredicim\"; anche Guglielmo di Tiro, che \u00e8 stato arcivescovo della citt\u00e0 di Tiro, nell'odierno Libano, nel suo \"Historia rerum in partibus transmarinis gestarum\", cita il duca Ugo III come figlio della sorella di Tebaldo V di Blois, mentre gli \"Annales S. Benigni Divionensis\" citano Ugo III di Borgogna come figlio della figlia del conte di Champagne, Tebaldo II (\"Hugo, dux Burgundie, filius filie comitis Theobaldi comitis Campanie\").\nBiografia.\nBattezzato Andrea, eredit\u00f2 il nome Ghigo dalla madre in memoria del precedente delfino.\nNel dicembre 1188, Andrea viene citato col nome Delfino, assieme alla madre, Beatrice (\"Beatricis uxoris mee\") ed ai fratellastri, Oddone e Alessandro (\"filiorum meorum Odonis, Alexandri et Dalphini\") nel documento n\u00b0 784 della \"Histoire des ducs de Bourgogne de la race cap\u00e9tienne, Tome III\", inerente ad una donazione di suo padre, Ugo III, ai templari.\nAlla fine dell'estate del 1190, suo padre, Ugo III, segu\u00ec il re di Francia, Filippo II Augusto, alla Terza Crociata e combatt\u00e9 nell'assedio che port\u00f2 alla conquista di San Giovanni d'Acri, il 12 luglio del 1191.Quando Filippo II Augusto, nell'estate del 1191, ritorn\u00f2 in Francia, lasci\u00f2 a Ugo il comando delle truppe francesi. Alleato fidato del suo ex avversario, ora re d'Inghilterra, Riccardo Cuor di Leone lott\u00f2 assieme a lui contro il Saladino. Ugo segu\u00ec Riccardo Cuor di Leone nella marcia verso Gerusalemme e partecip\u00f2 alla battaglia di Arsuf (dove divise con il \"Cuor di Leone\" la gloria della vittoria, il 7 settembre del 1191). Dopo questa battaglia i Francesi abbandonarono l'esercito e tornarono a San Giovanni d'Acri, dove, l'anno seguente, Ugo mor\u00ec; secondo il necrologio degli Obituaires de Lyon II, Dioc\u00e8se de Chalon-sur-Sa\u00f4ne, Abbaye chef d'ordre de C\u00eeteaux (non consultato), Ugo mor\u00ec in Terra Santa (\"Hugo dux Burgundie qui obit ultra mare\") il 6 settembre (VIII Id Aug); anche la \"Chronica Albrici Monachi Trium Fontium\" conferma che Ugo mor\u00ec in Terra Santa (\"dux Burgundie Hugo ex parte regi ibi dismissus, non multo post mortuus est\") e dice anche che fu sepolto presso i Templari (apud Templarios), che si erano stabiliti a San Giovanni d'Acri.\nNel 1202, diviene conte consorte di Embrun e di Gap, come ci viene confermato dal documento n\u00b0 LXXVIII, datato 1210 della \"Bibliotheca sebusiana\".\nDue documenti del \"Cartulaire de l'abbaye de Notre-Dame de L\u00e9oncel\" ci informano di due donazioni fatte da Andrea Ghigo all'abbazia stessa:\nInfatti, nel 1228, era morta la madre di Andrea/Ghigo, Beatrice, che prima di morire aveva lasciato un testamento in cui disponeva che i suoi titoli andassero al suo figlio maschio, Andrea Ghigo.\nSecondo il \"De Allobrogibus libri novem\", nel 1232, la figlia, Beatrice, gli vendette la contea di Gap, che aveva ricevuto dalla madre, Beatrice di Sabran.\nNel 1236, Andrea Ghigo (\"Dom. Andreas Dalphinus Viennensis et Albonis comitis\") fece testamento, disponendo che gli sarebbe succeduto il figlio maschio Ghigo (\"Guigonem filium suum\"), sotto tutela della madre, Beatrice di Monferrato (\"Beatricem uxorem suam comitissam matris eiusdem Guigonis\"); menziona anche la figlia di primo letto, Beatrice (\"Beatrici fili\u00e6 su\u00e6 uxori comitis Montis-fortis\").\nPrudente e misurato come la madre utilizz\u00f2 pi\u00f9 spesso la diplomazia che la forza per ingrandire il proprio dominio.Fece numerose donazioni a monasteri e conventi.\nAndrea Ghigo, secondo il \"De Allobrogibus libri novem\", mor\u00ec il pomeriggio del 14 marzo 1237 (\"tertius idus Martias post meridiem\"), e, sotto la tutela della madre, Beatrice, gli succedette il figlio, Ghigo, in tutti i suoi titoli e relativi domini, comprese le contee di Gap ed Embrun, beni dotali della prima moglie. Questo fatto creer\u00e0 al successore grossi problemi con Carlo I d'Angi\u00f2.\nMatrimoni e discendenza.\nNel 1202, Andrea Ghigo aveva sposato, in prime nozze, Beatrice di Sabran (1182 \u2013 prima del 1219), contessa di Gap e di Embrun, che gli port\u00f2 in dote le due citate contee ed era figlia del Signore di Caylar e d'Ansouis, Raniero (\u2020 dopo il 1209) appartenente alla famiglia de Sabran, e di Garsende d'Urgel-Forcalquier ( \u2020 prima del 1193), l'unica figlia del Conte di Forcalquier, Guglielmo IV d'Urgell e di Adelaide di Bezieres, di cui non si conoscono gli ascendenti. Dopo il 1210, data in cui risulta ancora marito di Beatrice, Andrea, secondo il \"De Allobrogibus libri novem\", si separ\u00f2 dalla prima moglie, Beatrice, per consanguineit\u00e0, mantenendo per\u00f2 il possesso delle due contee che questa gli aveva portato in dote, in nome della figlia, Beatrice.Andrea Ghigo da Beatrice di Sabran ebbe una figlia:\nSecondo le \"Europ\u00e4ische Stammtafeln\", Vol. III, cap. 740 (non consultate) Andrea Ghigo, verso il 1216, aveva sposato, in seconde nozze, Semnoresse di Poitiers, figlia di Aymar II de Poitiers (1186-1250), Conte di Valentinois e della moglie Filippa di Fay, signora de Clerieu. Questo matrimonio viene confermato dalla \"Histoire generale de Dauphin\u00e9. Par Nicolas Chorier\", che precisa che nel 1223, dopo che Semnoresse era morta, dovette restituire la dote.\nInfine Andrea Ghigo, nel 1219, aveva sposato Beatrice di Monferrato (1210 \u2013 1274), figlia di Guglielmo VI, marchese del Monferrato, e di Berta di Clavesana. Beatrice, per alcuni anni, fu reggente del delfinato."}
{"id": "2764109", "revid": "466539", "url": "https://it.wikipedia.org/wiki?curid=2764109", "title": "Humphrey Marshall (politico)", "text": "Biografia.\nSenatore dello stato del Kentucky. Nato nella contea di Fauquier era il figlio di John e Jane (Quisenberry) Marshall. Capitano nella Continental Army durante la guerra d'indipendenza americana, nel 1788 partecip\u00f2 alla convenzione della Virginia, spos\u00f2 la sua cugina Mary Marshall, sorella del futuro presidente della Corte Suprema degli Stati Uniti John Marshall.\nRappresent\u00f2 Woodford nella legislatura del Kentucky nel 1793. Il 19 gennaio 1809 sfid\u00f2 a duello Henry Clay, ed entrambi rimasero feriti. Suo figlio fu Thomas Alexander Marshall."}
{"id": "2764114", "revid": "1728", "url": "https://it.wikipedia.org/wiki?curid=2764114", "title": "Officer of arms", "text": ""}
{"id": "2764120", "revid": "1272592", "url": "https://it.wikipedia.org/wiki?curid=2764120", "title": "Selezione di calcio di Jersey", "text": "La Selezione di calcio di Jersey \u00e8 la rappresentativa di calcio del baliato di Jersey, dipendenza della Corona Britannica. Dipende dalla Jersey Football Association, fondata nel 1905.\nNon fa parte n\u00e9 della FIFA n\u00e9 della UEFA e quindi non partecipa alle qualificazioni per le fasi finali dei Mondiali di calcio.\nEssendo membro dell'International Island Games Association, questa rappresentativa partecipa agli Island Games, competizione nella quale \u00e8 una delle selezioni calcistiche pi\u00f9 quotate, nonch\u00e9 la pi\u00f9 titolata, avendo conquistato la vittoria finale in 3 occasioni, nel 1993, 1997 e 2009, e piazzandosi sempre entro le prime 5 posizioni nelle edizioni a cui ha partecipato.\nDal 1905, contende ogni anno alle altre 2 principali rappresentative delle Isole del Canale, Guernsey e Alderney, il Muratti Vase ed \u00e8 attualmente la selezione pi\u00f9 vincente della manifestazione, avendo conquistato il trofeo 48 volte (42 Guernsey, solo 1 titolo per Alderney).\nUno dei calciatori pi\u00f9 celebri ad aver vestito la maglia di questa selezione \u00e8 Graeme Le Saux, atleta con lunghi trascorsi nel Chelsea.\nDal 2018 \u00e8 membro della ConIFA."}
{"id": "2764122", "revid": "1522738", "url": "https://it.wikipedia.org/wiki?curid=2764122", "title": "Vickie il vichingo", "text": ""}
{"id": "2764129", "revid": "3115", "url": "https://it.wikipedia.org/wiki?curid=2764129", "title": "Gum 10", "text": "Gum 10, nota anche come RCW 19, \u00e8 una grande nebulosa a emissione visibile nella costellazione della Poppa.\nSi osserva nella parte sudorientale della costellazione, circa 6\u00b0 a nordest della stella Naos (); pu\u00f2 essere ripresa con l'ausilio di filtri attraverso un telescopio di media potenza. La sua declinazione moderatamente australe comporta che dalle regioni boreali la sua osservazione sia in parte difficoltosa, specialmente oltre i 50\u00b0N. Dall'emisfero australe invece \u00e8 osservabile per buona parte delle notti dell'anno. Il periodo migliore per la sua osservazione nel cielo serale \u00e8 compreso fra i mesi di dicembre e maggio.\nSi tratta di una regione H II di grandi dimensioni posta alla distanza di circa 3300\u00a0parsec (circa 10760 anni luce), sul Braccio di Perseo; la massa di gas ionizzato possiede una forma allungata in senso WNW-ESE e fa parte di una grande nube molecolare con una massa di circa 200.000\u00a0masse solari. La stella maggiormente responsabile della ionizzazione dei suoi gas \u00e8 HD\u00a069464, una stella di classe spettrale O7 con forti linee di emissione di magnitudine 8,88 e un'et\u00e0 non superiore ai 4 milioni di anni. Questa stella farebbe parte, assieme ad altre di classe O e B, di un giovanissimo ammasso aperto ionizzante, noto come [KPR2005]\u00a045. Queste e altre stelle massicce delle prime classi spettrali costituiscono una grande associazione OB nota come Puppis\u00a0OB3, in cui \u00e8 compresa anche la stella CD\u00a0-35\u00a04412, che concorre alla ionizzazione della nebulosa. Nella regione sono attivi dei fenomeni di formazione stellare, come conferma la presenza di diverse sorgenti di radiazione infrarossa e diverse stelle T Tauri; la regione di formazione stellare di cui fa parte \u00e8 indicata col numero 2114 nel catalogo Avedisova del 2002. Dello stesso complesso nebuloso fa parte anche Gum 11."}
{"id": "2764133", "revid": "399", "url": "https://it.wikipedia.org/wiki?curid=2764133", "title": "Fenomeno chimico", "text": ""}
{"id": "2764134", "revid": "373510", "url": "https://it.wikipedia.org/wiki?curid=2764134", "title": "Alberto Mari (scacchista)", "text": "Nel maggio 1921 si afferm\u00f2 con un problema in due mosse che vinse il primo premio della rivista \"Good Companion\" e dopo di allora ottenne numerosi successi in importanti concorsi internazionali. Fu campione del \"Good Companion\" nel 1924. Nel 1928 fu in testa alla graduatoria mondiale dei problemisti premiati in quell'anno.\nCollabor\u00f2 alle riviste \"L'Alfiere di Re\" e \"L'Italia Scacchistica\" come redattore della sezione problemi. Scrisse molti articoli teorici, in particolare sul tema del cambio nei problemi a minaccia, da lui interpretato in problemi magistrali, diventati dei classici. Scrisse un capitolo di aggiornamento per l'edizione del 1953 del \"Manuale\" di Luigi Miliani.\nIl problemista Oscar Bonivento ha raccolto 460 suoi problemi nel libro \"L'opera compositiva di Alberto Mari\" (ed. L'Italia Scacchistica, Milano, 1999).\nIl \"tema Mari\", un'idea tematica del due mosse, prende il suo nome: la chiave schioda un pezzo bianco (che minaccia matto) ma ne inchioda un altro; la difesa nera crea un'inchiodatura indiretta impedendo la minaccia ma provoca la schiodatura dell'altro pezzo che d\u00e0 matto.\nTre suoi problemi:"}
{"id": "2764135", "revid": "767487", "url": "https://it.wikipedia.org/wiki?curid=2764135", "title": "Marta Dziadura", "text": "Palmar\u00e8s.\nIn carriera ha conseguito i seguenti risultati:"}
{"id": "2764136", "revid": "729019", "url": "https://it.wikipedia.org/wiki?curid=2764136", "title": "Dirk Naud\u00e9", "text": "Biografia.\nNativo di Bothaville, odierna provincia di Lejweleputswa, Naud\u00e9 si form\u00f2 nella scuola rugby di Stellenbosch per poi passare al Western Province, con cui prese anche parte a un \"tour\" in Europa.\nNel 1975 fu ingaggiato in Italia dal andando a formare con Isidoro Quaglio la seconda linea del pacchetto avanzato; in sei stagioni nel club rossoblu Naud\u00e8 vinse due scudetti (1975 e 1979), perse uno spareggio per il titolo (1977, contro il ) e giunse in altre due occasioni secondo assoluto; insieme ai suoi connazionali Andries Coetzer e Os Wiese fu il capostipite della generazione di sudafricani che giunsero nel Polesine, tra cui spiccarono in seguito Gert Smal e Naas Botha.\nFratello di Tiny Naud\u00e8, a differenza di questi Dirk non vest\u00ec mai la maglia del : l'unica sua esperienza internazionale fu in Italia, quando fu selezionato per una formazione celebrativa chiamata \"XV del Presidente\", di fatto una nazionale italiana arricchita di tre elementi stranieri che militavano nel campionato (oltre a Naud\u00e9, l'altro sudafricano Nelson Babrow e il francese Guy Pardi\u00e8s, questi ultimi del ), che il 22 ottobre 1977 affront\u00f2 allo stadio Appiani di Padova, in un \"match\" non ufficiale, la di passaggio in Europa, perdendo 9-17.\nTornato in Sudafrica dopo l'esperienza italiana, Naud\u00e8 allen\u00f2 le giovanili del Western Province dopo il termine dell'attivit\u00e0 in campo; il 15 gennaio 2010, a causa di una probabile crisi cardiaca occorsagli nel corso di una passeggiata, Dirk Naud\u00e8 \u00e8 deceduto a Citt\u00e0 del Capo."}
{"id": "2764138", "revid": "116778838", "url": "https://it.wikipedia.org/wiki?curid=2764138", "title": "Selenite (minerale)", "text": "La selenite \u00e8 una particolare variet\u00e0 di gesso cristallino (gesso secondario), chimicamente solfato di calcio biidrato (CaSO4\u00b72H2O), che ha la particolarit\u00e0 di depositarsi in strati. Si trova in natura in forma di scaglie, trasparenti traslucide che vengono attraversate dalla luce, questa caratteristica d\u00e0 origine al suo nome, infatti grazie all'utilizzo che i Greci ne fecero per la fabbricazione di lastre trasparenti che avessero funzione di vetro, ancora sconosciuto, la luce che lasciava trasparire era simile a quella della luna (\u03c3\u03b5\u03bb\u03b7\u03bd\u03b7 \"selene\" in greco). Per questo motivo \u00e8 conosciuta anche con il nome di \"pietra di luna\".\nAnche in epoca romana venne usato come materiale da costruzione per le finestre con il nome di lapis specularis quando la fabbricazione del vetro piano era ancora sconosciuta.\nMacinata finemente e calcinata tra i 130 \u00b0C e 170 \u00b0C d\u00e0 origine alla scagliola.\nIn Italia la selenite \u00e8 molto diffusa nel territorio emiliano-romagnolo. Nel 2011 all'interno del Parco Regionale della Vena del Gesso Romagnola \u00e8 stato identificata nella grotta della Lucerna la prima di una serie di miniere romane di lapis specularis. A Bologna il paesaggio circostante \u00e8 dominato da colline di gesso/selenite le cui numerose cave hanno rifornito del prezioso minerale la citt\u00e0, che se ne \u00e8 servita gi\u00e0 dal periodo della dominazione romana. Esiste un'altra area di estrazione della selenite in Sicilia. La pi\u00f9 elevata concentrazione di cave di \"lapis specularis\" in epoca romana \u00e8 stata identificata in Spagna nei pressi della citt\u00e0 di Seg\u00f3briga, ma anche in Tunisia, Cipro e nella regione della Cappadocia, nell'attuale Turchia, venivano sfruttate per l'estrazione del prezioso prodotto.\nPlinio visit\u00f2 le cave spagnole e ne scrisse ampiamente nella sua opera \"Naturalis historia\"."}
{"id": "2764141", "revid": "290948", "url": "https://it.wikipedia.org/wiki?curid=2764141", "title": "Aqualtis", "text": "Aqualtis \u00e8 una linea di lavabiancheria e lavasciuga da libera installazione a marchio Hotpoint-Ariston prodotta da Indesit Company e disegnata da Makio Hasuike.\nLa prima versione dell'elettrodomestico \u00e8 stata lanciata nella seconda met\u00e0 2005, mentre nel 2009 vi \u00e8 stato un restyling sia estetico che tecnologico che ha interessato la maggior parte dei modelli.\nSia la versione lavabiancheria che la versione lavasciuga sono sul mercato con tre differenti interfacce grafiche: a spie luminose (Led), digitale e con schermo LCD a matrice di punti.\nA fine 2009 \u00e8 stata presentata l'ultima evoluzione tecnologica del prodotto con il lancio del modello \"Auto Dose System\", dotato di due serbatoi indipendenti capaci di contenere fino a 5,5 litri di detersivo liquido e 3,5 litri di ammorbidente con l'obiettivo di rendere pi\u00f9 veloce l'operazione di carico del detersivo e di limitarne lo spreco."}
{"id": "2764143", "revid": "591237", "url": "https://it.wikipedia.org/wiki?curid=2764143", "title": "Il Diario di Dawid Sierakowiak", "text": "Il Diario di Dawid Sierakowiak \u00e8 stato uno dei pochi diari che ci \u00e8 giunto dal Ghetto di \u0141\u00f3d\u017a. Il diario inizia il 28 giugno 1939, poco prima del quindicesimo compleanno di Dawid, e si interrompe il 15 aprile 1943, quando il ragazzo compie 19 anni (era nato nel luglio 1924). Mor\u00ec l'8 agosto di quell'anno di tubercolosi. Rinchiusi nel ghetto con lui c'erano la sorella pi\u00f9 giovane Nadzia, poi deportata e uccisa ad Auschwitz, e i genitori Majlech e Sura Sierakowiak. Il diario, in cinque quaderni, \u00e8 oggi una delle pi\u00f9 importanti testimonianze della Shoah e del sistema concentrazionario nazista, e getta luce anche sugli aspetti politici della resistenza ebraica contro l'annientamento. Infatti Dawid, che oltre tutto si professava marxista, non si limita a raccontare l'orrore della quotidianit\u00e0 nel ghetto, ma parla anche delle notizie politiche che gli giungono e del capo del ghetto Chaim Rumkowski. Leggendo il suo diario si pu\u00f2 avere una chiara idea di come la sorte degli Ebrei venisse lentamente incanalata verso un tragico destino. Ne sono un esempio lampante le ultime parole scritte da Sierakowiak:\nIl diario fu scoperto da Waclaw Szkudlarek, proprietario dell'appartamento nel quale visse Dawid con la sua famiglia quando, dopo la guerra, gli fu permesso di rientrarne in possesso. L'appartamento era infatti stato requisito per costruire il ghetto. Si ritiene che oltre ai cinque quaderni ritrovati ce ne potessero essere almeno altri due, bruciati per riscaldarsi da una famiglia occupante l'appartamento durante gli sfollamenti del 1945. Nel 1960 vennero pubblicati solo i primi due quaderni. Nel 1996, viene pubblicata l'edizione inglese dei cinque quaderni tradotti da Kamil Turowski.\nL'edizione italiana, a cura di Alan Adelson e Frediano Sessi, \u00e8 stata pubblicata da Einaudi editore con traduzione di Giuliana Guastalla, nel 1997 (e in ed. economica nel 2008)."}
{"id": "2764146", "revid": "344503", "url": "https://it.wikipedia.org/wiki?curid=2764146", "title": "1492 Pictures", "text": "1492 Pictures \u00e8 una casa di produzione cinematografica statunitense fondata nel 1994 da Chris Columbus e Michael Barnathan.\nTra le pellicole prodotte figurano \"Nine Months - Imprevisti d'amore\" (1995), i primi tre episodi della saga di Harry Potter (2001, 2002 e 2004), le due trasposizioni dei personaggi dei fumetti dei Fantastici Quattro (2005 e 2007), e i successi al botteghino \"Una notte al museo\" (2006) ed il seguito \"Una notte al museo 2 - La fuga\" (2009).\nIl nome dello studio \u00e8 un omaggio all'anno della scoperta dell'America da parte di Cristoforo Colombo, omonimo del regista Columbus."}
{"id": "2764152", "revid": "1983214", "url": "https://it.wikipedia.org/wiki?curid=2764152", "title": "Near", "text": ""}
{"id": "2764154", "revid": "775372", "url": "https://it.wikipedia.org/wiki?curid=2764154", "title": "Primi ministri di Haiti", "text": "I primi ministri di Haiti dal 1988 ad oggi sono i seguenti.\nLa carica di primo ministro di Haiti (in lingua francese: \"Premier ministre d'Ha\u00efti\", in creolo haitiano: \"Premye Minis Ayiti\") \u00e8 quella del capo del governo di haiti, istituita nella costituzione del 1987.\nPrima tutti i poteri esecutivi erano tenuti del Capo dello Stato (Presidente di Haiti), che nominava e guidava il Consiglio dei Ministri. "}
{"id": "2764158", "revid": "1305772", "url": "https://it.wikipedia.org/wiki?curid=2764158", "title": "Fuori controllo", "text": ""}
{"id": "2764172", "revid": "775372", "url": "https://it.wikipedia.org/wiki?curid=2764172", "title": "Selezione di calcio di Guernsey", "text": "La Selezione di calcio di Guernsey \u00e8 la rappresentativa di calcio dell'isola di Guernsey, dipendenza della Corona Britannica. Dipende dalla Guernsey Football Association, fondata nel 1892.\nNon fa parte n\u00e9 della FIFA n\u00e9 della UEFA e quindi non partecipa alle qualificazioni per le fasi finali dei Mondiali di calcio.\nEssendo membro dell'International Island Games Association, questa rappresentativa partecipa agli Island Games, competizione nella quale ha conquistato la vittoria finale in 2 occasioni, nel 2001 e nel 2003.\nDal 1905, contende ogni anno alle altre 2 principali rappresentative delle Isole del Canale, Jersey e Alderney, il Muratti Vase; ha conquistato il trofeo 42 volte (alle spalle di Jersey, che ha vinto 48 titoli, largamente davanti ad Alderney, che si \u00e8 imposto in una sola occasione).\nUno dei calciatori pi\u00f9 celebri ad aver vestito la maglia di questa selezione \u00e8 Matthew Le Tissier, bandiera del Southampton."}
{"id": "2764174", "revid": "599013", "url": "https://it.wikipedia.org/wiki?curid=2764174", "title": "Sarvangasana", "text": "Sarvangasana, ovvero \"posizione della candela\" o semplicemente \"posizione capovolta\", \u00e8 una \u0101sana di Hatha Yoga della categoria delle \"posizioni capovolte\". Deriva dal sanscrito \"sarva\" che significa \"tutto, completo\", \"anga\" che significa \"corpo, membra\" e \"\u0101sana\" che significa posizione.\nScopo della posizione.\nLa posizione ha lo scopo di allungare le cervicali, di facilitare l'irrorazione della zona cerebrale di sangue e nel contempo consente il deflusso di liquidi dalle gambe e dalle viscere, grazie all'effetto della forza di gravit\u00e0. La posizione in fase statica, se ben realizzata, pu\u00f2 essere mantenuta per diversi minuto con uno sforzo fisico trascurabile, in quanto l'asana si mantiene trovando il perfetto punto di equilibrio dei pesi.\nPosizione.\nPosizionarsi distesi supini e, inspirando, alzare le gambe alla verticale. Estendere le gambe all'indietro oltre la testa alzando il bacino ponendo i gomiti a terra e sostenendo il bacino stesso con le mani. Inclinare le gambe a circa 45 gradi rispetto alla verticale. Dopo alcuni cicli di respirazione, addrizzare le gambe alla verticale, spostando l'appoggio delle mani alla schiena verso il basso (verso la nuca) in modo da equilibrare la posizione.\nPosizioni alternative.\n\u00c8 possibile eseguire parte della asana, mediante Ardha Sarvangasana o \"mezza candela\", dal sanscrito \"ardha\" che significa \"met\u00e0\" e \"sarvangasana\". La posizione consiste nel fermare la fase dinamica della posizione mentre il corpo \u00e8 capovolto, il bacino elevato e le gambe a 45 gradi, prima di addrizzare le gambe alla verticale."}
{"id": "2764175", "revid": "1500233", "url": "https://it.wikipedia.org/wiki?curid=2764175", "title": "Worcester contro Georgia", "text": "La sentenza della Corte Suprema degli Stati Uniti nel Caso Worcester contro Georgia (1832) \u00e8 una delle decisioni pi\u00f9 importanti nella storia della giurisprudenza statunitense. Il presidente della Corte suprema all'epoca era John Marshall, ex segretario di Stato del presidente degli Stati Uniti John Adams.\nFatti.\nLa questione riguardava gli indiani cherokee, e del loro allontanamento dalle terre dello stato della Georgia. Gli indiani vivevano tranquillamente nelle loro terre grazie ad antichi trattati di pace effettuati nel 1791 con gli Stati Uniti. Essi avevano leggi proprie e uno stato proprio. Accadde che nel 1828 venne scoperto l'oro nei loro possedimenti e la Georgia approfitt\u00f2 dell'occasione per dichiarare nulli tutti i patti precedenti per recuperare terre e beni preziosi in esse contenute. Gli indiani allora ricorsero con l'aiuto del missionario Samuel Austin Worcester che ebbe pesanti pressioni da parte del governatore George Rockingham Gilmer.\nLa sentenza.\nMarshall si espresse dichiarando l'incostituzionalit\u00e0 delle legge statale, in quanto solo il governo federale poteva esprimersi in merito sulla questione dei cherokee.\nEspresse il dissenso il solo Henry Baldwin, mentre favorevoli furono fra gli altri Joseph Story, Smith Thompson e John McLean.\nEventi successivi.\nAndrew Jackson (presidente degli Stati Uniti d'America) sembra avesse seri dubbi sulla sentenze espressa, e appoggiando di fatto lo stato della Georgia gli indiani furono cacciati dal territorio sotto le minacce di armi, e durante il loro trasferimento, in quella che fu chiamata \"pista delle lacrime\" circa un quarto di tutti gli indiani trovarono la morte, si trattava di una marcia di circa 1600\u00a0km."}
{"id": "2764180", "revid": "1543377", "url": "https://it.wikipedia.org/wiki?curid=2764180", "title": "Georgia ai Giochi olimpici", "text": "La Georgia ha partecipato ai Giochi olimpici in tutte le edizioni a partire dal 1994. I suoi atleti hanno vinto 25 medaglie, tutte nelle edizioni estive.\nIl Comitato Nazionale Olimpico Georgiano, fondato nel 1989, \u00e8 stato riconosciuto dal CIO nel 1993."}
{"id": "2764182", "revid": "599013", "url": "https://it.wikipedia.org/wiki?curid=2764182", "title": "Aleksej Turkin", "text": "Palmar\u00e8s.\nIn carriera ha conseguito i seguenti risultati:"}
{"id": "2764187", "revid": "767487", "url": "https://it.wikipedia.org/wiki?curid=2764187", "title": "Good Companion", "text": "Good Companion \u00e8 stato un club problemistico statunitense, fondato a Filadelfia nel 1913 da James Francis Magee e Alain Campbell White. Il club riuniva i \u00abBuoni Compagni\u00bb, fino a 600 membri problemisti sparsi in tutto il mondo.\nDal 1913 al 1924 il club pubblic\u00f2 dei bollettini col titolo \u00abThe Good Companion Chess Problem Club (Our Folder)\u00bb, diffondendo in Europa ed America i migliori problemi dei concorsi indetti dal club.\nIl \"Good Companion\" si occup\u00f2 principalmente dei problemi in due mosse, dandovi un impulso eccezionale, per l'alto livello dei lavori inviati dai membri, tra cui gli italiani Giorgio Guidelli, Alberto Mari e Antonio Bottacchi.\nGrazie al mecenatismo di Magee e di White e alla capacit\u00e0 organizzativa di John Gardner di Toronto, il club super\u00f2 le difficolt\u00e0 della prima guerra mondiale, ma in seguito alla nascita di nuove riviste e delle sezioni problemistiche nazionali, e al ritiro di White per motivi di salute, venne sciolto nel 1924."}
{"id": "2764189", "revid": "339392", "url": "https://it.wikipedia.org/wiki?curid=2764189", "title": "Trattati di pace", "text": ""}
{"id": "2764192", "revid": "1086846", "url": "https://it.wikipedia.org/wiki?curid=2764192", "title": "Football Club Messina Peloro 2005-2006", "text": "Questa voce raccoglie le informazioni riguardanti il Football Club Messina Peloro nelle competizioni ufficiali della stagione 2005-2006.\nStagione.\nNella stagione 2005-2006 il Messina disputa il nono campionato di massima serie della sua storia e il quarto a girone unico.\nRosa.\n\"Rosa aggiornata al 12 febbraio 2012\"\nStatistiche.\n\"Statistiche aggiornate al 18 aprile 2015\""}
{"id": "2764197", "revid": "1877829", "url": "https://it.wikipedia.org/wiki?curid=2764197", "title": "Giovanni Visconti di Gallura", "text": "Biografia.\nEra membro della dinastia dei Visconti di origine pisana, figlio di Ubaldo I Visconti di Cagliari e cugino di Ubaldo Visconti di Gallura; quest'ultimo nel 1237 in un testamento redatto a Silki, design\u00f2 Giovanni quale erede del suo Giudicato. La vedova di Ubaldo per\u00f2, Adelasia di Torres, presto si rispos\u00f2 con Enzo di Svevia con il quale assunse il governo della Gallura ed il titolo regale, concesso dall'Imperatore Federico II, padre di Enzo. Ma il dominio della coppia fu breve perch\u00e9 Giovanni fu capace nel giro di poco tempo di riprendersi la sua eredit\u00e0.\nNel 1254 Giovanni si alle\u00f2 alla Repubblica di Pisa nel suo attacco contro Giovanni di Cagliari. Nel 1258 Pisa divise il Giudicato di Cagliari tra i suoi alleati, cos\u00ec Giovanni annesse un terzo di esso alla Gallura (per la precisione le curatorie di Ogliastra, Quirra, Sarrabus e Colostrai).\nGiovanni successivamente rimase per lo pi\u00f9 nella penisola italiana, per partecipare al fianco di Pisa alle guerre che contrapponevano Guelfi e Ghibellini. Ritorn\u00f2 in Sardegna nel 1274, ma gi\u00e0 l'anno successivo era tornato a Pisa, da dove fu cacciato per aver aderito alla parte Guelfa. A quel punto si leg\u00f2 ai Lucchesi e ai Fiorentini, assieme ai quali assalt\u00f2 il castello di Montopoli, che tenne per alcuni mesi fino alla sua morte avvenuta nel maggio del 1275 mentre si trovava a San Miniato. Dopo la vittoria della coalizione guelfa suo figlio Nino fu reintegrato nel suo vastissimo patrimonio.\nDiscendenza.\nIn prime nozze Giovanni spos\u00f2 Dominicata, figlia di Aldobrandino Gualandi-Cortevecchia, che per\u00f2 mor\u00ec nel 1259. In seconde nozze spos\u00f2 una figlia del celebre Ugolino della Gherardesca, conte di Donoratico, da cui ebbe il suo erede Nino Visconti. Giovanni fu uno dei pochi ad appoggiare il suocero della Gherardesca, nelle lotte interne che in quel periodo affliggevano Pisa."}
{"id": "2764198", "revid": "466393", "url": "https://it.wikipedia.org/wiki?curid=2764198", "title": "Ubaldo II Visconti di Gallura", "text": ""}
{"id": "2764201", "revid": "767487", "url": "https://it.wikipedia.org/wiki?curid=2764201", "title": "Cesare Zancanaro", "text": "Biografia.\nZancanaro inizia a frequentare l'Istituto d'arte \"Pietro Selvatico\" di Padova, frequentato successivamente anche dal fratello minore Antonio \"Tono\" Zancanaro, dove si specializza in scultura plastica e lavorazione dei metalli, ferro, rame ed argento. Finiti gli studi superiori consegu\u00ec il diploma accademico nel corso di scultura a Venezia.\nNegli anni venti \u00e8 a Rovigo dove insegna inizialmente nella scuola di avviamento professionale affiancando la sua attivit\u00e0 artistica. In seguito, dal 1929, entra a far parte del corpo docente dell'Istituto Tecnico Industriale. Nel periodo di insegnamento permette ai suoi studenti di frequentare liberamente il suo laboratorio per affinare praticamente l'insegnamento sulle tecniche del ferro battuto e dello sbalzo.\nTra le sue opere pi\u00f9 rappresentative vi \u00e8 il monumento posto nel parco dello Stadio Mario Battaglini, impianto sportivo comunale utilizzato dalla societ\u00e0 Rugby Rovigo Delta.\nMor\u00ec a Rovigo il 12 dicembre 1989,a meno di un mese dal suo ottantaseiesimo compleanno.\nSport.\nA conferma della poliedricit\u00e0 di Zancanaro, l'affetto che provava nei confronti del mondo dello sport non ebbe un riscontro nella sola attivit\u00e0 artistica ma anche nella partecipazione diretta dell'attivit\u00e0 sportiva.\nNella sua vita ricopr\u00ec infatti i ruoli di calciatore e portiere del , e , e portiere anche nell'Hockey Club , sempre col fratello Antonio (attaccante e definito sulla stampa sportiva come Zancanaro II).\nTerminata l'attivit\u00e0 agonistica, divent\u00f2 allenatore e preparatore atletico di una squadra di calcio, per poi passare ad allenatore in ambito pattinaggio a rotelle alla chiusura della squadra padovana di hockey su pista (1930).\nNon risulta alcuna presenza nella squadra di calcio del perch\u00e9 era effettivamente a difendere la porta del Dolo nella stagione 1930-1931 e non come erroneamente indicato da altra fonte a Rovigo.\nSuccessivamente entra a far parte dello staff del Rugby Rovigo. Lo sviluppo dello skating rodigino deve a Zancanaro il progetto della pista, ora smantellata, collocata nel polo sportivo cittadino accanto allo Stadio Battaglini ed al campo di atletica.\nOpere.\nL'attivit\u00e0 artistica di Zancanaro fu poliedrica, testimoniata dalle numerose lapidi e monumenti, sia a tema religioso che legati al mondo dello sport, posizionati essenzialmente in territorio polesano ma presenti sia in varie localit\u00e0 italiane che all'estero. Nel capoluogo polesano sono presenti le sue ultime opere significative, oltre al monumento dedicato al rugbista ed allenatore Mario Battaglini, ovvero la lampada della pace collocata nel Tempio della Beata Vergine del Soccorso (detto \"la Rotonda\") ed una coppia di candelabri che fanno parte dell'arredamento sacro della Chiesa dei Santi Francesco e Giustina."}
{"id": "2764209", "revid": "1833487", "url": "https://it.wikipedia.org/wiki?curid=2764209", "title": "Lulu Town", "text": "Lulu Town era l'unico insediamento, oggi disabitato, dell'Isola Navassa, territorio non incorporato e non organizzato degli Stati Uniti d'America nel Mar dei Caraibi.\nFino a che sull'isola sono rimaste attive le miniere di guano, l'insediamento \u00e8 stato abitato dai minatori; quando quest'attivit\u00e0 cess\u00f2, Lulu Town fu abbandonata. Nei pressi dell'antico insediamento oggi si trovano saltuariamente insediamenti provvisori di pescatori haitiani (l'intera Navassa \u00e8 infatti rivendicata da Haiti).\nL'insediamento sorgeva nei pressi della baia di Lulu."}
{"id": "2764215", "revid": "599013", "url": "https://it.wikipedia.org/wiki?curid=2764215", "title": "Mhairi Spence", "text": "Palmar\u00e8s.\nIn carriera ha conseguito i seguenti risultati:"}
{"id": "2764217", "revid": "1005847", "url": "https://it.wikipedia.org/wiki?curid=2764217", "title": "Francesco De Angelis (politico)", "text": "Biografia.\n\u00c8 stato segretario provinciale della FGCI di Frosinone dal 1982 al 1985. Nello stesso anno (1985) entra a far parte della segreteria del PCI di Frosinone e viene eletto consigliere al comune di Ripi. \u00c8 stato segretario del partito a Frosinone negli anni della transizione dal PCI al PDS. \u00c8 stato eletto nel Consiglio regionale del Lazio per tre legislature consecutive a partire dal 1995, assumendo gli incarichi di presidente della commissione Agricoltura nel 1995, vicepresidente della commissione Bilancio nel 2000, assessore alla Piccola e Media Impresa nel 2005.\n\u00c8 componente dell'Assemblea e della Direzione nazionale del Partito Democratico.\nNel 2009 \u00e8 stato eletto al Parlamento europeo nelle liste del Partito Democratico.\nNel 2014 si ricandida alle Elezioni europee con il PD nella circoscrizione del Centro, risultando il primo dei non eletti.\nIl 30 aprile 2015 viene eletto Presidente del Consorzio ASI di Frosinone."}
{"id": "2764218", "revid": "125135659", "url": "https://it.wikipedia.org/wiki?curid=2764218", "title": "Gene expression profiling", "text": "Nel campo della biologia molecolare, gene expression profiling (tradotto come analisi di espressione genica) \u00e8 la misura dell'attivit\u00e0 (l'espressione) di migliaia di geni alla volta, per creare una immagine globale della funzione cellulare. Questi profili possono, per esempio, distinguere tra cellule che sono in proliferazione, o mostrare come le cellule reagiscono ad un particolare trattamento. Molti esperimenti di questo tipo misurano un intero genoma simultaneamente.\nLa tecnologia DNA Microarray misura l'attivit\u00e0 relativa dei geni target identificati precedentemente. Anche tecniche basate sulla sequenza, come la serial analysis of gene expression (tradotto come analisi seriale di espressione genica e abbreviata come SAGE oppure SuperSAGE) sono usate per la gene expression profiling. La SuperSAGE \u00e8 molto accurata e pu\u00f2 misurare ogni gene attivo, non solo un gruppo predefinito. L'avvento di sequenziatori di ultima generazione ha reso l'analisi di espressione fondata sulla sequenza, un'alternativa digitale ai microarray sempre pi\u00f9 popolare. Ad ogni modo, i microarray sono molto pi\u00f9 comuni, infatti sono citati in 17.000 articoli PubMed del 2006.\nPremesse.\nL'analisi di espressione \u00e8 un passo successivo al sequenziamento genomico: la sequenza ci dice ci\u00f2 che la cellula potrebbe fare, mentre l'analisi di espressione ci dice cosa sta realmente facendo. I geni contengono le informazioni per produrre mRNA, ma in ogni momento ogni cellula produce mRNA solo da una frazione di geni. Se un gene viene usato per produrre mRNA, \u00e8 considerato \"on\", altrimenti \"off\". Molti fattori determinano se un gene \u00e8 \"on\" oppure \"off\", come l'ora del giorno, se la cellula \u00e8 in proliferazione oppure no, l'ambiente in cui si trova, e segnali chimici da altre cellule. Le cellule della pelle, del fegato e quelle nervose accendono (esprimono) differenti geni e questo \u00e8 in gran parte ci\u00f2 che le rende diverse. Quindi, un'analisi di espressione permette di dedurre il tipo di cellula, il suo stato, il suo ambiente e cos\u00ec via.\nGli esperimenti di analisi di espressione spesso implicano la misura della quantit\u00e0 relativa del mRNA espresso in due o pi\u00f9 condizioni sperimentali. Questo perch\u00e9 livelli alterati di una specifica sequenza di mRNA fanno pensare ad un cambiamento nel fabbisogno da parte della cellula della proteina codificata dal mRNA, il che probabilmente indica una risposta omeostatica o una condizione patologica. Per esempio, elevati livelli di mRNA codificante per l'alcol deidrogenasi suggeriscono che le cellule o i tessuti in esame stanno rispondendo ad aumentati livelli di etanolo. Similmente, se le cellule del cancro al seno esprimono livelli pi\u00f9 elevati di mRNA associato con un particolare recettore transmembrana rispetto alle normali cellule, potrebbe essere che questo recettore giochi un ruolo nel cancro al seno. Un farmaco che interferisca con questo recettore potrebbe prevenire o curare il cancro al seno. Durante lo sviluppo di un farmaco, si potrebbe eseguire l'analisi di espressione genica per la valutazione dei livelli di tossicit\u00e0, ad esempio cercando cambiamenti nei livelli dell'espressione dei geni del citocromo P450, il quale potrebbe essere un biomarker del metabolismo dei farmaci. L'analisi di espressione genica potrebbe diventare un importante test diagnostico\nConfronto con la proteomica.\nIl genoma umano contiene 25.000 geni, che lavorano assieme per produrre 1.000.000 di diverse proteine. Questo perch\u00e9 le cellule attuano importanti cambiamenti attraverso modifiche post-trascrizionali e post-traduzionali alle proteine dopo che sono state assemblate, cos\u00ec un dato gene serve come base per molte possibili versioni di una particolare proteina. Esperimenti di spettrometria di massa potrebbero identificare circa 2.000 proteine o lo 0,2% del totale, mentre conoscere la proteina precisa di una cellula \u00e8 molto importante, come la conoscenza di quanto mRNA \u00e8 prodotto da ogni gene. La gene expression profiling produce l'immagine globale in un singolo esperimento.\nUso per generare ipotesi e validazione.\nA volte, un ricercatore ha gi\u00e0 un'idea del risultato, un'ipotesi, ed esegue l'esperimento di analisi di espressione con l'idea di una potenziale smentita. In altre parole, il ricercatore sta facendo una specifica predizione sui livelli di espressione che potrebbe risultare falsa.\nMolto comunemente, l'analisi del profilo di espressione ha luogo prima che si abbia una sufficiente conoscenza di come i geni interagiranno con le condizioni sperimentali per formulare un'ipotesi. Senza ipotesi, non c'\u00e8 niente da smentire, ma l'analisi del profilo di espressione pu\u00f2 aiutare ad identificare un'ipotesi per i futuri esperimenti. I primi esperimenti di analisi del profilo di espressione e molti degli attuali, sono strutturati in questo modo conosciuto come \"class discovery\". Un approccio comune della \"class discovery\" consiste nel raggruppare di geni o campioni usando l'algoritmo k-means o raggruppamento gerarchico. La figura rappresenta il risultato di un raggruppamento bidimensionale, in cui campioni simili (righe) e sonde geniche simili (colonne) sono organizzati in modo da essere vicini. La forma pi\u00f9 semplice di \"class discovery\" consiste nell'elencare tutti i geni che variano oltre una certa quantit\u00e0 tra due condizioni sperimentali.\nLa \"class prediction\" \u00e8 pi\u00f9 difficile della \"class discovery\", ma permette di rispondere a domande di diretto significato clinico ad esempio: \"Dato un certo profilo, qual \u00e8 la probabilit\u00e0 che questo paziente risponder\u00e0 a questo farmaco?\". Questo richiede molti esempi di profili che hanno risposto e che non hanno risposto, nonch\u00e9 tecniche di cross-validazione per discriminarli.\nLimiti.\nIn generale, le analisi del profilo di espressione identificano quei geni che mostrano differenze statisticamente significative in condizioni sperimentali diverse. Questi geni rappresentano una piccola frazione del genoma per diverse ragioni. Primo, cellule e tessuti differenti esprimono un sottogruppo di geni come conseguenza del differenziamento cellulare, dunque molti geni sono spenti. Secondo, molti dei geni codificano per proteine che sono richieste per la sopravvivenza in specifiche quantit\u00e0, dunque molti geni non cambiano. Terzo, le cellule usano altri meccanismi di regolazione proteica oltre alla regolazione della quantit\u00e0 di mRNA: questi geni potrebbero rimanere costantemente espressi anche quando la concentrazione delle proteine si alza o si abbassa. Quarto, costrizioni finanziarie limitano l'analisi del profilo di espressione ad un esiguo numero di osservazioni dello stesso gene in condizioni identiche, riducendo il potere statistico dell'esperimento, e rendendo impossibile l'identificazione di cambiamenti piccoli ma importanti. Infine, \u00e8 necessario un grande sforzo per discutere il significato biologico di ogni gene regolato, cos\u00ec i ricercatori spesso limitano la discussione ad un sottogruppo di geni. Recenti tecniche basate sui microarray relazionano il significato biologico ai risultati dell'analisi del profilo d'espressione, ma questo rimane un problema difficile.\nLa limitatezza delle liste di geni pubblicate a seguito degli esperimenti di analisi di espressione genica, limita la possibilit\u00e0 che gli esperimenti condotti in diversi laboratori siano concordanti. Ponendo i risultati di analisi di espressione genica in un database di microarray pubblicamente accessibile si da la possibilit\u00e0 ai ricercatori di stabilire profili di espressione dalle pubblicazioni, identificando similitudini con altri lavori.\nValidazione dei risultati ottenuti.\nSia la tecnica del DNA microarray che quella della QPCR sfruttano il legame preferenziale o \"coppie di basi\" di sequenze di acidi nucleici complementari, ed entrambi sono usati nell'analisi di espressione genica, spesso in modo seriale. Mentre i DNA microarray ad alte prestazioni mancano dell'accuratezza quantitativa delle QPCR, la quantificazione dell'espressione di una dozzina di geni via QPCR richiede all'incirca lo stesso tempo necessario per analizzare un intero genoma utilizzando la tecnica dei DNA miroarray. Quindi spesso ha senso eseguire esperimenti semi-quantitativi di DNA microarray per identificare geni candidati, poi eseguire la QPCR su alcuni dei pi\u00f9 interessanti per validare i risultati dei microarray. Altri esperimenti, come il western blot di alcuni dei prodotti proteici di geni espressi in modo diverso, rendono pi\u00f9 convincente le conclusioni basate sul profilo d'espressione, dato che i livelli di mRNA non correlano necessariamenti con la quantit\u00e0 di proteina espressa.\nAnalisi statistica.\nL'analisi dei dati dei microarray \u00e8 diventata un'area di intensa ricerca. Affermare che un gruppo di geni viene regolato almeno in doppio, una volta prassi comune, manca di una solida base statistica. Con cinque o meno esperimenti in ogni gruppo, tipico per i microarray, una singola osservazione outlier pu\u00f2 creare una differenza apparente maggiore di due volte. Inoltre, configurare arbitrariamente la barra di errore al doppio non \u00e8 biologicamente corretto, perch\u00e9 esclude molti geni con ovvio significato biologico.\nPiuttosto che identificare geni espressi differentemente usando un valore di cutoff basato sul rapporto tra il valore ottenuto e valore di controllo, si potrebbe usare una variet\u00e0 di test di verifica d'ipotesi oppure un test omnibus come ANOVA, i quali considerano sia il rapporto che la variabilit\u00e0 per creare un p-value, una stima di quanto spesso osserveremmo il dato casualmente. L'applicazione dei p-value al microarray \u00e8 complicato dal notevole numero di comparazioni multiple (geni) coinvolte. Per esempio, un p-value di.05 \u00e8 solitamente considerato indice di significativit\u00e0, perch\u00e9 stima una probabilit\u00e0 del 5% di ottenere il dato casualmente. Ma con 10.000 geni su un microarray, 500 geni verrebbero identificati come significativi con p &lt; .05 anche in assenza di differenze tra i gruppi sperimentali. Una soluzione ovvia \u00e8 considerare significativi solo quei geni caratterizzati da un p-value pi\u00f9 stringente, esempio, si potrebbe eseguire una correzione di Bonferroni sui p-value, o usare calcoli di false discovery rate per aggiustare il p-value in proporzione al numero di test paralleli coinvolti. Purtroppo, questi approcci possono ridurre a zero il numero dei geni significativi, anche quando i geni sono infatti differenzialmente espressi. Analisi statistiche recenti come i prodotti Rank mirano a trovare un equilibrio tra l'identificazione di geni falsi positivi dovuta al caso e la non identificazione di geni veri positivi. Metodi comunemente citati includono l'analisi delle significativit\u00e0 dei microarray (in inglese Significance Analysis of Microarray abbreviato come SAM) e sono disponibili un'ampia gamma di metodi dal sito Bioconductor e di pacchetti di analisi dalle compagnie di bioinformatica.\nSe si seleziona un test differente solitamente si identifica una lista diversa di geni significativi dato che ogni test lavora con una specifica serie di ipotesi, e posiziona nei dati un differente accento su certe caratteristiche. Molti test iniziano con l'assunzione di una variabile casuale Gaussiana dei dati, perch\u00e9 questo sembra un punto di partenza ragionevole e spesso produce risultati che appaiono pi\u00f9 significativi. Alcuni test considerano la joint distribution di tutte le osservazioni geniche per stimare la variabilit\u00e0 generale nelle misurazioni, mentre altri osservano ogni gene singolarmente. Molte tecniche moderne di analisi su microarray coinvolgono il metodo bootstrap, l'apprendimento automatico o i Metodi Monte Carlo.\nCon l'aumentare del numero di esperimenti ripetuti in un microarray, vari approcci statistici producono risultati sempre pi\u00f9 simili, ma la mancanza di concordanza tra differenti metodi statistici rende i risultati meno affidabili. Il Progetto MAQC fa delle raccomandazioni per aiutare i ricercatori a selezionare metodi pi\u00f9 standardizzati cos\u00ec che gli esperimenti condotti in differenti laboratori possano concordare maggiormente.\nAnnotazioni geniche.\nMentre la statistica pu\u00f2 identificare in maniera affidabile quale gene pruduce cambiamenti in condizioni sperimentali, dare un senso biologico al profilo di espressione dipende da quale proteina produce ogni gene e quale funzione compie. Le annotazioni geniche forniscono informazioni funzionali e di altro tipo, per esempio la localizzazione di ogni gene all'interno di un particolare cromosoma. Alcune annotazioni funzionali sono pi\u00f9 affidabili di altre; alcune sono assenti. I database di annotazioni geniche cambiano regolarmente, e i vari database fanno riferimento alle stesse proteine con differenti nomi, il che riflette una comprensione mutevole della funzione proteica. L'utilizzo di una nomenclatura genica standardizzata aiuta il problema della nomenclatura, ma l'esatto abbinamento dei trascritti ai geni rimane una considerazione importante.\nCategorizzazione dei geni.\nUna volta identificati alcuni gruppi di geni, il successivo step dell'analisi del profilo di espressione implica la ricerca di pattern all'interno dei gruppi. Le proteine provenienti da questi geni assumono una funzione simile? Sono chimicamente simili? Risiedono in compartimenti cellulari simili? La geneontologia fornisce un modo standard per definire queste relazioni. La geneontologia inizia con categorie ampie, esempio \"processi metabolici\", prosegue con categorie pi\u00f9 piccole, esempio \"processi metabolici dei carboidrati\", e finisce con categorie molto restrittive come \"fosforilazione dell'inositolo e derivativa\".\nI geni hanno altre caratteristiche oltre alla funzione biologia, alle propriet\u00e0 chimiche e alla posizione cellulare. \u00c8 possibile raggruppare i geni in basa alla vicinanza ad altri geni, all'associazione con patologie e in base alle relazioni con farmaci e tossine. Il Molecular Signatures Database e il Comparative Toxicogenomics Database sono esempi di diversa categorizzazione dei geni.\nCercare collegamenti fra i geni.\nI geni sono raggruppati in base a ci\u00f2 che sono e a ci\u00f2 che fanno e possono emergere importanti relazioni tra gli stessi. Per esempio, potremmo osservare che un certo gene codifica un enzima che attiva una proteina che accende un secondo gene sulla nostra lista. Questo secondo gene potrebbe essere un fattore di trascrizione che regola ancora un altro gene dalla nostra lista. Dall'osservazione di questi collegamenti potremmo sospettare che rappresentino molto pi\u00f9 che un'associazione casuale, e che sono tutti sulla nostra lista perch\u00e9 fanno parte di uno stesso processo biologico. Dall'altra parte, potrebbe essere che se si selezionano geni a caso, se ne potrebbero trovare molti altri che sembrano avere qualcosa in comune.\nRelazioni causa ed effetto.\nLa statistica di base fornisce un valore che indica se l'associazione tra geni di una lista \u00e8 maggiore di quanto ci si aspetterebbe se fosse dovuta al caso. Queste analisi statistiche sono interessanti, anche se esse rappresentano una sostanziale semplificazione della realt\u00e0. Facciamo un esempio. Supponiamo la presenza di 10,000 geni in un esperimento, solo 50 (0,5%) dei quali ha un ruolo conosciuto nella produzione di colesterolo. L'esperimento identifica 200 geni. Di questi, 40 (20%) risultano essere presenti su una lista di geni del colesterolo. In base alla prevalenza complessiva dei geni del colesterolo (0,5%) ci si aspetta una media di 1 gene del colesterolo per ogni 200 geni individuati, cio\u00e8, 0,005 per 200. Questa aspettativa \u00e8 una media, cio\u00e8 ci si aspetta di vederne pi\u00f9 di uno a volte. La domanda \u00e8 quanto spesso ne vedremmo 40 invece di 1 dovuto al caso.\nSecondo la variabile casuale ipergeometrica ci si aspetta di provare 10^57 volte prima di selezionare 39 o pi\u00f9 geni del colesterolo o pi\u00f9 da un pool di 10,000 estraendo 200 geni a caso. Se uno presta attenzione a quanto infinitesimamente piccola \u00e8 la probabilit\u00e0 di osservare questo per caso, si concluderebbe che la lista dei geni viene arricchita in geni notoriamente associati con il colesterolo."}
{"id": "2764221", "revid": "39884", "url": "https://it.wikipedia.org/wiki?curid=2764221", "title": "Ubaldo I Visconti", "text": "Biografia.\nEra un membro della famiglia dei Visconti di Pisa; con suo fratello Lamberto Visconti conquist\u00f2 Cagliari e poi, quando quest'ultimo spos\u00f2 la Giudicessa Benedetta, govern\u00f2 in vece sua.\nSuo nonno, Alberto Visconti di Pisa, fu Patrizio della citt\u00e0 toscana, carica che assunse anche suo padre Eldizio Visconti di Pisa, il quale divenne poi anche Console (1184-1185). Ubaldo e suo fratello Lamberto Visconti ricoprirono anch'essi la carica di Patrizi e poi quella di Podest\u00e0. La nonna di Ubaldo fu Aligarda, mentre sua madre era una figlia del Giudice Pietro Torchitorio III.\nAttorno al 1200 Ubaldo stava aiutando il Giudice Guglielmo I Salusio IV su ordine della Repubblica di Pisa, nella sua guerra contro il Giudice Comita III di Logudoro, quando i due Giudici stabilirono accordi di pace.\nNel 1212 Pisa venne scossa dalle lotte interne tra una fazione pro-viscontea e una anti-viscontea. Verso la met\u00e0 di gennaio del 1213 le forze anti-viscontee pisane guidate da Guglielmo (Salusio IV Giudice di Cagliari nonch\u00e9 Marchese di Massa) ed appoggiate da Massa, Pistoia, dalle milizie de suocero Guido Guerra III oltre che da fuoriusciti lucchesi si scontrarono nei pressi del fiume Frigido ed ebbero la peggio contro le truppe di Ubaldo e del deposto Podest\u00e0 di Pisa, Goffredo Musto Visconti che comandavano la parte avversa composta principalmente da fuoriusciti pisani e da cittadini lucchesi. Dopo la vittoria dei Visconti al governo Pisa vengono nominati quattro Rettori, dei quali uno appartenente proprio alla consorteria dei Visconti.\nNel 1214 Ubaldo e suo fratello Lamberto colsero l'occasione per lanciare un'offensiva contro i Giudicati di Cagliari e Arborea, ma vennero respinti dalle forze del Giudice Comita e della Repubblica di Genova. La guerra continu\u00f2 sul mare, ma venne fermata grazie all'intervento di Papa Onorio III che forz\u00f2 Comita a far pace con Pisa nel 1217.\nNel 1215, approfittando della debolezza di Benedetta di Cagliari, Lamberto Visconti raccolse una vasta flotta e sbarc\u00f2 un esercito a Cagliari, dove occup\u00f2 la collina che diventer\u00e0 nota come \"Castel di Castro di Cagliari\", che dominava la citt\u00e0, e la fortific\u00f2. Quindi lasci\u00f2 al fratello Ubaldo I il compito di conquistare il resto del territorio. La Giudicessa venne quindi costretta a fuggire dalla sua capitale e rifugiarsi nell'interno del Giudicato. Quindi nel 1217 Ubaldo costrinse Benedetta a cedere formalmente il Giudicato ed essa lo ricevette in cambio come vassalla del Console di Pisa.\nA Cagliari per\u00f2 scoppiarono dei tumulti tra i Sardi ed i Pisani, perci\u00f2 Benedetta e suo marito, Barisone Torchitorio IV, si allearono con il Giudice Comita e con Genova nella speranza di sradicare l'influenza pisana.\nNel frattempo sia Lamberto Visconti che Benedetta di Cagliari rimasero vedovi, perci\u00f2 Ubaldo arrangi\u00f2 il matrimonio tra suo fratello e Benedetta stessa. I due cos\u00ec si sposarono nel 1220, nonostante le obiezioni papali.\nNel 1230 Ubaldo, che controllava Cagliari sin dal 1215, mor\u00ec. Suo nipote, il figlio di Lamberto, Ubaldo II occup\u00f2 immediatamente la sua posizione, mentre il figlio di Ubaldo, Giovanni eredit\u00f2 la Gallura."}
{"id": "2764224", "revid": "282094", "url": "https://it.wikipedia.org/wiki?curid=2764224", "title": "Chiesa unitariana", "text": ""}
{"id": "2764225", "revid": "210951", "url": "https://it.wikipedia.org/wiki?curid=2764225", "title": "Ubaldo Visconti di Eldizio", "text": ""}
{"id": "2764230", "revid": "80339", "url": "https://it.wikipedia.org/wiki?curid=2764230", "title": "Aleksey Turkin", "text": ""}
{"id": "2764231", "revid": "508156", "url": "https://it.wikipedia.org/wiki?curid=2764231", "title": "Anton Karas", "text": "Biografia.\nAnton gi\u00e0 da bambino mostr\u00f2 una notevole predisposizione per la musica. Nonostante fosse particolarmente affascinato dell'organo, a causa della modeste condizioni finanziarie della famiglia riusc\u00ec a prendere solamente lezioni di zither. Anton, cresciuto nel distretto Brigittenau di Vienna, aveva 12 anni quando ne trov\u00f2 uno nella soffitta della casa di sua nonna.\nIl Terzo Uomo e l'incontro con Carol Reed.\nAnton Karas fu avvicinato e assunto dal regista Carol Reed per comporre la colonna sonora del film \"Il terzo uomo\" (\"The Third Man\", 1949) che il regista stava girando a Vienna. L'incontro avvenne in maniera casuale in una taverna di Vienna dove Karas stava suonando e, sebbene l'incarico affidatogli da Reed costituisse per Karas la prima esperienza in ambito compositivo o per la produzione di colonne sonore, la scelta si rivel\u00f2 un colpo di fortuna per entrambi.\nPoco prima della fine delle riprese del film, Carol Reed invit\u00f2 Anton Karas nell'Hotel Astoria di Vienna dove gli fu chiesto di suonare per la troupe del film per varie ore. Tornato a Londra, Reed cerc\u00f2 delle musiche adatte al film che aveva appena finito di girare, non trovando nulla di soddisfacente invit\u00f2 Karas a Londra. Karas inizi\u00f2 la composizione il 1\u00ba giugno 1949, e per 12 settimane (per 14 ore al giorno) continu\u00f2 a provare e riprovare, tenuto come un \"prigioniero\" a Londra da Carol Reed. Al termine delle registrazioni un incendio nella sala di montaggio bruci\u00f2 pi\u00f9 della met\u00e0 del materiale del film oltre alla colonna sonora e Anton Karas dovette ricominciare tutto daccapo. Il singolo raggiunse la prima posizione nella Billboard Hot 100 per undici settimane. Una volta terminato il film, Carol Reed e Anton Karas, si recarono all'Abbazia di Westminster per accendere un cero di ringraziamento.\nIl singolo pubblicato da Karas relativo alla melodia della colonna sonora \"The Harry Lime Theme\" e \"Cafe Mozart Waltz\" rimase in classifica, nella Top 40 Statunitense, per pi\u00f9 di tre mesi nel 1950. Al singolo fece seguito un LP di suoi pezzi e altre canzoni viennesi edite dalla Decca. Con la sua \"zitara\" Karas tenne concerti in tutto il mondo ed ebbe occasione di suonare davanti alle famiglie reali d'Inghilterra, Paesi Bassi e Belgio e persino davanti all'allora pontefice Pio XII nell'udienza che questi gli concesse nel 1950 in Vaticano. Karas utilizz\u00f2 i proventi del film e delle registrazioni per acquistare una locanda (\"Heurigen\") chiamata naturalmente \"Il terzo uomo\" nel quartiere viennese di Grinzing. Continu\u00f2 a suonare nel suo locale e distribu\u00ec successivamente altre registrazioni sul mercato austriaco e tedesco.\nAnton Karas \u00e8 il solista che accompagna Rita Pavone nell'esecuzione di \"Viva la pappa col pomodoro\", sigla e inno ufficiale dello sceneggiato televisivo del 1964, musicato da Nino Rota, \"Il giornalino di Gian Burrasca\", tratto dall'omonimo romanzo del 1907 di Vamba.\nMor\u00ec a Vienna il 9 gennaio del 1985 stroncato da una lunga malattia. Al suo funerale fu suonato il suo \"Harry Lime Theme\" e fu sepolto nel cimitero di Sievering, sobborgo di Vienna. Si dice che sia stato sepolto con la sua zitara. Quella originale, con la quale compose e registr\u00f2 il \"Terzo Uomo\", risulta visibile presso il \"Dritte Mann Museum\" di Vienna. Nella stessa Sievering (sobborgo di Vienna) gli \u00e8 stata intitolata una piazza.\nDiscografia.\nAlbum:"}
{"id": "2764234", "revid": "757396", "url": "https://it.wikipedia.org/wiki?curid=2764234", "title": "Juvecaserta Basket 2008-2009", "text": "La Juvecaserta Basket 2008-2009, sponsorizzata \"Eldo\", ha preso parte al campionato professionistico italiano di pallacanestro di Serie A.\nRoster.\n\"Legabasket: Dettaglio statistico\""}
{"id": "2764236", "revid": "201394", "url": "https://it.wikipedia.org/wiki?curid=2764236", "title": "Lilith (cantante italiana)", "text": "\u00c8 stata la cantante del gruppo Not Moving, dei Lilith and the Sinnersaints oltre che solista con il nome d'arte Lilith. \u00c8 attualmente la cantante della band reunion Not Moving LTD.\nStoria.\n1982-1989: Gli esordi nei Not Moving.\nLa nascita musicale con il nome d'arte di Lilith \u00e8 datata 1981 con l'esordio su un palco con i Not Moving (una delle band pi\u00f9 rappresentative del rock and roll italiano degli anni ottanta del XX secolo), con i quali condivide otto anni di intensa attivit\u00e0 concertistica e discografica.\nDue 45 giri, due EP, due LP, numerose partecipazioni a compilations e poi centinaia di concerti in Italia e mezza Europa, passaggi radiofonici e televisivi alla RAI, alla BBC, in Germania, supportando anche band come Clash, Johnny Thunders, The Celibate Rifles, suonando a fianco dei pi\u00f9 importanti gruppi italiani dell'epoca, dai Litfiba ai CCCP. Recensioni dei suoi dischi apparirono su testate come New Musical Express e Maximum Rock n Roll (a firma di Jello Biafra, leader dei Dead Kennedys, aperto sostenitore dei Not Moving, al pari di Dave Grohl di Nirvana e Foo Fighters).\n1988-1999: La carriera solista.\nNel 1988 Rita Lilith Oberti assieme ad Antonio Bacciocchi e Luigi Milani lasciano i Not Moving per formare la band Time Pills, con cui realizzano il 7\" omonimo per la Face Records nel 1989, prima che la stessa Lilith avvii la carriera solista con l'EP \"Hello I love me\" (Face Records, 1990) che segna il passaggio dalle furiose atmosfere elettriche a suoni pi\u00f9 acustici e blues.\nSeguiranno due album, \"...Lady Sings Love Songs.. At the Party!\" (Face Records, 1992) in cui inizia una ricerca sul suo dialetto di Centenaro, unito a musica non solamente folk, e poi \"Stracci\" (Face Records, 1996) in cui affida l'introduzione alle parole di Roberto Roversi (gi\u00e0 collaboratore di Lucio Dalla) e del poeta Claudio Galuzzi, (autore dei testi di \"Le voci di sud est\", di cui viene realizzato il videoclip), un EP e diversi 45 giri (stampati anche in altri paesi europei) tra blues, punk, rock e folk e una lunga serie di concerti in ogni regione d'Italia, in Germania, Svizzera e Belgio, supportando tra gli altri musicisti come Elliott Murphy e Tav Falco.\n2005-2018: Lilith and the Sinnersaints ed altre collaborazioni.\nTerminata l'esperienza solista, dopo una lunga pausa nel 2005 torna sui palchi per una breve reunion dei Not Moving che si chiude nel 2006 a Milano a fianco di Stooges e Damned, mentre entra in studio per produrre il nuovo album The Black Lady and the Sinnersaints con la nuova formazione Lilith and the Sinnersaints. L'album, uscito agli inizi del 2008, vede la collaborazione di Santo Niente, Giovanni Ferrario, Julie's Haircut, L'Enfance Rouge, Temponauts, Tav Falco, Dome La Muerte (ex Not Moving), Maurizio Curadi (Steeplejack), Lady Casanova (Diggers), Paolo Apollo Negri, Peluqueria Hernandez oltre che dei Sinnersaints Tony Face Bacciocchi, Luigi Betty Blue Milani, Cristiano Cassi, Massimo Vercesi. L'album viene promosso con una serie di concerti culminati in luglio al Metarock festival di Pisa con Siouxsie e Cristina Don\u00e0 e da recensioni positive da parte della critica musicale. Esce nell'autunno 2009 l'EP antologico L\u2019angelu nassuu dall\u2019etra pert, cantato interamente nel dialetto di Centenaro (provincia di Piacenza). Nel 2012 un nuovo album, A kind of blues, porta avanti un discorso personale e originale, di nuovo ricco di collaborazioni.\n\u00c8 stato preceduto dal singolo \"I need somebody\" ed \u00e8 stato promosso con una serie di concerti culminati in luglio al Metarock festival di Pisa con Siouxsie e Cristina Don\u00e0 e da recensioni positive da parte della critica musicale. Uscito nell'autunno 2009 l'EP antologico L\u2019angelu nassuu dall\u2019etra pert, cantato interamente nel dialetto di Centenaro (provincia di Piacenza).\nNella primavera 2010 ha partecipato allo spettacolo \"Transformed\" a Carpi (MO) a fianco di Julie's Haircut, Angela Baraldi, Violante Placido e altri.\nDopo la pubblicazione del singolo La notte (rifacimento di un classico anni 60 di Adamo) e dell'EP Stereo Blues vol.1. Punk Collection (2013) con quattro classici punk ripresi nel suo classico stile, nel 2015 esce l'album Revoluce, una storia articolata in 12 brani che sottolinea frammenti di rivoluzione interiore, composto interamente da brani autografi con riferimenti teatrali e cinematografici, seguito dal tour che da Milano a Cagliari, ha toccato numerose citt\u00e0 italiane. Nell'album \u00e8 contenuto il brano \"Nero\" (di cui viene anche realizzato un video), che fa parte della colonna sonora della serie tv Nero: La serie. Nel 2016 il brano vince i Rome Web Awards come miglior canzone originale.\n2018-in poi: Not Moving LTD.\nDal 2018 \u00e8 tornata sul palco con i Not Moving LTD con cui pubblica anche il 45 giri Lady Wine.\nPeculiarit\u00e0 di Lilith \u00e8 la capacit\u00e0 di collaborare vocalmente a progetti spesso artisticamente lontani tra loro. Oltre a varie esperienze teatrali con il gruppo Fluxus ha cantato con Giancarlo Onorato in due brani dell'album \"Io sono l'angelo\" (1998), con Cesare Basile in \"Tu prendi l'amore che vuoi e non chiederlo pi\u00f9\" (2015) e in \"La vostra misera cambiale\" (con cui partecipa alla serata finale del Premio Tenco), con Michele Gazich in \"La via del sale\" (2016) e in \"Storia dell'uomo che vendette la sua ombra\" (finalista al Premio Tenco e caratterizzato da un suggestivo video), con i \"Cobalto\" nel rifacimento di Atmosphere dei Joy Division (2018) e nella compilation \"Her dem amade me\" (2020), dedicata a Lorenzo Orsetti, con il brano \"Don Durito e l'Orso\"."}
{"id": "2764238", "revid": "115267952", "url": "https://it.wikipedia.org/wiki?curid=2764238", "title": "Classe CA", "text": "La classe CA fu una classe di sommergibili tascabili progettati dalla Caproni, il cui primo esemplare venne ultimato nel 1938. Il loro scopo era quello di tendere agguati in passaggi obbligati, quali gli stretti, creare sbarramenti difensivi costieri o forzare le basi portuali nemiche.\nIl progetto si rivel\u00f2 poco idoneo nella pratica, ma nel 1941 i due battelli realizzati (seguiti da altri due costruiti poco dopo) furono modificati per fungere da mezzi di trasporto per i sabotatori subacquei della X\u00aa Flottiglia MAS; nonostante alcune prove soddisfacenti, nessuno dei CA fu mai impiegato in operazioni reali. Caduti in mano ai tedeschi dopo l'armistizio di Cassibile, i quattro mezzi furono poi demoliti nel dopoguerra.\nCaratteristiche.\nLa progettazione della futura classe di minisommergibili ebbe inizio nel 1937 ad opera della ditta Caproni di Taliedo, con la collaborazione dell'ingegnere navale Vincenzo Goeta; l'idea era quella di realizzare un piccolo sommergibile silurante da impiegare in missioni di agguato nei passaggi obbligati o per la difesa costiera. Due prototipi furono assemblati nel 1938 e trasferiti per ferrovia a Venezia per eseguire le prove in mare; la loro costruzione fu tenuta segreta, e le due unit\u00e0 non furono iscritte nei registri della Regia Marina. Le prove sui prototipi, designati come \"CA\" (da \"Caproni tipo A\") diedero esito negativo, sia per quanto riguardava la tenuta del mare che per l'impiego dei lanciasiluri; i due battelli furono portati a La Spezia, e qui lasciati in stato di disarmo.\nI CA originari erano battelli a doppio scafo, lunghi fuori tutto 10 metri, larghi 1,9 metri e con un pescaggio di 1,6 metri. Il dislocamento in emersione ammontava a 13,5 tonnellate, che saliva a 16,4 tonnellate in immersione; la profondit\u00e0 massima di collaudo raggiungibile era di 55 metri, e l'equipaggio ammontava a due uomini. Il sistema propulsivo si basava, per la navigazione in emersione, su un motore diesel da 60 hp, mentre in immersione il battello procedeva con un motore elettrico da 25 hp. La velocit\u00e0 massima in emersione toccava i 6,5 nodi, mentre quella in immersione raggiungeva i 5 nodi; l'autonomia toccava le 700 miglia in emersione alla velocit\u00e0 di 4 nodi, mentre quella in immersione si aggirava sulle 57 miglia a 3 nodi di velocit\u00e0. L'armamento si basava unicamente su due lanciasiluri a gabbia da 450 mm esterni.\nNel 1941 gli specialisti della X\u00aa Flottiglia MAS chiesero che i due battelli fossero riadattati al trasporto di sabotatori subacquei (i cosiddetti \"gamma\"), onde compiere incursioni occulte direttamente all'interno dei porti nemici. Riaffidati alla Caproni, i due sommergibili furono privati del motore diesel, dei lanciasiluri e del periscopio, realizzando invece al loro posto le sistemazioni per ospitare due \"gamma\" completamente equipaggiati (oltre a un membro dell'equipaggio incaricato del pilotaggio del mezzo) e capaci di uscire dallo scafo attraverso un'apertura stagna nella carena; come armamento il sommergibile trasportava otto grosse cariche esplosive da 100 chilogrammi, che i \"gamma\" potevano applicare agli scafi delle navi nemiche.\nDopo le modifiche i CA avevano un dislocamento in emersione di 12/12,8 tonnellate e in immersione di 14 tonnellate. La propulsione era affidata unicamente a un motore elettrico da 21 kW, che conferiva ai battelli una velocit\u00e0 di 7/6 nodi e un'autonomia di 57 miglia a 3 nodi di velocit\u00e0; per le tratte pi\u00f9 lunghe, il battello poteva procedere ancorato a un sommergibile pi\u00f9 grande che agiva come mezzo \"avvicinatore\" ai porti nemici. Le prove diedero esito soddisfacente, e altre la costruzione di altre due unit\u00e0 (dotate di ulteriori modifiche) fu commissionata alla Caproni.\nNessuna delle unit\u00e0 realizzate fu mai impiegata in servizio attivo. Dopo l'annuncio dell'armistizio di Cassibile l'8 settembre 1943, tre unit\u00e0 (i \"CA 1\", \"CA 3\" e \"CA 4\") furono catturati dai tedeschi a La Spezia mentre il quarto (\"CA 2\") fu preso nella base BETASOM di Bordeaux, dove aveva condotto prove in mare con il sommergibile \"Leonardo da Vinci\" nel ruolo di \"avvicinatore\"; nessuno dei battelli catturati fu rimesso in servizio dai tedeschi, anche se pare che uno di essi fu ceduto alla Marina Nazionale Repubblicana che se ne serv\u00ec per prove ed esperimenti a La Spezia. Tutti furono demoliti nel dopoguerra."}
{"id": "2764239", "revid": "462459", "url": "https://it.wikipedia.org/wiki?curid=2764239", "title": "Sante Pollastro", "text": ""}
{"id": "2764240", "revid": "282579", "url": "https://it.wikipedia.org/wiki?curid=2764240", "title": "Caproni CA", "text": ""}
{"id": "2764244", "revid": "1305772", "url": "https://it.wikipedia.org/wiki?curid=2764244", "title": "So Close", "text": "So Close (\"cos\u00ec vicino\" in lingua inglese) pu\u00f2 riferirsi a:"}
{"id": "2764261", "revid": "834", "url": "https://it.wikipedia.org/wiki?curid=2764261", "title": "Until that Day", "text": ""}
{"id": "2764262", "revid": "290351", "url": "https://it.wikipedia.org/wiki?curid=2764262", "title": "Casa Hughley", "text": "Casa Hughleys (\"The Hughleys\") \u00e8 una sitcom statunitense andata in onda sul network ABC dal settembre 1998 al maggio 2000 e successivamente sulla rete UPN dal settembre 2000 al maggio 2002. In Italia la serie \u00e8 stata trasmessa dal canale satellitare Disney Channel a partire dal 2003.\nLa serie si compone di 89 episodi divisa in 4 stagioni, ogni episodio ha durata di circa 25 minuti.\nIl personaggio principale \u00e8 Darryl Hughley (Darryl Lynn \"D. L.\" Hughley) affiancato dalla moglie Yvonne (Elise Neal) e dai loro due figli Sydney (Ashley Monique Clark) e Michael (Dee Jay Daniels).\nTrama.\nLa famiglia Hughleys si trasferisce nel quartier West Hills nella San Fernando Valley, quartiere con abitanti in prevalenza bianchi, Darryl, proprietario di una azienda di distributori automatici, cercher\u00e0 quindi di ambientarsi senza dimenticare mai le loro origini. Saranno aiutati in questo, anche grazie alla presenza del loro miglior amico, Milsap. Riusciranno a fare amicizia con i loro nuovi vicini, Sally e Dave. La serie tratta temi razziali seri, ma affrontati sempre in chiave comica."}
{"id": "2764266", "revid": "110157", "url": "https://it.wikipedia.org/wiki?curid=2764266", "title": "Erbario e museo botanico dell'Universit\u00e0 di Bologna", "text": "L'Erbario fa parte del Sistema Museale di Ateneo dell'Alma Mater Studiorum - Universit\u00e0 di Bologna.\nL'erbario.\nL'erbario dell'Universit\u00e0 di Bologna \u00e8 uno dei pi\u00f9 antichi d'Europa. In esso sono conservate collezioni di piante essiccate raccolte dal XVI secolo in avanti; attualmente conserva circa centotrentamila piante essiccate. Una completa catalogazione informatica delle raccolte \u00e8 in via di realizzazione.\nStoria dell'erbario di Bologna.\nSin dal Cinquecento l'Universit\u00e0 di Bologna fu una delle principali sedi della cultura botanica italiana. Il pi\u00f9 illustre e il primo in ordine di tempo a realizzare erbari a Bologna fu Luca Ghini: la creazione di erbari con vere piante essiccate andava a sostituire l'erbario figurato, permettendo una pi\u00f9 accurata aderenza alla realt\u00e0 naturale. L'erbario di Luca Ghini \u00e8 irreperibile, ma sappiamo per certo che parte dei campioni da lui raccolti sono confluiti nell'erbario del suo allievo, Ulisse Aldrovandi.\nVarie collezioni realizzate tra il XVI e il XVIII secolo, oltre all'erbario di Ulisse Aldrovandi sono oggi conservate a Bologna; tra queste un erbario anonimo, databile tra la fine del XVI e l'inizio del XVII secolo. Questo erbario \u00e8 stato esaminato intorno al 1890 da Giovanni Ettore Mattei che ne ha attribuito la paternit\u00e0 a Giacomo Zanoni (1615-1682), soprintendente e docente dell'Orto botanico di Bologna. \nAnche Antonio Baldacci studi\u00f2 con attenzione l'erbario anonimo senza tuttavia riuscire attribuire un autore certo. Alcune note lascerebbero pensare che gli autori di questo erbario siano i fratelli Jean Bauhin e Gaspard Bauhin.\nDegno di nota \u00e8 anche un volume d'erbario ricavato da un manoscritto medievale: su di esso sono incollate 214 piante e si presume che sia stato realizzato nel XVI secolo. Le opere di Pietro Andrea Mattioli sono alla base delle identificazioni delle piante di quest'erbario, probabilmente realizzato da un allievo o da un collaboratore di Ulisse Aldrovandi.\nAnche nel XVII e nel XVIII secolo furono costituite nuove raccolte. Gli erbari di Giuseppe Monti (1682-1760) e Ferdinando Bassi (1710-1774) sono stati controllati e risistemati da Antonio Bertoloni, uno dei pi\u00f9 famosi botanici italiani dell'Ottocento, secondo il sistema linneano. Entrambe le raccolte, realizzate tra il 1722 e il 1770, contengono anche alcuni esemplari dell'erbario di Ulisse Aldrovandi.\nAlcuni erbari presenti a Bologna furono realizzati da studenti universitari, guidati da Giuseppe Monti e dal figlio Gaetano Lorenzo (1712-1797), docenti di Botanica Farmaceutica: tra questi, l'erbario di Frate Bernardino (528 piante medicinali, in due volumi) e quello di Stefano Bartolotti (222 campioni di piante medicinali).\nIl XIX secolo vide il massimo sviluppo delle collezioni d'erbario: i grandi viaggi di esplorazione geografica, iniziati gi\u00e0 nei secoli precedenti portarono ad un grande incremento degli studi sulle Flore esotiche; fu questo il periodo, inoltre, in cui si approfond\u00ec lo studio delle Flore nazionali. In entrambi i casi le collezioni essiccate rappresentarono uno strumento irrinunciabile.\nProprio in questo periodo furono realizzate a Bologna da Antonio Bertoloni le raccolte pi\u00f9 note tra quelle presenti. Bertoloni ottenne la cattedra di Botanica all'Universit\u00e0 di Bologna nel 1815 e qui pot\u00e9 dedicarsi allo studio delle piante di ogni parte del mondo, pubblicando numerose opere, tra cui la pi\u00f9 rilevante \u00e8 sicuramente la Flora Italica.\nSempre nel XVIII secolo oper\u00f2 Ludovico Caldesi, il quale si dedic\u00f2 in particolar modo allo studio delle specie che crescono spontanee nel territorio faentino. I suoi studi su questa flora uscirono a dispense sul \u00abNuovo Giornale Botanico Italiano\u00bb con il nome di \"Florae Faventinae Tentamen\".\nTra il 1909 e il 1911 la duchessa Elena d'Aosta comp\u00ec un viaggio nell'Africa orientale e meridionale. Durante il viaggio raccolse un centinaio di piante, oggi conservate all'Erbario di Bologna; tornata in Italia affid\u00f2 ad illustri botanici il compito di identificarle.\nNel corso del XX secolo un'altra insigne personalit\u00e0 fu chiamata a ricoprire la cattedra di Botanica. Si trattava di Emilio Chiovenda: egli si dedic\u00f2 allo studio della flora italiana e, in maniera molto approfondita, a quella dell'Africa orientale (Eritrea e Somalia), del Ruwenzori e di altre regioni del continente africano. Le sue ricerche sulla flora africana si concretizzarono in numerose pubblicazioni.\nA Bologna sono conservati circa 20.000 campioni appartenenti al suo grandissimo erbario; essi si riferiscono in modo particolare alle esplorazioni dell'alto Piemonte, terra natale del Chiovenda, ma anche a raccolte laziali e siciliane.\nNote.\nMostre organizzate dall'Erbario e dal Museo Botanico in collaborazione con l'Orto botanico dell'Universit\u00e0 di Bologna:"}
{"id": "2764267", "revid": "486946", "url": "https://it.wikipedia.org/wiki?curid=2764267", "title": "Lilith and the Sinnersaint", "text": ""}
{"id": "2764273", "revid": "834", "url": "https://it.wikipedia.org/wiki?curid=2764273", "title": "Irony is a Dead Scene", "text": ""}
{"id": "2764279", "revid": "1318658", "url": "https://it.wikipedia.org/wiki?curid=2764279", "title": "Bienville", "text": ""}
{"id": "2764281", "revid": "2149408", "url": "https://it.wikipedia.org/wiki?curid=2764281", "title": "Blanchard", "text": ""}
{"id": "2764282", "revid": "916580", "url": "https://it.wikipedia.org/wiki?curid=2764282", "title": "Bonita", "text": ""}
{"id": "2764291", "revid": "1272592", "url": "https://it.wikipedia.org/wiki?curid=2764291", "title": "Paolo Bucinelli", "text": ""}
{"id": "2764293", "revid": "73125", "url": "https://it.wikipedia.org/wiki?curid=2764293", "title": "Gliese Jahreiss Catalogue", "text": ""}
{"id": "2764296", "revid": "29413346", "url": "https://it.wikipedia.org/wiki?curid=2764296", "title": "Richard Robert Ernst", "text": ""}
{"id": "2764298", "revid": "729019", "url": "https://it.wikipedia.org/wiki?curid=2764298", "title": "L'Orchestra", "text": "L'Orchestra, fondata nel 1975, \u00e8 stata una casa discografica italiana, organizzata come cooperativa di operatori musicali, attiva nel campo della produzione discografica, dell'organizzazione di concerti, della didattica musicale, della ricerca. Le sue attivit\u00e0 sono cessate nel 1983.\nStoria.\nLe prime riunioni che portarono alla fondazione de l'Orchestra avvennero nell'autunno del 1974.\nA Milano e nell'area circostante erano attivi decine di gruppi musicali militanti, le cui esibizioni avvenivano per lo pi\u00f9 nel circuito delle Feste de l'Unit\u00e0, delle manifestazioni politiche, in scuole e fabbriche occupate, in circoli culturali. Alcuni di questi gruppi (o singoli musicisti) erano professionisti o semiprofessionisti, altri svolgevano un'attivit\u00e0 sostanzialmente amatoriale, come militanti politici. Tutti erano accomunati da problemi simili, dovuti alla sottovalutazione del loro lavoro da parte delle organizzazioni che promuovevano i concerti: partiti della sinistra parlamentare (PCI e PSI), gruppi della sinistra extraparlamentare, sindacati, associazioni ricreativo-culturali. A queste organizzazioni veniva rimproverato di pretendere dai musicisti militanti un impegno di natura politica, dunque anche semigratuito, mentre le richieste degli artisti di fama discografico-mediatica erano soddisfatte con generosit\u00e0 e premura; anche le condizioni tecnico-artistiche nelle quali si svolgevano i concerti erano messe in discussione. Fu quindi deciso di formare un'organizzazione che si ponesse come interlocutrice unica dei committenti di concerti, con il duplice obiettivo \u2013 al minimo \u2013 di promuovere l'attivit\u00e0 dei gruppi meno noti grazie ai contatti di quelli pi\u00f9 affermati, e di sollecitare i committenti ad affrontare seriamente i problemi organizzativi, sindacali, musicali legati a quel circuito, che era gi\u00e0 divenuto economicamente consistente e capillare. Presto fu deciso di dare alla nuova organizzazione la forma giuridica della cooperativa, per permettere un'azione efficace, imprenditoriale oltre che politica, nel campo dell'industria musicale. Nei pochi mesi trascorsi tra le prime riunioni e la stesura dello statuto si offr\u00ec alla costituenda cooperativa la possibilit\u00e0 di entrare immediatamente anche nel mercato discografico, grazie allo scioglimento anticipato del contratto che legava gli Stormy Six alla loro casa discografica. La pubblicazione del primo album, \"Un biglietto del tram\", segu\u00ec dunque di tre sole settimane la costituzione ufficiale de l'Orchestra, avvenuta il 2 aprile 1975. La cooperativa era diretta da un consiglio di amministrazione di nove membri; ne era presidente Franco Fabbri e vicepresidente Moni Ovadia.\nFondatori de l'Orchestra e altri soci.\nAlla fondazione parteciparono componenti dei gruppi Stormy Six, Gruppo Folk Internazionale, Yu Kung, Tecun Uman, Quarto Stato, Collettivo Ticino Riva Sinistra, Organico di Musica Creativa e Improvvisata (OMCI), e vari singoli musicisti attivi nel jazz (Guido Mazzon), nella musica elettronica (Riccardo Sinigaglia), nella canzone d'autore. Alla fine del 1976 i soci erano pi\u00f9 di ottanta, comprendendo anche Alessandro Carrera, Mario de Leo, il Canzoniere del Valdarno, i Panbrumisti, Andrea Centazzo; nel 1977 si aggiunsero anche gli Henry Cow. Tra i musicisti che hanno fatto parte de l'Orchestra, oltre a quelli gi\u00e0 citati, ci sono Piero Milesi, Mario Arcari, Toni Rusconi, Renato Geremia, Attilio Zanchi, Maria Colegni, Sergio Sacchi, Antonio Silva, Alberto Camerini, Alfredo Lacosegliaz, Alessandro Melchiorre, Emilio Ghezzi, Fabio Lossani.\nConcerti.\nLa prima attivit\u00e0 sviluppata da l'Orchestra fu quella della promozione di concerti. Alcuni venivano organizzati in proprio, anche per mostrare quanto il livello artistico e comunicativo (e politico, come si intendeva allora) dipendesse dalla cura prestata a tutti i dettagli tecnici. Bisogna considerare che all'epoca erano frequenti grandi raduni di massa con la partecipazione di numerosi artisti, ma a differenza da quanto \u00e8 avvenuto nei decenni successivi le strutture tecniche erano carenti e la competenza degli organizzatori piuttosto bassa: di conseguenza i grandi spettacoli o i festival all'aperto si risolvevano in sequele di cambi palco interminabili, senza sound check preventivo, col risultato che non appena un gruppo iniziava ad avere un suono comprensibile il suo turno era gi\u00e0 scaduto. L'Orchestra pubblic\u00f2 alcuni pamphlet informativi su questi argomenti; fu redatto anche un documento nel quale si calcolavano delle spese di viaggio e dei cachet \"ragionevoli\" per i gruppi militanti, per evitare che viaggiando al risparmio fossero costretti a rientri a tarda notte (gli Yu Kung ebbero un grave incidente rientrando da un concerto: l'Orchestra organizz\u00f2 un concerto di solidariet\u00e0 per raccogliere fondi, e allo stesso tempo fece una campagna contro l'impoverimento forzato degli artisti militanti e a favore di condizioni tecnico-artistiche professionali).\nL'Orchestra promuoveva il suo parco-artisti con pubblicazioni annuali, inviandole a tutti gli organizzatori del circuito \"di sinistra\"; nel 1977 si arriv\u00f2 a una pubblicazione comune di varie realt\u00e0 militanti basate a Milano, che coinvolgeva anche il Nuovo Canzoniere Italiano e si avvaleva della collaborazione dell'ARCI. I gruppi pi\u00f9 noti de l'Orchestra tenevano decine di concerti all'anno, e a cominciare dal 1977 vennero promosse tourn\u00e9e all'estero; allo stesso tempo furono prese in gestione le tourn\u00e9e italiane di gruppi stranieri, come quelle degli Henry Cow e pi\u00f9 tardi quelle degli altri gruppi di Rock In Opposition. Sempre nello stesso anno l'Orchestra promosse a Milano il festival Jazz nel nostro tempo, con la partecipazione di numerosi esponenti del jazz e della musica creativa e improvvisata a livello nazionale e internazionale, tra i quali Anthony Braxton, Steve Lacy, la Globe Unity. Nel 1979 fu l'Orchestra a organizzare a Milano il secondo festival di Rock In Opposition e, a dicembre, l'unico concerto milanese della Sogenanntes linksradikales Blasorchester guidata da Heiner Goebbels, che sarebbe diventato in seguito uno tra i pi\u00f9 noti compositori contemporanei tedeschi. Nel 1980 e 1981 l'Orchestra organizz\u00f2 al Teatro dell'Elfo due stagioni di concerti di musica contemporanea e jazz, con la partecipazione (tra gli altri) di Cathy Berberian e di Harry Spaarnay. Le attivit\u00e0, dunque, arrivarono a coprire molti generi musicali, ai cui praticanti veniva offerto un terreno di conoscenza e crescita comune.\nDidattica.\nQuando l'Orchestra fu fondata, numerosi tra i suoi soci erano gi\u00e0 attivi nel movimento delle Scuole Popolari di Musica. Una delle prime produzioni editoriali de l'Orchestra fu il \"Manuale di chitarra\" di Claudia Gallone che, ripubblicato negli anni successivi dall'editore Lato/Side, avrebbe raggiunto una larghissima diffusione, e letteralmente insegnato a suonare (su un repertorio di canzoni popolari) a migliaia di giovani italiani. La Scuola Popolare di Musica de l'Orchestra fu tra quelle con il corpo docente pi\u00f9 numeroso e qualificato, e fino al 1982 costitu\u00ec al Nord un punto di riferimento del tutto paragonabile a quello della Scuola Popolare di Musica di Testaccio a Roma.\nRicerca.\nDopo le elezioni amministrative del 1975 molti enti locali in Italia erano passati sotto il governo di giunte di sinistra; di conseguenza, numerose istituzioni culturali locali (come le biblioteche) si aprirono a una politica che mirava a soddisfare la grande domanda di musica del Paese. L'Orchestra contribu\u00ec non solo con concerti, ma anche offrendo cicli di conferenze e di ascolti. Fu dunque costituito un \"settore di ricerca\", che inizi\u00f2 a surrogare lo scarso o nessun interesse delle istituzioni accademiche (conservatori, universit\u00e0) per la popular music. A L'Orchestra fu commissionata, nel 1982, una ricerca sui consumi musicali in due citt\u00e0 campione (Milano e Reggio Emilia), che avrebbe costituito negli anni a seguire la pi\u00f9 completa inchiesta di carattere socio-musicologico sull'argomento.\nRelazioni istituzionali.\nI rapporti tra L'Orchestra e le istituzioni del tempo (i partiti, i gruppi e collettivi politici e culturali, gli enti pubblici) furono sempre piuttosto animati. I politici mal soffrivano l'autonomia de l'Orchestra, che si metteva a disposizione di \"tutta la sinistra\" ma non era disponibile a farsi cooptare da questa o da quella posizione. Alcuni interlocutori abbozzavano, altri attaccavano. Ma nell'insieme l'Orchestra godeva di un'eccellente considerazione. Nel 1976 venne anche invitata a far parte della Consulta dello spettacolo del Comune di Milano, assieme alle istituzioni culturali pi\u00f9 importanti della citt\u00e0, con le quali vennero istituiti rapporti di collaborazione (ad esempio, il Teatro alla Scala, ai cui programmi per i giovani l'Orchestra contribu\u00ec in modo significativo).\nMa l'ipotesi politica di fondo su cui si basava l'Orchestra, alla fine degli anni settanta (e soprattutto nei primi anni ottanta), vacill\u00f2 sotto i colpi del terrorismo e della rottura a sinistra tra il PCI di Enrico Berlinguer e il PSI di Bettino Craxi: il progetto culturale della cooperativa si rivel\u00f2 incompatibile con il nuovo clima politico, e dopo la notizia dello scioglimento degli Stormy Six e qualche tentativo di continuare riducendo drasticamente progetti e iniziative, l'Orchestra cess\u00f2 sostanzialmente le attivit\u00e0 nel 1983.\nDiscografia.\nL'Orchestra ha pubblicato una cinquantina di album a 33 giri, alcune cassette e alcuni singoli. La distribuzione nel circuito militante (concerti, librerie, festival) era eseguita dalla cooperativa, sia direttamente, sia attraverso i gruppi aderenti. I gruppi potevano acquistare gli album de l'Orchestra a un prezzo di poco superiore al costo industriale, e rivenderli ai concerti per finanziare le proprie produzioni. La distribuzione nei canali tradizionali (negozi di dischi) venne affidata inizialmente alla Ariston Records, poi alla Dischi Ricordi, infine alla CGD; all'estero i dischi de l'Orchestra erano distribuiti da etichette e distributori indipendenti, come Recommended Records, Voxpop, Trikont, Cuneiform Records.\nLa struttura economica de l'Orchestra era diversa da quella di molte altre etichette indipendenti italiane, perch\u00e9 la propriet\u00e0 del prodotto fonografico era della cooperativa, mentre in altri casi (con l'eccezione de I dischi del sole) il fonogramma restava nelle mani della major che fungeva da distributrice, lasciando cos\u00ec all'etichetta il ruolo di mero produttore artistico. Anche per questo il Consorzio Comunicazione Sonora, fondato nel 1977 da Cramps, l'Orchestra, Ultima Spiaggia, Divergo e Zoo records, non pot\u00e9 andare oltre la funzione di agenzia di marketing unificata. L'Orchestra tent\u00f2 nel 1982 di costituire una rete di distribuzione autonoma insieme ad altre etichette realmente proprietarie del prodotto fonografico (Italian Records, Materiali Sonori) ma il progetto non si realizz\u00f2.\nAl termine dell'attivit\u00e0 discografica de l'Orchestra i master della maggior parte degli album sono stati acquistati dalla Fonit Cetra, che a sua volta \u00e8 stata incorporata in Warner Music Italy. Queste ultime due case hanno pubblicato versioni su cd di album degli Stormy Six, del Gruppo Folk Internazionale e dell'Ensemble Havadi\u00e0, di Franco Fabbri. La BTF ha pubblicato su CD gli album degli Stormy Six, su licenza di Warner Music Italy."}
{"id": "2764299", "revid": "767487", "url": "https://it.wikipedia.org/wiki?curid=2764299", "title": "Marth\u00fa che ha visto il diavolo", "text": "Marth\u00fa che ha visto il diavolo \u00e8 un film del 1921 diretto da Mario Almirante con protagonisti Franz Sala e Italia Almirante Manzini.\nTrama.\nL'operaio Marth\u00f9, costretto ad andare a lavorare in terra in terra straniera, \u00e8 triste e preoccupato nel lasciare sola la moglie, di cui \u00e8 innamoratissimo e geloso. Terribili pensieri gli si affacciano alla mente, compreso quello del tradimento. Il culmine viene raggiunto proprio alla vigilia del giorno in cui pu\u00f2 riabbracciare la sua compagna e a niente giovano le buone parole di un amico, un fraterno compagno di lavoro. Fantasticando sulla fedelta della moglie, Marth\u00f9, seduto ad un tavolo di una modesta osteria, si addormenta e comincia a sognare. L'incubo \u00e8 terribile: il tradimento della moglie, un gesto inconsulto, l'uxoricidio, la lama della ghigliottina che sta per abbassarsi... Ma a questo punto si risveglia: la gelida sensazione sul collo \u00e8 la manina del suo figlio che, insieme alla madre, \u00e8 venuto per riportarlo a casa.\nCritica.\nEdgardo Rebizzi in \"L'Ambrosiano\" del 5 aprile 1923: \u00ab[...] Raramente un soggetto \u00e8 stato tanto adatto alla creazione cinematografica quanto questa fantasia notturna, lugubre, angosciosa ed appassionante; le scene figuranti la notte, tanto difficili da attenersi in cinema sono qui riprodotte in modo molto pregevole e pittoresco. Tutto il lavoro \u00e8 svolto con molta abilit\u00e0 e signorilit\u00e0 di mezzi e ottima interpretazione di artisti. Conclusione: il pubblico e... anche la critica sono usciti da questo spettacolo divertiti e soddisfatti: \u00e8 il pi\u00f9 bell'elogio che si possa fare ad un film\u00bb.\nElle Gi. in \"La vita cinematografica\" del 15 ottobre 1923: \u00ab[...] il film, anche se a noi non piace, \u00e8 stato inquadrato e diretto cos\u00ec bene, che s'impone appunto per il suo tecnicismo. Mario Almirante, dal rifritto zibaldone, ha saputo trarre e dare tali effetti granguignoleschi, da tenere desta la nostra attenzione: effetti di esterni, stradette, carceri e ghigliottina illustrati - in toni costantemente bassi - da una fotografia lucida, viva, cos\u00ec sensibile, da darci l'impressione di quadri tolti dal vero, e quel che pi\u00f9 vale, la sensazione delle ore piccine e dei luoghi malfamati. [...] Per\u00f2 il vero valore del film \u00e8 dato dall'interpretazione potente di Franz Sala, che, di una figura comune di operaio, crea un tipo superbo di sofferenza umana. Dal primo quadro, quand'egli tranquillamente cena all'osteria, al suo svegliarsi dal sogno [...] tutta la sua mimica \u00e8 di\nmirabile semplicit\u00e0. Attore perfetto, completandosi con l'abilissima truccatura che gli mette sul viso i segni della devastazione dell'anima, ha fatto della poverissima e piatta personalit\u00e0 di Marth\u00f9 un uomo distinto, schiacciato dalla fatalit\u00e0, ma non vinto.\nL'interpretazione della sig.ra Italia Almirante - data la parte di poco rilievo - non ha speciale risalto\u00bb."}
{"id": "2764302", "revid": "785863", "url": "https://it.wikipedia.org/wiki?curid=2764302", "title": "Quando vivevano i dinosauri", "text": " \u00e8 uno special anime del 1979 diretto da K\u014dz\u014d Morishita e prodotto dalla Toei Animation. L'opera \u00e8 stata trasmessa per la prima volta il 7 ottobre 1979 dall'emittente televisiva giapponese NTV.\nL'edizione italiana, a cura della Oceania Film, venne distribuita da ITB e trasmessa su alcune televisioni locali nel 1984. Venne poi pubblicata in DVD da Mondo Home Entertainment.\nTrama.\nGiappone, anni 1970. Jun \u00e8 un adolescente dall'animo molto sensibile e pacifico, nonch\u00e9 grande amante della natura, e per questo motivo preso in giro dai bulli e isolato dai compagni di scuola. Una notte, un misterioso richiamo lo attira fuori di casa e lo porta a recarsi su una spiaggia, dove fa la conoscenza di Remi, una tranquilla ragazza sua coetanea e del piccolo e turbolento Chobin, i quali sono giunti l\u00ec perch\u00e9 attirati dallo stesso richiamo. La misteriosa presenza che li ha convocati non tarda a rivelarsi: \u00e8 un UFO, che si presenta a loro come la voce della vita, e che spiega di averli chiamati a s\u00e9 perch\u00e9 ha riconosciuto in loro la sensibilit\u00e0 ed il rispetto assoluto per la natura e per tutte le creature viventi, che in quanto tali solo loro hanno potuto ascoltare la sua voce e ha deciso di farne i suoi prescelti per impartire loro un'importante lezione. A questo proposito l'entit\u00e0 li porta a viaggiare nello spazio e nel tempo, fino all'epoca in cui la Terra stava cominciando a formarsi e su di essa a nascere le prime forme di vita, dopodich\u00e9 li lascia sulla Terra, al termine del periodo Cretaceo. Qui i ragazzi, trovatisi in un'epoca pericolosa e inospitale, cominciano a ingegnarsi su come sopravvivere e proseguire nel loro misterioso \"viaggio di formazione\". Chobi si costruisce un'arma ricavandola da un grosso ramo, e con essa colpisce alcune grosse uova con l'intenzione di aprirle e mangiarle. Il suo gesto causa la nascita di una nidiata di piccoli triceratopi, che subito si affeziona al trio. All'improvviso il gruppo viene attaccato da un enorme tirannosauro che durante l'inseguimento, cattura e divora quasi tutti i cuccioli di dinosauro tranne uno, che si salva grazie a Chobi. Per sfuggire al famelico animale, i ragazzi sono costretti a rifugiarsi all'interno di una caverna, che il tirannosauro assedia per tutta la giornata e per tutta la notte successiva. All'alba il predatore torna all'attacco cercando di divorare il piccolo triceratopo superstite e Chobi, per difenderlo, colpisce il tirannosauro con il suo bastone, accecandogli l'occhio sinistro. A salvare il gruppo dalla violenta reazione dell'animale e a permettergli di fuggire interviene un triceratopo adulto (probabilmente uno dei genitori della nidiata) che ingaggia una sanguinosa lotta con il tirannosauro, purtroppo vinta dal carnivoro, che uccide e sbrana brutalmente il suo avversario. \nJun, Remi e Chobin continuano quindi il loro cammino, riflettendo sulla brutalit\u00e0 di quell'epoca e sulla difficolt\u00e0 cui i dinosauri devono far fronte per sopravvivere, dopodich\u00e9 trovano un riparo per passare la notte.\nIl mattino dopo i ragazzi vengono risvegliati da un terremoto scatenato da un vulcano vicino, e trovano il cucciolo di triceratopo inspiegabilmente cresciuto fino a raggiungere l'et\u00e0 adulta, ma sempre molto affettuoso nei loro confronti. Proseguono cos\u00ec il cammino, e assistono alla lotta tra due maschi di pachicefalosauri, che si contendono una femmina per l'accoppiamento. Il rituale viene interrotto dall'arrivo del tirannosauro, che uccide la femmina e mette in fuga i due maschi. Il gruppo prosegui quindi il suo cammino, e assiste a terremoti ed eruzioni vulcaniche sempre pi\u00f9 violente, che trasformano in breve il lussureggiante paesaggio in cui hanno camminato in una landa disastrata e desolata.\nA questo punto il gruppo subisce un nuovo attacco da parte del tirannosauro che, per ragioni incomprensibili, sta dando loro una caccia spietata. Per difendere i suoi padroncini, il triceratopo si scontra con il tirannosauro, dando vita ad una lotta tremenda al termine della quale si sacrifica precipitando in un burrone con il suo avversario e lasciando il piccolo Chobi sconvolto.\nIl gruppo prosegue mestamente il suo cammino, assistendo all'estinzione totale dei dinosauri e avanzando alcune teorie e riflessioni in proposito. Si ritrovano quindi nell'Era Glaciale, dove vedono una trib\u00f9 di uomini primitivi scontrarsi con un tigre dai denti a sciabola e abbattere un gigantesco mammuth a colpi di lancia, preda che viene reclamata dal tirannosauro, miracolosamente sopravvissuto allo scontro con il triceratopo e all'estinzione dei dinosauri. Quando l'Era Glaciale termina e comincia il disgelo, i ragazzi finalmente arrivano alla conclusione del perch\u00e9 il tirannosauro sia ancora vivo: l'UFO, non ha permesso soltanto a loro di sopravvivere e di fare continui salti nel tempo per assistere alle fasi del cambiamento del pianeta Terra fino all'epoca moderna, ma lo ha permesso anche al feroce dinosauro, anche se non si spiegano per quale motivo.\nDurante il loro cammino Chobi, sempre pi\u00f9 furioso per la morte del suo amato triceratopo, fa amicizia con una bambina delle caverne, che battezza Lul\u00f9. La bambina offre ospitalit\u00e0 ai tre ragazzi, portandoli al suo villaggio, dove i tre possono finalmente riposarsi e mangiare qualcosa. Qui assistono ai preparativi di un rituale: lo sciamano del villaggio difatti intende sacrificare la sorella maggiore della piccola Lul\u00f9 al loro dio. Si scoprir\u00e0 che il dio adorato dai cavernicoli altri non \u00e8 se non il tirannosauro, e che lo sciamano \u00e8 riuscito a stabilire un collegamento telepatico con l'animale, per chiamarlo a s\u00e9 e offrirgli la vittima sacrificale. Di fronte alle lacrime della disperata bambina Jun, Remi e Chobi decidono di impedire l'orrido rito, e riescono a loro volta a comunicare mentalmente con il tirannosauro, riuscendo a farlo cadere in una sorta di trance proprio mentre sta per avventarsi sulla ragazza. Tuttavia il dinosauro si risveglia subito e, dopo aver ucciso lo sciamano, insegue i tre ragazzi e il resto della trib\u00f9 imprigionandoli all'interno di una caverna. Qui Chobi, stanco di quella persecuzione e spinto dall'odio e dal desiderio di vendetta per la morte del triceratopo, dichiara guerra al tirannosauro e, sotto gli occhi esterrefatti di Jun e Remi, riesce a stabilire un contatto psichico con gli uomini delle caverne aizzandoli contro il mostro. Davanti ad un iniziale tentennamento della trib\u00f9, il bambino afferra una lancia e si scaglia verso l'animale. Per salvarlo da fine certa Jun colpisce il tirannosauro con un bastone per distrarlo dal bambino, e Chobin crolla a terra vinto dall'emozione e sviene. Ci\u00f2 spinge gli uomini primitivi a passare finalmente al contrattacco, scagliando lance e macigni contro la bestia. Dopo un violentissimo scontro in cui molti cavernicoli perdono la vita, il tirannosauro, ferito mortalmente e accecato anche dell'altro occhio, volta le spalle agli uomini e si dirige verso una spiaggia deserta dove, con un urlo di dolore, si accascia a terra e muore. Remi e Jun, trasportando Chobin, si avventurano sulla spiaggia, osservando il corpo senza vita del loro mortale nemico e riflettendo sull'incredibile fenomeno cui hanno assistito. Giungono cos\u00ec alla conclusione che, nonostante l'avvento della tecnologia e dei mezzi di comunicazione, che gli hanno comunque permesso di raggiungere la civilt\u00e0, l'uomo non ha ancora perso quel potere telepatico, e pu\u00f2 manifestarlo ancora quando preda di potenti emozioni, come l'amore, e l'odio, il quale per\u00f2 porta alla rovina e causa molti pi\u00f9 danni a chi lo prova, che non a colui che \u00e8 indirizzato.\nDurante la loro riflessione, l'UFO torna a prenderli e si congratula con loro, perch\u00e9 hanno finalmente compreso ci\u00f2 che lui voleva che imparassero con quel viaggio nel tempo: il tirannosauro non rappresenta altro che il comportamento della societ\u00e0 moderna, votata a farsi dominare dal desiderio di distruggere tutto e portata verso un destino di autodistruzione, a meno di non capire che l'amore e i buoni sentimenti possono salvarla, ed aiutarla a migliorare s\u00e9 stessa e a creare un mondo migliore. L'UFO quindi ritrasporta i tre ragazzi nella loro epoca, con la speranza che possano fare tesoro di quanto hanno imparato e aiutare i loro simili a comprendere questa importante lezione.\nDistribuzione internazionale.\nTitoli delle edizioni linguistiche dell'anime:\nColonna sonora.\nLa colonna sonora, ad opera di Sh\u014dgun &amp; Grand Symphonic Orchestra, \u00e8 stata pubblicata in vinile nel novembre 1979 dalla Columbia Records. Questa la lista delle tracce:"}
{"id": "2764306", "revid": "547034", "url": "https://it.wikipedia.org/wiki?curid=2764306", "title": "Philemon McCarthy", "text": ""}
{"id": "2764309", "revid": "1728", "url": "https://it.wikipedia.org/wiki?curid=2764309", "title": "Painter\u2013stainer", "text": ""}
{"id": "2764310", "revid": "767487", "url": "https://it.wikipedia.org/wiki?curid=2764310", "title": "La maschera del male", "text": "La maschera del male (titolo alternativo: La chiromante) \u00e8 un film muto italiano del 1922 diretto da Mario Almirante con interpreti principali Italia Almirante Manzini e Oreste Bilancia.\nTrama.\nRimasta in giovent\u00f9 vittima delle brutalit\u00e0 del patrigno, Lucrezia, da adulta, decide si vendicarsi implacabilmente di tutti gli uomini. Diventata \"Contessa Turchina\", proprietaria di una casa da gioco, cattura gli uomini per distruggerli prima economicamente e poi, con l'arte della sua fatale seduzione, sottometterli. Quando per\u00f2 incontra un giovane uomo, di cui si innamora, ma al quale riserva la sorte di tutti gli altri, arriva il pentimento: si rinchiude in un asilo ad assistere i bambini abbandonati.\nCritica.\nE. Pastori in \"La vita cinematografica\" del 7 ottobre 1922: \u00ab[...] Il prologo che precede i quattro atti del dramma \u00e8 come un dogma fondamentale. Senza la visione di esso non si pu\u00f2 comprendere, n\u00e9 concepire per quale movente questa fascinatrice sorrida nell'ebbrezza del male di cui si circonda e che semina sulla sua via. Ed \u00e8 necessario appunto assistere alla fosca scena preliminare [...] per poter considerare l'eccezionale originalit\u00e0 peccaminosa della sua esistenza, non come istintiva inclinazione alla colpa, ma come rappresaglia conseguente contro il destino, come una vendetta bieca ed inesausta contro quella umanit\u00e0 che le si \u00e8 mostrata beffardamente brutale ed inesorabile. Le scene che seguono e che portano al naturale epilogo, sono unicamente coreografiche. Hanno dell'avventura poliziesca. del bozzetto passionale e della puntata d'appendice [...]. E piacciono come singoli episodi e non perch\u00e9 esse siano un nesso logico della vicenda. Tutto ci\u00f2 nuoce, quindi, anzich\u00e9 serrare le (sic) di questo dramma avventuroso [...]. Italia Almirante, sobria sempre e naturale, ha poche scene emergenti, nonostante essa sia l'ossatura della trama [...]\u00bb.&lt;br&gt;\nM.T.F. in \"La rivista cinematografica\" del 25 dicembre 1922: \u00ab Il titolo suggestivo, l'arte eccellentissima dei suoi principali interpreti, nonch\u00e9 la sua sfarzosa messa in scena, come da tempo, infatti, non avemmo pi\u00f9 occasione di constatare, ci ha fatto indubbiamente pensare ad un ritorno ai magnifici film d'un tempo, quando ancora si sapeva dare una vera e propria impronta artistica anche a ci\u00f2 che forse nulla avrebbe avuto a che fare con l'arte, ov'essa venga intesa come mezzo integrante della speculazione cinematografica e specificatamente a quell'aureo periodo in cui il cinematografo s'andava dibattendo puramente per mettere in evidenza le proprie dive e i propri divi. Invano insisterei quindi se volessi adoperare per \"La chiromante\" i medesimi termini critici usati per altri film, del genere e volessi ricercarvi pregi o difetti, in tema di produzione, considerando \"La chiromante\" come un lavoro leggermente in contrasto con le attuali esigenze tecniche, scientifiche ed artistiche. Ma poich\u00e9 ci\u00f2 che nel bello \u00e8 grande non pu\u00f2 sfuggire alla pi\u00f9 minuta attenzione, bench\u00e9 qualche volta sia di secondaria importanza discutere il soggetto, per quanto sapiente e geniale da parte di Mario Almirante, la sua esecuzione, quello che sommamente ci d\u00e0 motivo di giudicare \"La chiromante\" un capolavoro. \u00e8 l'efficacia profonda e assoluta della sua protagonista [...]. Un nuovo trionfo quindi del divismo inteso nel senso pi\u00f9 ampio e cio\u00e8 nella formola dell'arte per l'arte, dai pi\u00f9 ancora oggi combattuta per timore di riveder sopraffatta la propria produzione o di vederla travolta nuovamente attraverso forme rappresentative irraggiungibili e costosissime [...]\u00bb."}
{"id": "2764312", "revid": "287204", "url": "https://it.wikipedia.org/wiki?curid=2764312", "title": "Fana (sufismo)", "text": "Fan\u0101\u02be (, ovvero \"estinzione\") \u00e8 un termine usato nell'ambito del sufismo per indicare uno dei molteplici stati dell'essere.\nContesto.\nIl concetto di \"fan\u0101\u02be\" \u00e8 stato originariamente esposto dal sufi Ab\u016b Sa\u02bf\u012bd Karr\u0101z, a volte attribuito a Ab\u016b l-Q\u0101sim al-Junayd. La dottrina da cui deriva il \"fan\u0101\u02be\" \u00e8 stata sviluppata sin dall'esecuzione di Man\u1e63\u016br al-\u1e24all\u0101j nel 922.. I termini \"fan\u0101\u02be\" e \"baq\u0101\u02be\" sono derivati dal versetto coranico:\nDefinizione.\n\"Fan\u0101\u02be\" \u00e8 un termine usato nel Sufismo comunemente tradotto con \"estinzione\", riferito a una fase del percorso mistico gnostico. Dal momento che definisce un'esperienza, non c'\u00e8 una definizione univoca ed esaustiva di \"fan\u0101\u02be\".\nTalvolta vengono presentate per \"fan\u0101\u02be\" due definizioni parallele \nRiferimenti al Sufismo.\nDopo la morte del suo fondatore, l'Islam (come le altre religioni) si \u00e8 cristallizzato nelle differenti forma istituzionali essoteriche ed esoteriche: la pratica essoterica \u201creligiosa\u201d o \u201cesteriore\u201d e quella esoterica \u201cspirituale\u201d o \u201cinteriore\u201d. La cristallizzazione essoterica nell'Islam divenne universalmente nota come Shari'a, Legge Divina o Canone, quella esoterica si ebbe nella Tariqa, la Via. La prassi e gli obiettivi della Tariqa divennero noti come \"tasawwuf\", o Sufismo in italiano.\nDifferenze col concetto di nirv\u0101na.\nIl \"fan\u0101\u02be\" talvolta \u00e8 associato con la nozione Hindu o buddhista di Nirvana. Nonostante molte similitudini, \"fan\u0101\u02be\" non indica l'estinzione della vita individuale.\nFan\u0101 non \u00e8 infatti il mero termine della vita dell'individuo, ma lo sviluppo di una pi\u00f9 ampia e perfetta identit\u00e0, grazie al completo cambio degli attributi ottenuto con l'influenza di Dio. \"Fan\u0101\u02be\" non indica l'esperienza dell'essere liberati da un doloroso circolo di esistenze, anche perch\u00e9 l'Islam nega l'idea di karma e accetta la realt\u00e0 dell'anima individuale. \"Fan\u0101\u02be\" \u00e8 innanzitutto un concetto etico: l'uomo si annienta e prende gli attributi di Dio \u2013 \u00e8 il significato del \u1e25ad\u012bth \u201cqualifica te stesso con le qualit\u00e0 di Dio\u201d, ovvero in altre parole cambia attraverso un costante sforzo mentale (\"jih\u0101d\") le tue qualit\u00e0 di base con le meritevoli qualit\u00e0 con cui Dio ha descritto Se Stesso nella rivelazione coranica.\n\"Fan\u0101\u02be\" svelato.\nSpiegazione.\nIl \"fan\u0101\u02be\" pu\u00f2 essere descritto meglio come la fase in cui il Sufi si eleva in una mistica unione col divino, si rompe la comune distinzione grammaticale fra s\u00e9 e gli altri, umano e divino, riflessivo e antiriflessivo (Sells 82). Quando qualcuno agisce nel \"fan\u0101\u02be\", questi diventa la dimora degli attributi di Dio e fare ci\u00f2 causa una grande perdita di attributi umani. Questo passaggio in cui si dissolvono, estinguono i legami dell'ego e ci si unisce e si permane nell'Essenza Divina \u00e8 chiamato \"fan\u0101\u02be\". \"Fan\u0101\u02be\" (\"estinzione\") e \"baq\u0101\u02be\" (\"sussistenza\") sono due nozioni collegate in cui \"fan\u0101\u02be\" precede logicamente \"baq\u0101\u02be\". Dei due termini, il concetto maggiormente espresso nella letteratura Sufi \u00e8 \"fan\u0101\u02be\".\nProcedimento.\nNella realizzazione del \"taw\u1e25\u012bd\" (affermazione dell'Unicit\u00e0 di Dio), il mistico deve oltrepassare ogni parvenza di autocoscienza individuale in modo da essere assorbito dalla non-esistenza e da sussistere in Dio soltanto e nella verit\u00e0. Questa non-esistenza coincide con lo stato che l'umanit\u00e0 possedeva al principio dell'esistenza, alla presenza di Dio nell'unione primordiale precedente alla creazione. Il seguente estratto di Gialal al-Din Rumi fornisce una buona analogia per questo concetto \u201cLascia che il servo sia, rispetto a Dio, come una marionetta\u2026 lascia che ritorni, alla fine della sua vita, sino al punto di partenza\u201d\nL'esempio di Junayd.\nJunayd Baghdadi talvolta \u00e8 relazionato al \"fan\u0101\u02be\" a causa della sua esecuzione. Perci\u00f2 studiare Junayd serve a comprendere meglio il concetto di \"fan\u0101\u02be\". Qui, il \"fan\u0101\u02be\" fu spiegato come l'oblio della consapevolezza di s\u00e9, la perdita del \"te\" perch\u00e9 ogni esistenza \u00e8 Dio. Si riporta che Junayd abbia detto \"Egli (Dio) annienta le mie costruzioni cos\u00ec come ha costruito me originariamente nella condizione del mio annientamento\" (Sells 260). \u00c8 in questo perdere l'unicit\u00e0 dell'individualit\u00e0 che la vera forma di \"fan\u0101\u02be\" \u00e8 svelata.\nLe tre fasi di \"fan\u0101\u02be\" e \"baq\u0101\u02be\" secondo Junayd\n1) Oblio degli attributi del s\u00e9, in particolare quelli riguardanti opposti desideri\n2) Oblio del piacere dell'obbedienza, tu sei esclusivamente Suo\n3) Oblio dell'autocoscienza, l'essere fisico continua ma una persona non ha pi\u00f9 un'individualit\u00e0 ciclica, imperfetta e dolorosa.\nLa transazione dall'esistenza alla non-esistenza o esistenza primordiale non corrisponde a un totale annientamento, dal momento che il Sufi non si riduce a un puro nulla. \u00c8 piuttosto una purificazione dell'essenza del Sufi, portata agli stati supremi dell'essere e infine assorbita in Dio. \nIl punto cruciale del passaggio \u00e8 raggiunto quando il Sufi si libera del suo stesso essere, come un serpente quando muta la pelle, e oblitera la sua stessa coscienza di s\u00e9. Mutando l'ordinaria percezione di s\u00e9 - quel \"s\u00e9\" identificabile da un nome di persona - il mistico raggiunge il vero \"s\u00e9\", quello che \u00e8 \"uno con Dio\" in maniera profonda e definitiva.\nIl \"baq\u0101\u02be\" generalmente \u00e8 considerata maggiormente perfetto rispetto al \"fan\u0101\u02be\". \"Baq\u0101\u02be\" \u00e8 il \"ritorno\" al mondo come questo \u00e8, non un semplice ritorno a uno stato di pre-fan\u0101, dal momento che la sua esperienza ha fornito al mistico una nuova vista per percepire la sua inadeguatezza e sforzarsi a perfezionarsi. Quando un mistico di ferma al \"fan\u0101\u02be\" senza nemmeno il desiderio di tornare al mondo, la sua funzione \u00e8 quella del profeta costantemente e contemporaneamente con Dio e col mondo, per trasmutare il corso della storia implementando la divina Verit\u00e0 religioso-morale. Solo quando il mistico perde l'identit\u00e0 con se stesso, sperimenta l'identit\u00e0 con Dio.\nUlteriori informazioni.\nSignifica \"annientarsi pur rimanendo fisicamente vivo\". Coloro che sono entrati in questo stato affermano di non conoscere esistenza al di fuori di Allah e di essere in completa unit\u00e0 con Lui. \nIl \"fan\u0101\u02be\" \u00e8 un concetto simile a quello di nirvana nel Buddhismo, nel buddismo zen in particolare viene chiamato \u00abspirito-e-corpo-in-caduta\u00bb (\"shin jin datsu raku\") ossia unit\u00e0 composta \u00abspirito-corpo\u00bb. Nell'induismo viene definito come mok\u1e63a e mira all'annientamento del s\u00e9. Il \"fan\u0101\u02be\" pu\u00f2 essere ottenuto con una meditazione costante e con la contemplazione degli attributi di Dio e la denuncia degli attributi umani.\n\u00c8 una sorta di morte mentale, ovvero reale. Chi percorre la Via ne fa liberamente esperienza; \u00e8 il passaggio finale che porta alla sommit\u00e0 degli Stati. Libera da ogni contingenza tranne quelle relative alla ricerca spirituale; l'obiettivo finale \u00e8 la Verit\u00e0. Vi sono tre gradi distinti: \"fan\u0101\u02be\" dell'azione, degli attributi e dell'essenza.\nIl \"fan\u0101\u02be\" nelle sue tre manifestazioni non agisce solo in maniera sottrattiva; \u00e8 l'annientamento di ogni contingenza, sia questa in forma di azione, attributo o essenza; pi\u00f9 precisamente, \u00e8 l'annientamento di qualsiasi cosa che non sia Dio, e Dio \u00e8 il supremo obiettivo di tutto il bene e la bellezza.\nIl \"fan\u0101\u02be\" \u00e8 concepito come uno stato interiore del Sufi che richiede uno sforzo di concentrazione prolungato e sostenuto per spezzare i propri legami e soddisfare le proprie domande e richiamare la verit\u00e0, tramite azioni, virt\u00f9 morali e tramite l'intero essere. Questo implica un perfetto controllo interiore: nelle parole, azioni e pensieri. \nA questo prezzo si ottiene uno stato spirituale interiore tale da diventare un puro e chiaro specchio in cui le luci della Verit\u00e0 si riflettono in tutto il loro splendore.\nTre sono le strade nel viaggio verso Dio.\nTutti devono percorrere una di queste strade e alla fine arrivano alla stessa meta. Come detto nel Corano, \"Dio vi ha sparsi sulla Terra, e in Dio sarete radunati\"\nGradi.\nLa perfezione \u00e8 raggiunta tramite regolari pratiche di concentrazione, attraverso tre gradi di sviluppo: \nDopo il passaggio attraverso questi tre gradi, si raggiunge il pi\u00f9 alto stato di \"Baq\u0101\u02be bi-ll\u0101h\" (lett. \"baq\u0101\u02be\" in Dio), estinzione nell'eterna coscienza."}
{"id": "2764313", "revid": "110157", "url": "https://it.wikipedia.org/wiki?curid=2764313", "title": "Eparchia di Mandya", "text": "Leparchia di Mandya (in latino: \"Eparchia Mandiensis\") una sede della Chiesa cattolica siro-malabarese in India suffraganea dell'arcieparchia di Tellicherry. Nel 2019 contava 88.300 battezzati. \u00c8 retta dall'eparca Sebastian Adayanthrath.\nTerritorio.\nL'eparchia comprende parte dello stato indiano del Karnataka, e precisamente:\nSede eparchiale \u00e8 la citt\u00e0 di Mandya, mentre nei pressi di Mysore, a Hinkal, si trova la cattedrale del Bambin Ges\u00f9.\nIl territorio \u00e8 suddiviso in 34 parrocchie.\nStoria.\nL'eparchia \u00e8 stata eretta con decreto dell'arcivescovo maggiore Varkey Vithayathil il 18 gennaio 2010, ricavandone il territorio dall'eparchia di Mananthavady.\nIl 26 agosto 2015 il territorio dell'eparchia si \u00e8 ingrandito con l'aggiunta di altri distretti civili dello stato del Karnataka.\nCronotassi degli eparchi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'eparchia nel 2019 contava 88.300 battezzati."}
{"id": "2764316", "revid": "729019", "url": "https://it.wikipedia.org/wiki?curid=2764316", "title": "Cessna C-106 Loadmaster", "text": "Il Cessna C-106 Loadmaster era un bimotore da trasporto militare ad ala alta prodotto dall'azienda statunitense Cessna Aircraft Company negli anni quaranta rimasto allo stadio di prototipo.\nStoria.\nNegli anni quaranta, con l'entrata degli Stati Uniti d'America nella seconda guerra mondiale l'United States Army Air Forces si ritrov\u00f2 nella necessit\u00e0 di dotarsi di velivoli da trasporto per poter dislocare personale militare e materiali strategici nelle zone del conflitto.qwertyhvv\nSviluppo.\nLa Cessna Aircraft propose un progetto, designato dall'azienda P260, dall'impostazione tradizionale per questo tipo di velivolo; bimotore ad ala alta con carrello retrattile e di fusoliera, dotata di portellone laterale, dagli interni capaci di trasportare uomini e materiali. Il modello era realizzato in tecnica mista, con struttura metallica ricoperta da pannelli di compensato.\nL'USAAF decise di valutare il velivolo al quale venne assegnata la designazione militare C-106 Loadmaster. Venne realizzato in due esemplari, simili tra loro, tranne essenzialmente per l'utilizzo di due versioni dei radiali Pratt &amp; Whitney R-1340. La commissione esaminatrice espresse parere favorevole e venne emesso un ordine per la fornitura di 500 esemplari.\nLa carenza di disponibilit\u00e0 di compensato, utilizzato per la realizzazione di altri modelli, comport\u00f2 l'annullamento del precedente ordine, di conseguenza l'azienda decise di cessarne lo sviluppo e di annullarne la produzione in serie."}
{"id": "2764317", "revid": "913245", "url": "https://it.wikipedia.org/wiki?curid=2764317", "title": "Miroslav Vodovnik", "text": ""}
{"id": "2764323", "revid": "2149408", "url": "https://it.wikipedia.org/wiki?curid=2764323", "title": "Boyce", "text": ""}
{"id": "2764324", "revid": "1305772", "url": "https://it.wikipedia.org/wiki?curid=2764324", "title": "Bridge City", "text": ""}
{"id": "2764325", "revid": "110157", "url": "https://it.wikipedia.org/wiki?curid=2764325", "title": "Neuenkirchen (Cuxhaven)", "text": "Neuenkirchen \u00e8 un comune di 1.428 abitanti della Bassa Sassonia, in Germania.\nAppartiene al circondario (\"Landkreis\") di Cuxhaven (targa CUX) ed \u00e8 parte della comunit\u00e0 amministrativa (\"Samtgemeinde\") di Land Hadeln."}
{"id": "2764326", "revid": "86599", "url": "https://it.wikipedia.org/wiki?curid=2764326", "title": "Castor", "text": ""}
{"id": "2764327", "revid": "107445629", "url": "https://it.wikipedia.org/wiki?curid=2764327", "title": "Salvo Bitonti", "text": "Biografia.\nNei primi anni ottanta, si laurea all'Universit\u00e0 di Bologna con una tesi dal titolo: \"Le rappresentazioni classiche a Siracusa dal 1914 al 1939\". Inizia il suo apprendistato, seguendo seminari e stages con Nikita Mikalkov, Dario Fo e corsi RAI di tecniche di ripresa ed edizioni video all'Universit\u00e0 di Roma.\nAl Teatro greco di Siracusa \u00e8 allievo ed assistente del regista cecoslovacco, Otomar Krej\u010da ne \"Le Supplici di Eschilo\" (1982) per l'Istituto nazionale del dramma antico. Dopo varie esperienze registiche in Sicilia, nel 1985 firma Andromaca di Racine nella traduzione di Mario Luzi, all'Ara di Jerone II di Siracusa (con Anna Teresa Rossini, Osvaldo Ruggeri, Sebastiano Lo Monaco, Cristina Borgogni) e nel 1987 la prima rappresentazione assoluta di \"Hystrio\" di Mario Luzi, alla presenza dell'autore, al Teatro dell'Ara di Jerone II, (con, tra gli altri, Paola Borboni, Sebastiano Lo Monaco, Andrea Bosic, Franco Castellano). Lo spettacolo \u00e8 stato presentato, in una nuova edizione, al Teatro Quirino di Roma nel 1989, nella stagione ETI e nel 1990 al Teatro Nazionale di Milano nella stagione de Il Piccolo Teatro-Teatro d'Europa di Milano.\nFra altri suoi spettacoli si ricordano: \"Ifigenia in Tauride\" di Goethe al teatro del Palazzo delle Esposizioni di Roma, con Elena Croce, Marco Maltauro e Edoardo Siravo; George Dandin di Moliere, (Teatro delle Muse, Roma) e Giovanna D'Arco, prima rappresentazione assoluta del poemetto di Maria Luisa Spaziani per il Festival di Todi, ed. 1992, con Rosa Di Lucia. Dirige poi Raf Vallone in due spettacoli \"Ornifle\" di J. Anouilh (1991) e in \"Colloqui d'amore\", viaggio nella poesia amorosa, di autori vari (1992).\nSempre nel 1992, il Centro studi sul teatro medievale e rinascimentale diretto da Federico Doglio gli commissiona una messinscena di una sacra rappresentazione fiorentina del XVI secolo, Storia di Sant'Onofrio, di C. Castellani, realizzata al chiostro di Sant'Onofrio al Gianicolo, Roma e alla Certosa di Padula; dello spettacolo viene realizzata anche una versione filmata.\nInizia in questi anni la sua collaborazione con il critico e drammaturgo Ugo Ronfani, di cui porta in scena alcuni testi: L'Automa di Salisburgo (Teatro dei Satiri, Roma), Una valigia di sabbia (Festival del teatro d'attore, Siracusa) e L'Acqua, i sogni dall'opera del filosofo Gaston Bachelard con Giancarlo Dettori e Franca Nuti, nella stagione '93/'94, al Teatro Studio del Piccolo di Milano e poi in numerosi festival italiani. \nCollabora con diversi registi e personalit\u00e0 dello spettacolo: Franca Valeri (L'appartamento da Billy Wilder), Mario Ferrero (La porta sbagliata di Natalia Ginzburg); Mario Schifano firma la scena di un suo spettacolo al Festival di Fiuggi (La probabile identit\u00e0 di Winston e Clementine, di Ernesto D'Orsi (1993). Nel 1995 porta sulle scene \"Sesso, bugie e videotapes\", con, tra gli altri, Antonella Interlenghi, tratto dal film omonimo, di Steven Sodenberg, delineando, in questa operazione, possibili correlazioni sceniche fra cinema e teatro. \nNel 1996 al Festival di Fiuggi ottiene il premio Europa alle Fonti, per la miglior regia di Silone o la speranza di Vico Faggi, con Edoardo Siravo, Cristina Borgogni e Riccardo Polizzi Carbonelli. Altri suoi spettacoli: \"L'Isola della dottoressa Moreau\" di Ugo Ronfani con Paola Gassman e Ugo Pagliai (1996)(Todi Festival), \"Io, Semmelweiss\", che egli stesso trae da Celine e Orlando, con Cristina Borgogni, dal romanzo di Virginia Woolf, con un suo particolare adattamento in versi.\nNel 1997 al Magna Grecia Festival di Taranto ottiene un notevole apprezzamento di pubblico e critica con \"La morte della Pizia\" da Durenmatt (adattamento di Ugo Ronfani) interpretato da Anita Laurenzi e Maurizio Gueli. Si \u00e8 occupato poi di Strindberg di cui ha messo in scena \"Il Padre\" (1999-2000) con Luigi Pistillo e Mita Medici e successivamente \"Signorina Julie\" (2003) con Mita Medici. Nel 1999, ad Anagni e poi nel 2000 ad Elx (Spagna), Festival del Teatro Medievale, ha rappresentato con il titolo \"Storie di Pellegrini\", delle sacre rappresentazioni di autori anonimi del XVI secolo.\nNel 2002 \u00e8 regista collaboratore per \"Medea\" di Emilio Isgr\u00f2 al Teatro Vittorio Emanuele di Messina. Ha tenuto lezioni e conferenze nelle Facolt\u00e0 di belle arti di Atene, Valencia e Budapest. \u00c8 stato membro della giuria internazionale del CIFET, Festival del Teatro Sperimentale de Il Cairo nel 2003.\nNel 2004 ha presentato a Parigi, al Teatro Studio Champs-Elys\u00e9es, per il festival Les Italiens, diretto da Maurizio Scaparro, George Sand Don Juan, di e con Enrico Groppali e Francesca Benedetti. Nello stesso anno \u00e8 regista collaboratore di Roberto Gucciardini al Teatro Greco di Siracusa per Edipo Re; realizza poi per Il Museo dell'INDA a Palazzo Greco a Siracusa, lo spettacolo \"Sette personaggi in cerca di Edipo\" da Durenmatt. \nNel 2005 collabora, sempre al Teatro Greco di Siracusa, con Irene Papas, allo spettacolo \"Antigone\". Ha partecipato al Primo Festival Internazionale dei docenti di Teatro (IN.FO.MA.T, 2005) ad Atene. Chiamato a insegnare recitazione a Cinecitt\u00e0 Campus di Roma, diretta da Maurizio Costanzo, realizza con gli allievi, nel 2006, un saggio-spettacolo sui tragici greci dal titolo \"La caduta degli eroi\". Sempre nel 2006, ha curato a Torino (Rotonda dell'Accademia Albertina) la mostra Mythos, mito greco e creativit\u00e0 contemporanea, con sezioni quali video, sceneggiature, story board, installazioni, performance, poi presentata anche a Budapest e Atene. Nel 2006 e 2008 ha realizzato due mediometraggi, ispirati a poemetti di Ghiannis Ritsos: \"Fedra\", con Mita Medici, Antonio Mancino e Ivo Micioni, girato nell'isola di Stromboli ed \"Elena\" con Franco Nero e Mita Medici, girato a Torino, presentati in numerosi festival europei e americani, tra cui: Sicilian Film Fest, Miami; Famafest, Vila Nova di Famalicao; Settimana del Cinema Italiano di Malta; NICE Film Fest, New York e San Francisco; Festival international du court m\u00e9trage de Clermont-Ferrand; Syr Film Festival, Syracuse; Naoussa Film Fest; Los Angeles-Italia Film Fest, Hollywood.\nLa sua attivit\u00e0 saggistica sul teatro e la regia comprende numerosi articoli, note e saggi pubblicati in riviste specializzate e programmi di sala e il volume, \"Dioniso &amp; Pirandello\", (Roma, 1999). Fra i suoi testi pubblicati, \"Io, Semmelweiss\" da Celine, in Hystrio II, (Milano, 1997) e \"Orlando\", monologo poetico in cinque episodi e un epilogo (Siracusa 1997). \nCollabora a \"Parol-quaderni d'arte\", rivista dell'Universit\u00e0 di Bologna. \nDal 1996, ha insegnato nelle accademie di belle arti di Milano, Frosinone, Sassari, Reggio Calabria e Torino.\nDal 2001 \u00e8 titolare della cattedra di regia all'Accademia albertina delle belle arti di Torino. \nNel 2008 \u00e8 stato nominato direttore artistico del Sicilian Film Festival di Miami (USA).\nTeatro.\nPrincipali regie teatrali con interpreti pi\u00f9 rilevanti:"}
{"id": "2764329", "revid": "110157", "url": "https://it.wikipedia.org/wiki?curid=2764329", "title": "Nordleda", "text": "Nordleda \u00e8 un comune di 1.111 abitanti della Bassa Sassonia, in Germania.\nAppartiene al circondario (\"Landkreis\") di Cuxhaven (targa CUX) ed \u00e8 parte della comunit\u00e0 amministrativa (\"Samtgemeinde\") di Land Hadeln."}
{"id": "2764331", "revid": "1543377", "url": "https://it.wikipedia.org/wiki?curid=2764331", "title": "Kinross", "text": "Kinross (gaelico scozzese: \"Ceann Rois\") \u00e8 una cittadina nell'area consiliare Perth and Kinross, in Scozia. In passato \u00e8 stata la capitale della contea del Kinross-shire. \nKinross \u00e8 una cittadina piuttosto piccola, tuttavia presenta degli edifici di interesse artistico e storico. Uno di questi \u00e8 la chiesa parrocchiale con annesso cimitero, entrambi situati in un piccolo vicolo con vista sul Loch Leven (\"lago Leven\").\nLa cittadina era originariamente collegata alle contee di Perthshire, Fife e Clackmannanshire attraverso una ferrovia, tuttavia i collegamenti sono andati via via persi lasciando Kinross relativamente isolata. Recentemente, grazie alla costruzione dell'autostrada M90, Kinross si \u00e8 espansa.\nUna delle principali attrazioni turistiche \u00e8 costituita dal lago Leven, e dalle gite turistiche organizzate su battelli fino al Castello di Loch Leven. Una diversa attrazione \u00e8 costituita dall'annuale festival musicale \"T in the Park\", che si tiene nell'ex-campo di aviazione di Balado.\nPer quanto riguarda le istituzioni per l'istruzione, considerato il piccolo numero di abitanti di Kinross (circa 4.000-5.000), vi \u00e8 una sola scuola superiore, la \"Kinross High School\", sebbene siano presenti anche scuole private quali la \"Dollar Academy\".\nGrazie alla sua posizione, Kinross \u00e8 in grado di offrire agli appassionati diverse possibilit\u00e0 di sport ed attivit\u00e0 all'aria aperta, in special modo per quanto riguarda escursioni e ciclismo, per la presenza di una recente pista di 12.5km, il \"Loch Leven Trail\", che fiancheggia le rive del lago Leven. Per promuovere le attivit\u00e0 sportive, \u00e8 stato costruito anche un centro sportivo chiamato \"Loch Leven Leisure\".\nLa cittadina di Kinross ha una propria squadra amatoriale di calcio, ovvero il Kinross AFC, che compete nella \"Kingdom Caledonian Football League\"."}
{"id": "2764334", "revid": "1100311", "url": "https://it.wikipedia.org/wiki?curid=2764334", "title": "Harrison Afful", "text": "Caratteristiche tecniche.\nTerzino destro caratterizzato da apprezzabile versatilit\u00e0 e senso della posizione, oltre che da ottime doti fisico-atletiche. In fase difensiva \u00e8 diligente ma non disdegna anche attaccare con galoppate sulla fascia.\nCarriera.\nDopo aver mosso i primi passi in patria, dal 2009 al 2015 ha vestito la maglia dell'Esp\u00e9rance in Tunisia con cui si \u00e8 fatto conoscere a livello internazionale. Nell'estate del 2015 \u00e8 passato a titolo gratuito agli statunitensi del Columbus Crew, dove nel dicembre 2020 riuscir\u00e0 a vincere il titolo di MLS.\nIl 17 dicembre 2021, dopo 7 stagioni si svincola dai Columbus Crew, per passare al neo ammesso club di MLS, lo Charlotte FC.\nStatistiche.\n\"Statistiche aggiornate al 19 dicembre 2021.\""}
{"id": "2764335", "revid": "93556", "url": "https://it.wikipedia.org/wiki?curid=2764335", "title": "Osterbruch", "text": "Osterbruch \u00e8 un comune di 555 abitanti della Bassa Sassonia, in Germania.\nAppartiene al circondario (\"Landkreis\") di Cuxhaven (targa CUX) ed \u00e8 parte della comunit\u00e0 amministrativa (\"Samtgemeinde\") di Land Hadeln."}
{"id": "2764337", "revid": "1305772", "url": "https://it.wikipedia.org/wiki?curid=2764337", "title": "Charenton", "text": ""}
{"id": "2764338", "revid": "913245", "url": "https://it.wikipedia.org/wiki?curid=2764338", "title": "Hamza Ali\u0107", "text": ""}
{"id": "2764340", "revid": "88740", "url": "https://it.wikipedia.org/wiki?curid=2764340", "title": "Bramstedt (Hagen im Bremischen)", "text": "Bramstedt \u00e8 una frazione del comune tedesco di Hagen im Bremischen.\nStoria.\nIl comune di Bramstedt fu soppresso e aggregato al comune di Hagen im Bremischen il 1\u00ba gennaio 2014."}
{"id": "2764341", "revid": "113812292", "url": "https://it.wikipedia.org/wiki?curid=2764341", "title": "Driftsethe", "text": "Driftsethe \u00e8 una frazione del comune tedesco di Hagen im Bremischen.\nStoria.\nIl comune di Driftsethe fu soppresso e aggregato al comune di Hagen im Bremischen il 1\u00ba gennaio 2014."}
{"id": "2764343", "revid": "767487", "url": "https://it.wikipedia.org/wiki?curid=2764343", "title": "Il controllore dei vagoni letto", "text": "Il controllore dei vagoni letto \u00e8 un film del 1922 diretto da Mario Almirante.\nTrama.\nUn povero marito, a causa dell'estrema gelosia della moglie, per ottenere qualche giorno di libert\u00e0 durante la settimana si fa credere impiegato delle ferrovie e quindi obbligato ad assentarsi il giorno e la notte, come controllore dei \"wagon-lits\". Ne segue una serie di allegri equivoci, situazioni imbarazzanti e imprevisti, che si concludono con il ritorno a casa del marito \"transfuga\".\nProduzione.\nTratto dalla commedia \"Le contr\u00f4leur des wagons-lits\" del 1898 dello scrittore francese Alexandre Bisson, il film ottenne il \"visto censura\" n. 17550 il 30 novembre 1922.\nUna versione restaurata di 80 minuti \u00e8 stata presentata dalla Cineteca di Bologna al festival cinematografico \"Il cinema ritrovato\" del 1991.\nCritica.\nUn recensore dell'epoca scrive: \u00ab Questa pochade del Bisson, che noi conoscevamo attraverso l'indiavolata interpretazione della compagnia Galli-Ciarli-Bracci-Guasti, nella riduzione e direzione artistica di Mario Almirante, si \u00e8 trasformata in commedia brillante e signorile. Al posto del sapore pepato e boccaccesco che stuzzicava le pupille del debosciato, noi gustiamo una\nvera allegrezza, un'ilarit\u00e0 fresca e serena nel seguire la serie della avventura [...]\u00bb.\nEdgardo Rebizzi in \"L'Ambrosiano\" del 28 dicembre 1922 critica la sceneggiatura: \u00ab Se ce ne fosse bisogno, \"Il controllore dei vagoni letto\" viene ancora una volta a dimostrare il pericolo, per il cinematografo, di valersi di riduzioni dal teatro o dal romanzo. Anche la vecchia pochade di Bisson esce dalla riduzione, per quanto sia essa abile, scolorita e snaturata.\n\u00c8 inutile: la letteratura \u00e8 una cosa, il cinematografo un'altra. Sono forse pi\u00f9 i punti di antitesi tra i due generi, che quelli di affinit\u00e0. Malgrado questo, il film \u00e8 divertente, molto grazioso, assai bene interpretato da Oreste Bilancia e diretto con mano abile e sicura, Il taglio delle scene \u00e8 moderno e sobrio, la tecnica fotografica \u00e8 sempre lodevole. Insomma, si \u00e8 fatto tutto quello che si \u00e8 potuto, con un risultato, se non adeguato allo sforzo, certo assai soddisfacente \u00bb."}
{"id": "2764344", "revid": "1305772", "url": "https://it.wikipedia.org/wiki?curid=2764344", "title": "Chatham", "text": "Chatham \u00e8 una localit\u00e0 della contea inglese del Kent\nDa essa derivano i seguenti toponimi:"}
{"id": "2764346", "revid": "287204", "url": "https://it.wikipedia.org/wiki?curid=2764346", "title": "Hagen im Bremischen", "text": "Hagen im Bremischen \u00e8 un comune della Bassa Sassonia, in Germania. Appartiene al circondario di Cuxhaven.\nStoria.\nIl 1\u00ba gennaio 2014 vennero aggregati a Hagen im Bremischen i comuni della disciolta Samtgemeinde Hagen (Bramstedt, Driftsethe, Sandstedt, Uthlede e Wulsb\u00fcttel)."}
{"id": "2764350", "revid": "88740", "url": "https://it.wikipedia.org/wiki?curid=2764350", "title": "Sandstedt", "text": "Sandstedt \u00e8 una frazione del comune tedesco di Hagen im Bremischen.\nStoria.\nIl comune di Sandstedt fu soppresso e aggregato al comune di Hagen im Bremischen il 1\u00ba gennaio 2014."}
{"id": "2764364", "revid": "88740", "url": "https://it.wikipedia.org/wiki?curid=2764364", "title": "Uthlede", "text": "Uthlede \u00e8 una frazione del comune tedesco di Hagen im Bremischen.\nStoria.\nIl comune di Uthlede fu soppresso e aggregato al comune di Hagen im Bremischen il 1\u00ba gennaio 2014."}
{"id": "2764365", "revid": "287204", "url": "https://it.wikipedia.org/wiki?curid=2764365", "title": "Australian Open 1994", "text": "L'Australian Open 1994 \u00e8 stata la 82\u00aa edizione dell'Australian Open e prima prova stagionale dello Slam per il 1994. Si \u00e8 disputato dal 17 al 30 gennaio 1994 sui campi in cemento del Melbourne Park di Melbourne in Australia. Il singolare maschile \u00e8 stato vinto dallo statunitense Pete Sampras, che si \u00e8 imposto sul connazionale Todd Martin in 3 set. Il singolare femminile \u00e8 stato vinto dalla tedesca Steffi Graf, che ha battuto in 2 set la spagnola Arantxa S\u00e1nchez Vicario. Nel doppio maschile si \u00e8 imposta la coppia formata da Jacco Eltingh e Paul Haarhuis, mentre nel doppio femminile hanno trionfato Gigi Fern\u00e1ndez e Nata\u0161a Zvereva. Nel doppio misto la vittoria \u00e8 andata alla coppia formata da Larisa Neiland e Andrej Ol'chovskij.\nRisultati.\nSingolare maschile.\n Pete Sampras ha battuto in finale Todd Martin 7\u20136(4), 6\u20134, 6\u20134\nSingolare femminile.\n Steffi Graf ha battuto in finale Arantxa S\u00e1nchez Vicario 6\u20130, 6\u20132\nDoppio maschile.\n Jacco Eltingh / Paul Haarhuis hanno battuto in finale Byron Black / Jonathan Stark 6\u20137, 6\u20133, 6\u20134, 6\u20133\nDoppio femminile.\n Gigi Fern\u00e1ndez / Nata\u0161a Zvereva hanno battuto in finale Patty Fendick / Meredith McGrath 6\u2013e, 4\u20136, 6\u20134\nDoppio misto.\n Larisa Neiland / Andrej Ol'chovskij hanno battuto in finale Helena Sukov\u00e1 / Todd Woodbridge 7\u20135, 6\u20137, 6\u20132\nJunior.\nSingolare ragazzi.\n Ben Ellwood ha battuto in finale Andrew Ilie 5\u20137, 6\u20133, 6\u20133\nSingolare ragazze.\n Trudi Musgrave ha battuto in finale Barbara Schett 4\u20136, 6\u20134, 6\u20132\nDoppio ragazzi.\n Ben Ellwood / Mark Philippoussis hanno battuto in finale Jamie Delgado / Roman Kukal 4\u20136, 6\u20132, 6\u20131\nDoppio ragazze.\n Corina Morariu / Ludmila Varmu\u017eov\u00e1 hanno battuto in finale Yvette Basting / Alexandra Schneider 7\u20135, 2\u20136, 7\u20135"}
{"id": "2764368", "revid": "93556", "url": "https://it.wikipedia.org/wiki?curid=2764368", "title": "Wulsb\u00fcttel", "text": "Wulsb\u00fcttel \u00e8 una frazione del comune tedesco di Hagen im Bremischen.\nStoria.\nIl comune di Wulsb\u00fcttel fu soppresso e aggregato al comune di Hagen im Bremischen il 1\u00ba gennaio 2014."}
{"id": "2764374", "revid": "228587", "url": "https://it.wikipedia.org/wiki?curid=2764374", "title": "Sci alpino ai XXI Giochi olimpici invernali - Slalom gigante maschile", "text": "Tra le competizioni dello sci alpino ai XXI Giochi olimpici invernali di lo slalom gigante maschile si disput\u00f2 marted\u00ec 23 febbraio sulla pista Dave Murray di Whistler; lo svizzero Carlo Janka vinse la medaglia d'oro e i norvegesi Kjetil Jansrud e Aksel Lund Svindal si aggiudicarono rispettivamente quella d'argento e quella di bronzo.\nLa gara era originariamente in programma domenica 21 febbraio; fu rinviata a causa dello spostamento in tale data della gara maschile di supercombinata, che costrinse gli organizzatori a riprogrammare gli eventi successivi.\nDetentore uscente del titolo era l'austriaco Benjamin Raich, che aveva vinto la gara dei XX Giochi olimpici invernali di disputata sul tracciato di Sestriere precedendo il francese Jo\u00ebl Chenal (medaglia d'argento) e l'austriaco Hermann Maier (medaglia di bronzo); il campione mondiale in carica era lo stesso Janka, vincitore a Val-d'Is\u00e8re 2009 davanti a Raich e allo statunitense Ted Ligety.\nRisultati.\nLegenda:\nDNF = prova non completata\nDSQ = squalificato\nDNS = non partito\nPos. = posizione\nPett. = pettorale\n1\u00aa manche:\nOre: 9.30 (UTC-8)\nPista: Dave Murray\nPartenza: 1\u00a0210\u00a0m\u00a0s.l.m.\nArrivo: 805\u00a0m\u00a0s.l.m.\nLunghezza: 1\u00a0512\u00a0m\nDislivello: 205\u00a0m\nPorte: 52\nTracciatore: David Chastan (Francia)\n2\u00aa manche:\nOre: 13.00 (UTC-8)\nPista: Dave Murray\nPartenza: 1\u00a0210\u00a0m\u00a0s.l.m.\nArrivo: 805\u00a0m\u00a0s.l.m.\nLunghezza: 1\u00a0512\u00a0m\nDislivello: 205\u00a0m\nPorte: 55\nTracciatore: Matteo Guadagnini (Italia)"}
{"id": "2764375", "revid": "93556", "url": "https://it.wikipedia.org/wiki?curid=2764375", "title": "Hechthausen", "text": "Hechthausen \u00e8 un comune di 3.513 abitanti della Bassa Sassonia, in Germania.\nAppartiene al circondario (\"Landkreis\") di Cuxhaven (targa CUX) ed \u00e8 parte della comunit\u00e0 amministrativa (\"Samtgemeinde\") di Hemmoor."}
{"id": "2764377", "revid": "1305772", "url": "https://it.wikipedia.org/wiki?curid=2764377", "title": "Church Point", "text": ""}
{"id": "2764379", "revid": "439868", "url": "https://it.wikipedia.org/wiki?curid=2764379", "title": "Osten", "text": "Osten \u00e8 un comune di 1.941 abitanti della Bassa Sassonia, in Germania.\nAppartiene al circondario (\"Landkreis\") di Cuxhaven (targa CUX) ed \u00e8 parte della comunit\u00e0 amministrativa (\"Samtgemeinde\") di Hemmoor."}
{"id": "2764382", "revid": "228587", "url": "https://it.wikipedia.org/wiki?curid=2764382", "title": "Sci alpino ai XXI Giochi olimpici invernali - Slalom speciale maschile", "text": "Tra le competizioni dello sci alpino ai XXI Giochi olimpici invernali di lo slalom speciale maschile si disput\u00f2 sabato 27 febbraio sulla pista Dave Murray di Whistler; l'italiano Giuliano Razzoli vinse la medaglia d'oro, il croato Ivica Kosteli\u0107 si aggiudic\u00f2 quella d'argento e lo svedese Andr\u00e9 Myhrer quella di bronzo. A causa delle avverse condizioni meteorologiche il cancelletto di partenza fu posizionato 20 metri pi\u00f9 in basso di quanto originariamente previsto, coincidendo in questo modo con quello della gara femminile.\nCon Razzoli il titolo olimpico di slalom speciale torn\u00f2 in terra italiana 22 anni dopo Alberto Tomba, che lo conquist\u00f2 a ; sempre Tomba aveva conquistato l'ultima medaglia olimpica maschile per lo sci alpino azzurro, l'argento nello slalom speciale a , e per la nazionale italiana maschile si tratt\u00f2 del terzo oro olimpico nella specialit\u00e0: prima di Razzoli e Tomba, Piero Gros aveva vinto ai XII Giochi olimpici invernali di .\nDetentore uscente del titolo era l'austriaco Benjamin Raich, che aveva vinto la gara dei XX Giochi olimpici invernali di disputata sul tracciato di Sestriere precedendo i connazionali Reinfried Herbst (medaglia d'argento) e Rainer Sch\u00f6nfelder (medaglia di bronzo); il campione mondiale in carica era l'austriaco Manfred Pranger, vincitore a Val-d'Is\u00e8re 2009 davanti al francese Julien Lizeroux e al canadese Michael Janyk.\nRisultati.\nLegenda:\nDNF = prova non completata\nDSQ = squalificato\nDNS = non partito\nPos. = posizione\nPett. = pettorale\n1\u00aa manche:\nOre: 10.00 (UTC-8)\nPista: Dave Murray\nPartenza: 985\u00a0m\u00a0s.l.m.\nArrivo: 805\u00a0m\u00a0s.l.m.\nDislivello: 180\u00a0m\nPorte: 66\nTracciatore: Du\u0161an Gra\u0161i\u010d (Canada)\n2\u00aa manche:\nOre: 13.45 (UTC-8)\nPista: Dave Murray\nPartenza: 985\u00a0m\u00a0s.l.m.\nArrivo: 805\u00a0m\u00a0s.l.m.\nDislivello: 180\u00a0m\nPorte: 63\nTracciatore: Christian H\u00f6flehner (Austria)"}
{"id": "2764383", "revid": "287204", "url": "https://it.wikipedia.org/wiki?curid=2764383", "title": "Ondrej Polivka", "text": ""}
{"id": "2764385", "revid": "88740", "url": "https://it.wikipedia.org/wiki?curid=2764385", "title": "Cappel (Wurster Nordseek\u00fcste)", "text": "Cappel \u00e8 una frazione del comune tedesco di Wurster Nordseek\u00fcste, nella Bassa Sassonia.\nStoria.\nIl 1\u00ba gennaio 2015 il comune di Cappel venne fuso con gli altri sei comuni associati nella Samtgemeinde Land Wursten (Dorum, Midlum, Misselwarden, Mulsum, Padingb\u00fcttel e Wremen) e con il comune di Nordholz, formando il nuovo comune di Wurster Nordseek\u00fcste.\nMonumenti e luoghi d'interesse.\nLa chiesa dei Santi Pietro e Paolo conserva un pregevole organo monumentale, opera di Arp Schnitger."}
{"id": "2764391", "revid": "6923", "url": "https://it.wikipedia.org/wiki?curid=2764391", "title": "Gilco", "text": "Il nome Gilco identifica un marchio fondato da Gilberto Colombo nel 1947.\nCon questo marchio (acronimo del suo nome), e con il marchio correlato Gilco Design, Colombo firmava tutti i suoi progetti, sia quelli promossi in proprio dalla Gilco Autotelai, sia quelli messi a punto per terzi.\nIl marchio \u00e8 tuttora attivo.\nGli interventi di restauro sui telai originali Gilco sono effettuati dalla Trafiltubi, azienda fondata da Gilberto Colombo stesso e tuttora attiva, che custodisce la documentazione relativa a tali progetti nell\"'Archivio storico Gilcodesign\"."}
{"id": "2764394", "revid": "88740", "url": "https://it.wikipedia.org/wiki?curid=2764394", "title": "Dorum", "text": "Dorum \u00e8 una frazione del comune tedesco di Wurster Nordseek\u00fcste, nella Bassa Sassonia.\nStoria.\nIl 1\u00ba gennaio 2015 il comune di Dorum venne fuso con gli altri sei comuni associati nella Samtgemeinde Land Wursten (Cappel, Midlum, Misselwarden, Mulsum, Padingb\u00fcttel e Wremen) e con il comune di Nordholz, formando il nuovo comune di Wurster Nordseek\u00fcste."}
{"id": "2764395", "revid": "123160133", "url": "https://it.wikipedia.org/wiki?curid=2764395", "title": "Pavlo Tymo\u0161\u010denko", "text": ""}
{"id": "2764398", "revid": "547034", "url": "https://it.wikipedia.org/wiki?curid=2764398", "title": "Sci alpino ai XXI Giochi olimpici invernali - Slalom speciale femminile", "text": "Tra le competizioni dello sci alpino ai XXI Giochi olimpici invernali di lo slalom speciale femminile si disput\u00f2 venerd\u00ec 26 febbraio sulla pista Dave Murray di Whistler; la tedesca Maria Riesch vinse la medaglia d'oro, l'austriaca Marlies Schild quella d'argento e la ceca \u0160\u00e1rka Z\u00e1hrobsk\u00e1 quella di bronzo. Per la Riesch si tratt\u00f2 della seconda medaglia d'oro ai Giochi di Vancouver, dopo quella vinta nella supercombinata del 18 febbraio.\nDetentrice uscente del titolo era la svedese Anja P\u00e4rson, che aveva vinto la gara dei XX Giochi olimpici invernali di disputata sul tracciato di Sestriere precedendo le austriache Nicole Hosp (medaglia d'argento) e Marlies Schild (medaglia di bronzo); la campionessa mondiale in carica era la stessa Riesch, vincitrice a Val-d'Is\u00e8re 2009 davanti alla Z\u00e1hrobsk\u00e1 e alla finlandese Tanja Poutiainen.\nRisultati.\nLegenda:\nDNF = prova non completata\nDSQ = squalificata\nDNS = non partita\nPos. = posizione\nPett. = pettorale\n1\u00aa manche:\nOre: 10.00 (UTC-8)\nPista: Dave Murray\nPartenza: 985\u00a0m\u00a0s.l.m.\nArrivo: 805\u00a0m\u00a0s.l.m.\nDislivello: 180\u00a0m\nPorte: 62\nTracciatore: Klemen Bergant (Slovenia)\n2\u00aa manche:\nOre: 13.30 (UTC-8)\nPista: Dave Murray\nPartenza: 985\u00a0m\u00a0s.l.m.\nArrivo: 805\u00a0m\u00a0s.l.m.\nDislivello: 180\u00a0m\nPorte: 64\nTracciatore: G\u00fcnter Obkircher (Austria)"}
{"id": "2764403", "revid": "88740", "url": "https://it.wikipedia.org/wiki?curid=2764403", "title": "Midlum (Wurster Nordseek\u00fcste)", "text": "Midlum \u00e8 una frazione del comune tedesco di Wurster Nordseek\u00fcste, nella Bassa Sassonia.\nStoria.\nIl 1\u00ba gennaio 2015 il comune di Midlum venne fuso con gli altri sei comuni associati nella Samtgemeinde Land Wursten (Cappel, Dorum, Misselwarden, Mulsum, Padingb\u00fcttel e Wremen) e con il comune di Nordholz, formando il nuovo comune di Wurster Nordseek\u00fcste."}
{"id": "2764407", "revid": "547034", "url": "https://it.wikipedia.org/wiki?curid=2764407", "title": "Sci alpino ai XXI Giochi olimpici invernali - Slalom gigante femminile", "text": "Tra le competizioni dello sci alpino ai XXI Giochi olimpici invernali di lo slalom gigante femminile si disput\u00f2 mercoled\u00ec 24 e gioved\u00ec 25 febbraio sulla pista Franz's di Whistler; la tedesca Viktoria Rebensburg vinse la medaglia d'oro, la slovena Tina Maze quella d'argento e l'austriaca Elisabeth G\u00f6rgl quella di bronzo.\nLa gara era originariamente in programma mercoled\u00ec 24 febbraio ma la seconda manche fu rinviata a causa delle avverse condizioni meteorologiche: infatti il 24 fu caratterizzato da temperature elevate e soprattutto dalla nebbia, che si infitt\u00ec prima della partenza della seconda frazione. Le condizioni meteo del 25 risultarono simili a quelle del giorno precedente, ma gli organizzatori ritennero comunque possibile lo svolgimento della prova.\nPer la Maze e per la G\u00f6rgl si tratt\u00f2 della seconda medaglia ai Giochi di Vancouver: avevano gi\u00e0 vinto rispettivamente l'argento e il bronzo nel supergigante del 20 febbraio e nella discesa libera del 17 febbraio. L'oro and\u00f2 a una sciatrice, la Rebensburg, che prima di allora aveva conquistato un solo podio in Coppa del Mondo.\nDetentrice uscente del titolo era la statunitense Julia Mancuso, che aveva vinto la gara dei XX Giochi olimpici invernali di disputata sul tracciato di Sestriere precedendo la finlandese Tanja Poutiainen (medaglia d'argento) e la svedese Anna Ottosson (medaglia di bronzo); la campionessa mondiale in carica era la tedesca Kathrin H\u00f6lzl, vincitrice a Val-d'Is\u00e8re 2009 davanti alla Maze e alla Poutiainen.\nRisultati.\nLegenda:\nDNF = prova non completata\nDSQ = squalificata\nDNS = non partita\nPos. = posizione\nPett. = pettorale\n1\u00aa manche:\nData: mercoled\u00ec 24 febbraio\nOre: 10.00 (UTC-8)\nPista: Franz's\nPartenza: 1\u00a0177\u00a0m\u00a0s.l.m.\nArrivo: 805\u00a0m\u00a0s.l.m.\nLunghezza: 1\u00a0309\u00a0m\nDislivello: 372\u00a0m\nPorte: 49\nTracciatore: Christian Schwaiger (Germania)\n2\u00aa manche:\nData: gioved\u00ec 25 febbraio\nOre: 9.30 (UTC-8)\nPista: Franz's\nPartenza: 1\u00a0177\u00a0m\u00a0s.l.m.\nArrivo: 805\u00a0m\u00a0s.l.m.\nLunghezza: 1\u00a0309\u00a0m\nDislivello: 372\u00a0m\nPorte: 48\nTracciatore: Anders P\u00e4rson (Svezia)"}
{"id": "2764409", "revid": "88740", "url": "https://it.wikipedia.org/wiki?curid=2764409", "title": "Misselwarden", "text": "Misselwarden \u00e8 una frazione del comune tedesco di Wurster Nordseek\u00fcste, nella Bassa Sassonia.\nStoria.\nIl 1\u00ba gennaio 2015 il comune di Misselwarden venne fuso con gli altri sei comuni associati nella Samtgemeinde Land Wursten (Cappel, Dorum, Midlum, Mulsum, Padingb\u00fcttel e Wremen) e con il comune di Nordholz, formando il nuovo comune di Wurster Nordseek\u00fcste."}
{"id": "2764410", "revid": "92723", "url": "https://it.wikipedia.org/wiki?curid=2764410", "title": "Dmytro Kyrpuljans'kyj", "text": "Palmar\u00e8s.\nIn carriera ha conseguito i seguenti risultati:"}
{"id": "2764411", "revid": "438678", "url": "https://it.wikipedia.org/wiki?curid=2764411", "title": "Should I stay or should I go", "text": ""}
{"id": "2764412", "revid": "486946", "url": "https://it.wikipedia.org/wiki?curid=2764412", "title": "Charenton-Saint-Maurice", "text": ""}
{"id": "2764413", "revid": "88740", "url": "https://it.wikipedia.org/wiki?curid=2764413", "title": "Mulsum (Wurster Nordseek\u00fcste)", "text": "Mulsum \u00e8 una frazione del comune tedesco di Wurster Nordseek\u00fcste, nella Bassa Sassonia.\nStoria.\nIl 1\u00ba gennaio 2015 il comune di Mulsum venne fuso con gli altri sei comuni associati nella Samtgemeinde Land Wursten (Cappel, Dorum, Midlum, Misselwarden, Padingb\u00fcttel e Wremen) e con il comune di Nordholz, formando il nuovo comune di Wurster Nordseek\u00fcste."}
{"id": "2764414", "revid": "287204", "url": "https://it.wikipedia.org/wiki?curid=2764414", "title": "Juryj Bjalo\u016d", "text": ""}
{"id": "2764417", "revid": "88740", "url": "https://it.wikipedia.org/wiki?curid=2764417", "title": "Padingb\u00fcttel", "text": "Padingb\u00fcttel \u00e8 una frazione del comune tedesco di Wurster Nordseek\u00fcste, nella Bassa Sassonia.\nStoria.\nIl 1\u00ba gennaio 2015 il comune di Padingb\u00fcttel venne fuso con gli altri sei comuni associati nella Samtgemeinde Land Wursten (Cappel, Dorum, Midlum, Misselwarden, Mulsum e Wremen) e con il comune di Nordholz, formando il nuovo comune di Wurster Nordseek\u00fcste."}
{"id": "2764419", "revid": "114860810", "url": "https://it.wikipedia.org/wiki?curid=2764419", "title": "Danny Torrance", "text": "Daniel Anthony \"Danny\" Torrance \u00e8 un personaggio immaginario protagonista del romanzo horror \"Shining\" dello scrittore statunitense Stephen King e pubblicato nel 1977. Da adulto \u00e8 anche il protagonista di \"Doctor Sleep\", seguito di \"Shining\". Egli \u00e8 dotato del potere della chiaroveggenza.\n\u00c8 interpretato da Danny Lloyd nella trasposizione cinematografica del libro e da Courtland Mead nella miniserie televisiva del 1997.\nIl personaggio.\nDaniel Anthony Torrance \u00e8 figlio di Jack e Wendy Torrance. Dopo la sua nascita, sua madre Wendy si rende immediatamente conto che il figlio \u00e8 speciale: in alcune visioni lo vede ormai ragazzo pur non riuscendo a scorgerne il volto, particolare che la spaventa.\nAll'et\u00e0 di 3 anni Danny ha uno spiacevole incidente. Durante una momentanea assenza del padre affetto da problemi di alcolismo, il bambino entra nel suo ufficio e sparge sul pavimento i fogli di un'opera che stava componendo, versando su di essi il contenuto di una lattina di birra che il padre aveva lasciato aperta sulla scrivania. Quando Jack rientra, viene preso da un attacco d'ira durante il quale afferra violentemente il bambino, procurandogli una frattura al braccio. Questo episodio segner\u00e0 profondamente la psiche dell'intero nucleo familiare, facendo emergere a forza il disagio nel quale vivono a causa dell'alcolismo di Jack.\nI genitori di Danny riflettono della possibilit\u00e0 di \"DIVORZIO\", una parola che il piccolo teme e non comprende appieno che lui con i suoi poteri lo vede come una nube nera prossima a scoppiare in una tempesta. Per il bene del bambino decidono di rimanere assieme e Jack promette di smettere di bere per controllare la sua rabbia. Danny soprattutto non vuole andare da sua nonna (la madre di Wendy) non sopportando il fatto che lei continui a pensare che sarebbe pi\u00f9 brava lei come madre per lui, e che pensa sempre ad un modo come sottrare suo nipote alla figlia.\nDanny talvolta parla con \"Tony\", colui che i suoi genitori chiamano \"amico invisibile\". Tony visita Danny per aiutarlo a capire cose che non comprende, inoltre cerca di guidarlo e metterlo in guardia in merito a cose brutte che potrebbero accadergli. Nel corso del romanzo si capir\u00e0 che Tony \u00e8 una manifestazione dei particolari poteri di Danny e che rappresenta egli stesso da grande.\nTony comunica a Danny che con la sua famiglia passer\u00e0 l'inverno all'Overlook Hotel, nel Colorado, perch\u00e9 suo padre \u00e8 in procinto di accettare un impiego stagionale come guardiano invernale dell'albergo. Tony gli dice anche di stare molto attento, perch\u00e9 durante l'inverno l'albergo \u00e8 completamente isolato dal resto del mondo e molte cose l\u00ec presenti avrebbero potuto fargli del male.\nQuando arrivano all'Overlook, vengono guidati dal cuoco Dick Halloran che mostra loro tutti i reparti della costruzione prima che tutto il personale lasci la zona. Dick, anche lui chiaroveggente, percepisce i poteri di Danny e, prendendolo in disparte, lo mette in guardia in merito a numerose cose strane che potrebbe vedere l\u00ec, rassicurandolo dicendogli che non avrebbero potuto fargli del male fintanto che lui avesse scacciato via queste visioni. Gli dice anche che nel caso si fossero trovati in guai seri avrebbe potuto chiamare Dick telepaticamente e lui sarebbe accorso immediatamente.\nDurante la loro permanenza all'albergo Danny ha numerose visioni che preoccupano molto Wendy. La madre si rende conto che l'albergo, o gli spiriti che lo infestano, sa che Danny ha questo potere e lo vuole. Lentamente l'Overlook circuisce Jack per metterlo contro la sua famiglia, al fine di consegnargli il bambino.\nAlla fine Jack supera il baratro della pazzia, cercando di attaccare Wendy che lotta per proteggere il figlio dal padre ormai fuori controllo.\nTony avverte Danny in una delle sue ultime visioni che non pu\u00f2 pi\u00f9 accorrere in suo aiuto perch\u00e9 la gente morta dell'albergo diventata ormai troppo forte glielo impediva. \nDanny comprendendo ci\u00f2 chiama Dick come gli disse in precedenza di fare in caso di aiuto con il suo potere che, fortemente spaventato per la sopravvivenza della famiglia, accorre in tempo per salvare il bambino e la madre dalla furia del padre. \nIn un momento di lucidit\u00e0 Jack capisce di essere posseduto dall'albergo e facendo surriscaldare la caldaia provoca un'esplosione che lo distrugge ma uccide anche lui.\nWendy, Danny e Dick al momento dell'esplosione sono in salvo fuori dall'Overlook."}
{"id": "2764421", "revid": "88740", "url": "https://it.wikipedia.org/wiki?curid=2764421", "title": "Wremen", "text": "Wremen \u00e8 una frazione del comune tedesco di Wurster Nordseek\u00fcste, nella Bassa Sassonia.\nStoria.\nIl 1\u00ba gennaio 2015 il comune di Wremen venne fuso con gli altri sei comuni associati nella Samtgemeinde Land Wursten (Cappel, Dorum, Midlum, Misselwarden, Mulsum e Padingb\u00fcttel) e con il comune di Nordholz, formando il nuovo comune di Wurster Nordseek\u00fcste."}
{"id": "2764428", "revid": "110157", "url": "https://it.wikipedia.org/wiki?curid=2764428", "title": "Ihlienworth", "text": "Ihlienworth \u00e8 un comune di 1.649 abitanti della Bassa Sassonia, in Germania.\nAppartiene al circondario (\"Landkreis\") di Cuxhaven (targa CUX) ed \u00e8 parte della comunit\u00e0 amministrativa (\"Samtgemeinde\") di Land Hadeln."}
{"id": "2764431", "revid": "599013", "url": "https://it.wikipedia.org/wiki?curid=2764431", "title": "Adrienn T\u00f3th", "text": "Palmar\u00e8s.\nIn carriera ha conseguito i seguenti risultati:"}
{"id": "2764432", "revid": "287204", "url": "https://it.wikipedia.org/wiki?curid=2764432", "title": "Odisheim", "text": "Odisheim \u00e8 un comune di 572 abitanti della Bassa Sassonia, in Germania.\nAppartiene al circondario (\"Landkreis\") di Cuxhaven (targa CUX) ed \u00e8 parte della comunit\u00e0 amministrativa (\"Samtgemeinde\") di Land Hadeln."}
{"id": "2764433", "revid": "119168611", "url": "https://it.wikipedia.org/wiki?curid=2764433", "title": "Piano di Amagat", "text": "Il piano di Amagat (o piano pV-p) \u00e8 un piano cartesiano ad assi ortogonali nei quali compare in ordinata il valore della pressione moltiplicato per il volume e in ascissa quello della pressione.\nViene impiegato nell'ambito della chimica fisica per rappresentare lo stato di un gas perfetto."}
{"id": "2764437", "revid": "287204", "url": "https://it.wikipedia.org/wiki?curid=2764437", "title": "Steinau", "text": "Steinau \u00e8 un comune di 935 abitanti della Bassa Sassonia, in Germania.\nAppartiene al circondario (\"Landkreis\") di Cuxhaven (targa CUX) ed \u00e8 parte della comunit\u00e0 amministrativa (\"Samtgemeinde\") di Sietland."}
{"id": "2764439", "revid": "1442080", "url": "https://it.wikipedia.org/wiki?curid=2764439", "title": "Lara Bianconi", "text": "Carriera.\nAgli inizi degli anni novanta \u00e8 stata una buona mistista e staffettista, vincendo in totale una decina di titoli italiani tra il 1991 e il 1995; con la squadra nazionale pu\u00f2 vantare una partecipazione in finale ai Giochi del Mediterraneo del 1991 ad Atene, ai Giochi della XXV Olimpiade di Barcellona del 1992 sia nel dorso che nei 200 m misti, agli europei di Sheffield del 1993 e infine alle Universiadi di Fukuoka del 1995.\nPalmar\u00e8s.\n\"questa tabella \u00e8 incompleta\"\nCampionati italiani.\n7 titoli individuali e 3 in staffette, cos\u00ec ripartiti:"}
{"id": "2764440", "revid": "111319", "url": "https://it.wikipedia.org/wiki?curid=2764440", "title": "\u00c1d\u00e1m Marosi", "text": "Palmar\u00e8s.\nIn carriera ha conseguito i seguenti risultati:"}
{"id": "2764441", "revid": "697352", "url": "https://it.wikipedia.org/wiki?curid=2764441", "title": "Wanna", "text": "Wanna \u00e8 un comune di 2.340 abitanti della Bassa Sassonia, in Germania.\nAppartiene al circondario (\"Landkreis\") di Cuxhaven (targa CUX) ed \u00e8 parte della comunit\u00e0 amministrativa (\"Samtgemeinde\") di Land Hadeln."}
{"id": "2764443", "revid": "124705771", "url": "https://it.wikipedia.org/wiki?curid=2764443", "title": "Circondario di Acqui", "text": "Il circondario di Acqui era uno dei circondari in cui era suddivisa la provincia di Alessandria.\nStoria.\nIn seguito all'annessione della Lombardia dal Regno Lombardo-Veneto al Regno di Sardegna (1859), fu emanato il decreto Rattazzi, che riorganizzava la struttura amministrativa del Regno, suddiviso in province, a loro volta suddivise in circondari e ancora in Mandamenti.\nIl circondario di Acqui fu creato come suddivisione della provincia di Alessandria; il territorio corrispondeva a quello della soppressa provincia di Acqui del Regno di Sardegna, appartenuta alla divisione di Alessandria.\nCon l'Unit\u00e0 d'Italia (1861) la suddivisione in province e circondari fu estesa all'intera Penisola, lasciando invariate le suddivisioni stabilite dal decreto Rattazzi.\nNel 1880 acquis\u00ec il comune di Pareto, in precedenza appartenuto al circondario di Savona della provincia di Genova; esso venne assegnato al mandamento di Spigno Monferrato.\nIl circondario di Acqui venne soppresso nel 1926 e il territorio assegnato al circondario di Alessandria.\nSuddivisione amministrativa.\nLa composizione del circondario era la seguente:"}
{"id": "2764446", "revid": "767487", "url": "https://it.wikipedia.org/wiki?curid=2764446", "title": "Album (Monika Brodka)", "text": "Album \u00e8 l'album di debutto della cantante pop e soul polacca Monika Brodka, pubblicato nel 2004.\nIl CD ha venduto pi\u00f9 di 40.000 copie in Polonia ed \u00e8 stato certificato disco d'oro. Da esso sono stati tratti tre singoli, tutti entrati nella classifica polacca. Il 27 giugno 2005 \u00e8 stata pubblicata la ristampa dell'album, che include anche un inedito, dei remix ed i video di due dei singoli."}
{"id": "2764452", "revid": "12290", "url": "https://it.wikipedia.org/wiki?curid=2764452", "title": "Phobia (personaggio)", "text": "Phobia, il cui vero nome \u00e8 Angela Hawkins III, \u00e8 un personaggio dei fumetti DC Comics, una supercriminale avversaria dei Teen Titans. Creata da Marv Wolfman e George P\u00e9rez, la sua prima apparizione \u00e8 in \"New Teen Titans\" n. 14 (dicembre 1981).\nBiografia del personaggio.\nNata in una famiglia aristocratica britannica con il potere di fare vivere alle sue vittime le loro peggiori paure, Angela Hawkins III fu una \"mela marcia\" che rifiut\u00f2 ogni aiuto dalla sua famiglia.\nQuando il Cervello (DC Comics)Cervello arriv\u00f2 a Londra per reclutarla nella riformazione della Confraternita del Male, Angela acconsent\u00ec immediatamente. Si un\u00ec alla squadra sperando di sopraffare le sue paure mettendo a nudo quelle degli altri. A volte, l'odio verso l'uomo si faceva strada dentro di lei. Infatti Angela soffriva della paura di restare da sola. Phobia e la Confraternita del Male si confrontarono numerose volte contro i Teen Titans.\nPhobia viaggi\u00f2 in Nuova Zelanda e nel corso di numerosi assassinii, incontr\u00f2 il supereroe animale Diavolo Tazmaniano. Sentendo le sue tendenze assassine, Tas e la sua Nuova Zelanda assoldarono Raylene Mackenzie per tenerla sott'occhio. Ci fu una battaglia. Tas fu inizialmente immune ai poteri di Phobia, poich\u00e9 la sua natura animale era quasi in superficie. Lei scav\u00f2 molto in fondo, per\u00f2, scoprendo la paura che lui aveva per la sua madre abusiva e dominante. Tas rivisse un particolare incidente dove suo padre fu degradato e colpito. Raylene tent\u00f2 di aiutarlo, ma anche lei dovette combattere contro la sua stessa paura -l'affogamento. Nonostante ci\u00f2, lavorando insieme, riuscirono a sconfiggerla, con un colpo alla testa.\nUn successivo incontro con Raven costrinse Phobia a confrontarsi con le proprie paure, che derivavano dai rapporti difficili con suo padre, Lord Hawkins, quand'era bambina. Sembr\u00f2 che Phobia avesse abbandonato le sue manie da criminale dopo questo incontro.\nDurante \"Crisi sulle Terre infinite\", le fu dato il potere di torturare mentalmente i membri legati ed imbavagliati della Famiglia Marvel. Fu successivamente sconfitta dietro le quinte, quando Atomo mise il bavaglio dalla bocca di Billy Batson, permettendogli cos\u00ec di trasformarsi nel Mortale Pi\u00f9 Potente della Terra.\nPhobia riemerse successivamente con la Confraternita, ora rinominata la Societ\u00e0 del Peccato. Accett\u00f2 anche l'invito di unirsi alla Societ\u00e0 segreta dei supercriminali in \"Villains United\" n. 1, anche perch\u00e9 coloro che non accettavano venivano decapitati. Phobia fu poi vista come membro della Lega dell'ingiustizia e fu una dei criminali che comparvero in \"Salvation Run\".\nPhobia comparve in due storie di \"Manhunter\", prima come una dei super criminali reclutati dal Calcolatore per fare uscire allo scoperto il Ladro di Ombre. In questa storia, fin\u00ec per imbattersi in Kate Spencer e ne risvegli\u00f2 la paura di poter causare la morte di suo figlio, Ramsey (che al momento era ricoverato in un ospedale in convalescenza dalle ferite riportate in seguito all'incontro con lo staff di Kate). Il Manhunter possedeva uno scudo contro gli attacchi mentali, nel costume, per\u00f2, che le permise di battere Phobia in un combattimento alla LA District Courthouse. Nella sua seconda comparsa, Phobia assistette il padre di Kate in alcune pratiche mediche illegali. Manhunter segu\u00ec le tracce di suo padre fino ad incontrare Phobia al primo piano della casa che i due stavano occupando. Dopo una veloce battaglia, Kate la sconfisse di nuovo.\nFu una dei criminali inviati a riteovare la carta Get Out of Hell (dall'inglese, \"Vattene dall'Inferno\") dai Segreti Sei. Dopo \"Crisi finale\", Phobia fu vista come membro della Societ\u00e0 dei Super Criminali di Cheetah. In un recente numero di \"Wonder Woman\", fu attaccata da uno degli ultimi nemici di Wonder Woman, il Genocida.\nPhobia sopravvisse all'incontro con il Genocida, visto che la si vide attaccare i membri rimanenti dei Titans dopo gli eventi di \"Justice League: Cry for Justice\". Fece infiltrare i Titans a New York, utilizzando prima le abilit\u00e0 di Cyborg utilizzando le sue abilit\u00e0 per fargli rivivere il massacro dei suoi compagni della Titans East, e poi sconfiggendo Starfire facendole vivere la sua paura di essere da sola.\nPoteri e abilit\u00e0.\nI poteri psichici naturali di Phobia le permettono di avere un controllo completo e totale dei centri della paura della mente umana. \u00c8 capace di sondare la psiche delle sue vittime, scoprendone le paure pi\u00f9 profonde e manifestando tali paure nelle loro menti con delle illusioni, che li consumano di terrore.\nAltri media.\nIn \"Teen Titans\", Phobia comparve nella quinta stagione come una dei criminali portata nella Confraternita del Male dai suoi componenti principali nell'episodio \"Homecoming (part. 2)\". Comparve nella battaglia finale contro i Titans in \"Titans Together\" e fu poi congelata nella base della Confraternita. Phobia fu anche nell'ultimo numero di \"Go!\" di \"Teen Titans\" n. 55. Comparve nella Torre dei Titans a disturbare i sogni della squadra in incubi al fine di paralizzarli con le loro paure. Una volta che tutti e cinque i Titans furono paralizzati, Phobia contatt\u00f2 la Confraternita del Male per rapportare il successo, ma Silkie fece scattare un allarme, cos\u00ec da svegliare gli eroi."}
{"id": "2764455", "revid": "767487", "url": "https://it.wikipedia.org/wiki?curid=2764455", "title": "Moje piosenki", "text": "Moje piosenki (\"le mie canzoni\") \u00e8 il secondo album di studio della cantante pop e soul polacca Monika Brodka. Il CD ha venduto pi\u00f9 di 25.000 copie in Polonia ed \u00e8 stato certificato disco d'oro."}
{"id": "2764456", "revid": "767487", "url": "https://it.wikipedia.org/wiki?curid=2764456", "title": "7 km da Gerusalemme", "text": "7\u00a0km da Gerusalemme \u00e8 un film del 2007 diretto dal regista Claudio Malaponti, tratto dall'omonimo romanzo di Pino Farinotti.\nIl film narra il viaggio intrapreso in Terra Santa da un pubblicitario e del suo mistico incontro con Ges\u00f9 Cristo. L'opera rappresenta una discussione sui temi che riguardano la quotidianit\u00e0 e il modo di intendere l'esistenza di Dio in termini odierni.\nTrama.\nStufo della superficialit\u00e0 e della banalit\u00e0 delle persone e della societ\u00e0 contemporanea, con un matrimonio in crisi, il pubblicitario Alessandro Forte decide di intraprendere un viaggio a Gerusalemme, senza per\u00f2 sapere bene che cosa cercare. Durante il viaggio in aereo all'andata incontra Elvira Marenghi, un'anziana ricca signora, la quale ha intenzione di \"comprare\" la felicit\u00e0 dei suoi nipoti facendo una grossa offerta nella Basilica del Santo Sepolcro, gesto che da Alessandro viene ritenuto come \"un'antica indulgenza\". Dalla Chiesa egli allora decide di staccarsi dal gruppo di turisti e finisce con l'incontrare Angelo Profeti, un uomo che ha intrapreso lo stesso viaggio \"liberatorio\" gi\u00e0 da tre anni, senza per\u00f2 essere riuscito a trovare ancora quello che cercava: egli indica la strada di 7\u00a0km di pellegrinaggio che porta a Emmaus e su di essa avviene per il pubblicitario l'incontro mistico con Ges\u00f9 in persona.\nDopo le incertezze e l'iniziale incredulit\u00e0, i due iniziano a discutere sul mondo, sulle persone e sull'esistenza di Dio. Ges\u00f9, nei vari incontri effettuati dai due, cita sempre degli esempi che riguardano persone che appartengono alla quotidianit\u00e0 di Alessandro, persone con cui \u00e8 entrato in contatto o suoi conoscenti che presentano tutti situazioni di vita rilevanti ai fini della disquisizione. Al termine di ogni flashback riguardante una di queste persone, egli si risveglia e rimane in dubbio sugli incontri, se realt\u00e0 o sua suggestione.\nAl termine di questo percorso mistico, Alessandro ha raggiunto un suo personale riscatto grazie all'incontro con Ges\u00f9, che gli lascia tre messaggi da portare a tre delle persone rappresentate nei flashback, le quali, toccate nel profondo, coglieranno con commozione l'autenticit\u00e0 del messaggio stesso. Ritrovato l'equilibrio della vita familiare, Alessandro torna al suo lavoro di sempre con uno spirito diverso.\nCritica.\nLa pellicola \u00e8 stata giudicata come \u00abaccettabile e nell'insieme semplice\u00bb dalla commissione di valutazione film della Conferenza Episcopale Italiana, secondo cui i casi raccontati presentano \u00abindubbi agganci con la realt\u00e0\u00bb, anche se manca \u00abla capacit\u00e0 di sostenere il copione sotto il profilo drammaturgico-esistenziale. Quasi sempre il ritmo resta sotto quel livello di vivacit\u00e0 che serve a tenere desta l'attenzione, e la regia non va oltre una didascalica illustrazione dei fatti, che non arriva al cuore dei problemi e delle riflessioni. Insomma bisogna faticare per tirare fuori il messaggio rivolto ad una \"nuova\" visione del mondo, per recepire sofferenza e palpitazione spesso soffocate da immagini fin troppo elementari\u00bb."}
{"id": "2764458", "revid": "372624", "url": "https://it.wikipedia.org/wiki?curid=2764458", "title": "Balzanetta", "text": ""}
{"id": "2764460", "revid": "372624", "url": "https://it.wikipedia.org/wiki?curid=2764460", "title": "Bassa dei Frassini", "text": ""}
{"id": "2764461", "revid": "486946", "url": "https://it.wikipedia.org/wiki?curid=2764461", "title": "Marie Bruckner", "text": ""}
{"id": "2764464", "revid": "438678", "url": "https://it.wikipedia.org/wiki?curid=2764464", "title": "Meltdown (Vinnie Moore)", "text": "Meltdown \u00e8 un album del chitarrista statunitense Vinnie Moore, inciso sotto contratto con la Relativity Records."}
{"id": "2764469", "revid": "339392", "url": "https://it.wikipedia.org/wiki?curid=2764469", "title": "Il Mereghetti. Dizionario dei film 2008", "text": ""}
{"id": "2764471", "revid": "113050949", "url": "https://it.wikipedia.org/wiki?curid=2764471", "title": "Circondario di Alessandria", "text": "Il circondario di Alessandria era uno dei circondari in cui era suddivisa la Provincia di Alessandria.\nStoria.\nIn seguito all'annessione della Lombardia dal Regno Lombardo-Veneto al Regno di Sardegna (1859), fu emanato il decreto Rattazzi, che riorganizzava la struttura amministrativa del Regno, suddiviso in province, a loro volta suddivise in circondari.\nIl circondario di Alessandria fu creato come suddivisione dell'omonima provincia.\nCon l'Unit\u00e0 d'Italia (1861) la suddivisione in province e circondari fu estesa all'intera Penisola, lasciando invariate le suddivisioni stabilite dal decreto Rattazzi.\nIl circondario di Alessandria fu abolito, come tutti i circondari italiani, nel 1927, nell'ambito della riorganizzazione della struttura statale voluta dal regime fascista. Tutti i comuni che lo componevano rimasero in provincia di Alessandria.\nSuddivisione amministrativa.\nNel 1863, la composizione del circondario era la seguente:"}
{"id": "2764475", "revid": "455046", "url": "https://it.wikipedia.org/wiki?curid=2764475", "title": "Teodor Teodorov", "text": "Teodorov si mise in evidenza per il suo sostegno alla riforma del sistema legale bulgaro e prese parte ad una commissione istituita nel 1911 che infine elabor\u00f2 la Legge di Giustizia Amministrative che istituiva una Corte Suprema.\nFu chiamato a guidare una coalizione di governo dopo le dimissioni di Aleksand\u0103r Malinov il 28 novembre 1918 e si sforz\u00f2 di mantenere l'ordine nel paese sconfitto. Inizialmente si pose come oppositore di Aleksand\u0103r Stambolijski ma in seguito fu costretto ad ammettere il leader dell'Unione Agraria Popolare nel suo governo e poi cedette a Stambolijski il ruolo di primo ministro il 6 ottobre 1919. In seguito a ci\u00f2 Teodorov non ricopr\u00ec pi\u00f9 alcun incarico nella politica bulgara."}
{"id": "2764481", "revid": "1566286", "url": "https://it.wikipedia.org/wiki?curid=2764481", "title": "Ida Carloni Talli", "text": "Biografia.\nAttrice importante del teatro italiano, inizia come filodrammatica divenendo attrice molto stimata e considerata tra le compagnie di questo genere. Entra nel giro del grande teatro - o \"in arte\" come si usava dire all'epoca - nel 1887 con la compagnia di Giuseppe Pietriboni.\nSuccessivamente diventa primattrice nella compagnia Favi, dove si afferma con \"La trilogia di Dorina\" di Gerolamo Rovetta. Capocomica con Virgilio Talli - di cui diventa la moglie assumendone anche il nome - e con Ettore Paladini per un paio d'anni, ottiene un vivo successo di pubblico e di critica con \"La parigina\" di Henry Becque (Milano, 1890) e ne \"Il padre\" di August Strindberg (Teatro Valle Roma, 1893). Ottiene il nome in ditta con la Tovagliari-Carloni Talli-Pezzinga presso la quale lavora anche Aristide Baghetti e nel 1899 \u00e8 con la compagnia di Luigi Ferrati.\nAmmirata interprete sia nel genere drammatico sia in quello comico, lavora in importanti compagnie, quali la And\u00f2-Leigheb, la Emanuel, la Garavaglia, la Ruggeri-Borelli. Successivamente si ritira dal teatro e insegna nella scuola di Eleonora Duse presso l'Accademia di Santa Cecilia di Roma. Fra i suoi tanti allievi anche Kiki Palmer, Anna Magnani e tanti altri ancora.\n\u00c8 attiva nel cinema dove, a partire dal 1913 quando esordisce in \"Quo vadis?\", interpreta parti di secondo piano e di carattere in 92 film muti, specializzandosi soprattutto in ruoli di madre nobile e austera. Il suo ultimo film fu \"Consuelita\" di Roberto Roberti del 1925, dove recit\u00f2 accanto a Francesca Bertini."}
{"id": "2764482", "revid": "438678", "url": "https://it.wikipedia.org/wiki?curid=2764482", "title": "Liberismo Francese", "text": ""}
{"id": "2764483", "revid": "913245", "url": "https://it.wikipedia.org/wiki?curid=2764483", "title": "Scott Martin (atleta)", "text": ""}
{"id": "2764484", "revid": "438678", "url": "https://it.wikipedia.org/wiki?curid=2764484", "title": "Liberalismo Francese", "text": ""}
{"id": "2764485", "revid": "287204", "url": "https://it.wikipedia.org/wiki?curid=2764485", "title": "Aleksandar Malinov", "text": ""}
{"id": "2764487", "revid": "19330", "url": "https://it.wikipedia.org/wiki?curid=2764487", "title": "Alexander Malinov", "text": ""}
{"id": "2764488", "revid": "19330", "url": "https://it.wikipedia.org/wiki?curid=2764488", "title": "Ivan Geshov", "text": ""}
{"id": "2764490", "revid": "767487", "url": "https://it.wikipedia.org/wiki?curid=2764490", "title": "P\u00e9ter Tibolya", "text": "Palmar\u00e8s.\nIn carriera ha conseguito i seguenti risultati:"}
{"id": "2764491", "revid": "767487", "url": "https://it.wikipedia.org/wiki?curid=2764491", "title": "Crociera di lusso per un matto", "text": "Crociera di lusso per un matto (, \"Braccio di brillanti\") \u00e8 un film del 1968 diretto da Leonid Gajdaj."}
{"id": "2764492", "revid": "767487", "url": "https://it.wikipedia.org/wiki?curid=2764492", "title": "R\u00f3bert Kasza", "text": "Palmar\u00e8s.\nIn carriera ha conseguito i seguenti risultati:"}
{"id": "2764494", "revid": "287204", "url": "https://it.wikipedia.org/wiki?curid=2764494", "title": "Riserva naturale Sacca di Bellocchio I", "text": ""}
{"id": "2764503", "revid": "113051044", "url": "https://it.wikipedia.org/wiki?curid=2764503", "title": "Circondario di Asti", "text": "Il circondario di Asti era uno dei circondari in cui era suddivisa la provincia di Alessandria, prima dello scorporo della provincia.\nStoria.\nIn seguito all'annessione della Lombardia dal Regno Lombardo-Veneto al Regno di Sardegna (1859), fu emanato il decreto Rattazzi, che riorganizzava la struttura amministrativa del Regno, suddiviso in province, a loro volta suddivise in circondari.\nIl circondario di Asti fu creato come suddivisione della provincia di Alessandria; il territorio corrispondeva a quello della soppressa provincia di Asti del Regno di Sardegna, appartenuta alla divisione di Alessandria.\nCon l'Unit\u00e0 d'Italia (1861) la suddivisione in province e circondari fu estesa all'intera Penisola, lasciando invariate le suddivisioni stabilite dal decreto Rattazzi.\nIl circondario di Asti venne soppresso nel 1926 e il territorio assegnato al circondario di Alessandria, per poi passare dopo pochi anni (1935) alla nuova e pi\u00f9 vasta provincia di Asti.\nSuddivisione amministrativa.\nNel 1863, la composizione del circondario era la seguente:"}
{"id": "2764504", "revid": "1745361", "url": "https://it.wikipedia.org/wiki?curid=2764504", "title": "Biblioteca (disambigua)", "text": ""}
{"id": "2764508", "revid": "256896", "url": "https://it.wikipedia.org/wiki?curid=2764508", "title": "Corpo nazionale dei Vigili del fuoco", "text": ""}
{"id": "2764511", "revid": "2091899", "url": "https://it.wikipedia.org/wiki?curid=2764511", "title": "Elio Romano", "text": "Biografia.\nElio Romano \u00e8 nato il 21 marzo 1909 a Trapani, ma poco dopo la sua nascita, il padre magistrato si trasfer\u00ec presto a Catania. In questo modo il giovane artista ebbe modo di iniziare i suoi primi studi pittorici da un pittore locale, Saro Spina.\nNella bottega di questo artista, Elio Romano ebbe modo di conoscere altri giovani artisti etnei come Lazzaro, Saro Mirabella, Tino Condorelli.\nIl percorso formativo.\nDietro consiglio dell'amico di famiglia, Giuseppe Lombardo Radice, and\u00f2 nel 1928 a Roma per frequentare la Scuola Libera del Nudo. Nel 1929 si iscrisse all'Accademia delle Belle Arti di Firenze ed ebbe tra i compagni di studi Mario Mafai.\nFu allievo di Felice Carena e alla fine degli studi ne divenne assistente. Da Carena apprese i modelli classici della pittura, ma Elio Romano ricordava che \u201cl'esempio di alcuni colleghi pi\u00f9 grandi mi conduceva anche verso esperienze differenti, post-impressioniste, pi\u00f9 libere e forse pi\u00f9 liberatorie\u201d.\nInfluente fu la conoscenza di Giorgio Morandi, insegnante in un altro corso della stessa Accademia, il cui metodo di osservazione ed analisi rimase presente fin nell'ultimo dei suoi quadri.\nA soli venticinque anni, nel 1934, vinse il premio \u201cRuggero Panerai\u201d nel 1934 con il quadro \u201cContadini davanti alla loro casa\u201d, da allora esposto alla Galleria di Arte Moderna in Firenze. Solo dopo due anni, nel 1936 partecip\u00f2 alla Biennale di Venezia.\nLa formazione artistica di Elio Romano, iniziata in Sicilia si \u00e8 cos\u00ec approfondita nella Firenze delle \u201cGiubbe Rosse\u201d dove incontr\u00f2 Elio Vittorini, Giacomo Noventa, Raffaello Franchi, Eugenio Montale. Proprio quest'ultimo, che fu anche pittore, impar\u00f2 da Romano l'impasto dei colori e l'uso dei pennelli.\nDella formazione giovanile il maestro Romano conserv\u00f2 sempre il senso di osservazione della realt\u00e0 legata al desiderio di rivelarne la sua profonda percezione.\nIn Accademia, sperimentando negli anni trenta l'attivit\u00e0 scultorea, acquis\u00ec il senso della plasticit\u00e0 che ebbe una notevole influenza nella successiva produzione pittorica.\nA Firenze, in Accademia, conobbe anche la collega Gabriella Pescatori, che spos\u00f2 e che ebbe sempre come riferimento affettivo e come giudizio sulla propria pittura. Gabriella fu inoltre fonte di ispirazione di numerosissimi ritratti durante la sua vita. A Firenze rimase quasi ininterrottamente fino al 1942. Con l'inizio della guerra dovette tornare, con la moglie e le prime due figlie, Antonella e Giovanna, in Sicilia.\nIl ritorno in Sicilia.\nRitornato a Firenze subito dopo la guerra, trov\u00f2 la sua casa-studio bombardata, poche erano le opere rimaste integre. Decise allora di restare nella sua isola operando sia a Catania, dove successivamente insegn\u00f2 all'Accademia delle Belle Arti, sia nella sua casa di campagna nell'ennese, alle cui terre \u00e8 sempre stato spiritualmente legato. Nel contempo ebbe altri tre figli: Eva, Pietro e Guido. Si applic\u00f2 con una sempre maggiore concentrazione al proprio lavoro, perfezionando e personalizzando lo stile. Pur nel suo isolamento, Romano mantenne i contatti e le attivit\u00e0 culturali partecipando a mostre sempre pi\u00f9 numerose e prestigiose. Nel 1935 partecip\u00f2 con un bozzetto per la realizzazione del monumento al Cardinale Giuseppe Benedetto Dusmet a Catania. \u00c8 stato presente alle Biennali di Venezia del 1936 e del 1950 (nella giuria di questa edizione erano presenti anche Carlo Carr\u00e0, Felice Casorati, Giacomo Manz\u00f9 e Giorgio Morandi), a numerose Quadriennali, all'esposizione degli artisti siciliani della Fondazione Bevilacqua La Masa nel 1949. Nel 1954 vince un \"premio acquisto\" alla seconda edizione del Premio Spoleto. Numerose le personali in Italia ed all'estero (Malta, Francoforte, Budapest). Nel giugno del 1995 la sua ultima mostra antologica al Castello Ursino di Catania con opere dal 1926 al 1995.\nIl suo desiderio di esprimersi attraverso le opere \u00e8 sempre stato vivo.\nAnche da anziano la sua giornata era segnata dal desiderio di imparare, di imparare dal reale, osservando: \u201ccerco di migliorare le mie realizzazioni, tento sempre di migliorare il mio rapporto con la realt\u00e0\u201d.\nMor\u00ec il 12 luglio 1996, pochi anni dopo la moglie Gabriella, lasciando una tela incompiuta sul cavalletto ed i pennelli ancora umidi di colore.\nDa allora, la Famiglia Romano conserva l'Archivio Romano comprendente le opere del Maestro e tutta la documentazione relativa alla sua vita, ai riconoscimenti ottenuti ed alle sue opere.\nStile.\nLo stile di Romano deriva dall'impressionismo ed ha una evidente tendenza alla struttura realistica. Le opere hanno una composizione tonale in cui i colori sono in stretto rapporto l'uno con l'altro. La tematica preferita delle sue composizioni \u00e8 quella della vita di tutti i giorni, con particolare riguardo ai paesaggi ed agli oggetti tipici della Sicilia.\nCosa diceva della sua arte.\n\u201c\"Togliere pi\u00f9 che aggiungere, ineleganza come unica eleganza accettabile\"\u201d\u2026\u201d\"Ma queste cose posso dirle a ripensarci, a freddo; dinnanzi al lavoro non ho nessuna sicurezza; ho ogni istante la stessa inquietudine ed emozione, come se dipingessi il mio primo quadro, un senso totale di inadeguatezza. Per questo dipingo sempre le stesse cose ed in fondo sempre lo stesso quadro, anche se il soggetto \u00e8 diverso.\"\u201d\u201d\n\u201c\"Quel che se mai io vorrei dire, se non si tratta di un discorso velleitario, deve essere espresso, almeno in parte negli stessi dipinti, n\u00e9 i funambolismi di un presentatore possono far vedere \u2013 a chi sa guardare coi suoi occhi \u2013 quel che nei dipinti non c'\u00e8\"\u201d\nCosa hanno detto di lui.\n\"La sua \u00e8 una Sicilia vera e poco retorica, con le sue terre nude ed i suoi cieli pallidi per troppa luce, con i suoi valloni aperti e desolati e le case annidate nell'ombra dei frutteti. Si vede che il pittore conosce questo paesaggio come si conoscono le cose proprie, e che ne ha assimilato gli elementi ed il significato\" Oberon.\nOpere.\nOltre alle numerossissime tele, in gran parte vendute durante la sua vita ed in parte conservate presso l'archivio della famiglia Romano, del maestro Elio Romano si possono anche osservare affreschi eseguiti nella chiesa Madre di Nissoria, ad Assoro, a Furci Siculo, ad Enna e a Leonforte in alcune scuole, e nella cappella Chiara a Catania.\nCritica.\nDelle sue opere si sono occupati studiosi e critici come Vito Apuleo, Fortunato Bellonzi, Nino Bertocchi, Michele Biancale, Leonardo Borgese, A. Bonsanti, Stefano Cairola, F. Cairoli, R. Campanella, Giovanni Colacicchi, Raffaele De Grada, Fabrizio Dentice, Del Massa, G. Etna, A. Entit\u00e0, Ugo Ferroni, F. Gallo, F. Grasso, Virgilio Guzzi, R. Franchi, Giuseppe Frazzetto, Mim\u00ec Maria Lazzaro, Mario Lepore, Vito Librando, Enzo Maganuco, Paolo Marletta, Alfredo Mezio, S. Nigro, Ugo Ojetti, Salvatore Quattrocchi, M. Riposati, Paolo Scarpa, E. Scuderi, Enrico Somar\u00e8, Lorenza Trucchi, Marcello Venturoli, Orio Vergani.\nMostre.\n1930 Siculo-Calabra - Monastero dei Benedettini di Catania,\n1933 Sindacale Toscana - Firenze,\n1934 Premi dell'Accademia - Firenze,\n1935 Sindacale Toscana - Firenze,\n1936 XX Biennale - Venezia,\n1938 Collettiva \"Sette pittori al Circolo della Stampa\" - Catania,\n1941 Premio Ussi - Firenze,\n1943 Pittori Italiani a Dusseldorf - Dusseldorf,\n1947 Personale al Circolo Artistico - Catania,\n1951 Premio Roma per la Pittura - Roma,\n1952 VI Quadriennale Nazionale d'Arte di Roma - Roma,\n1963 IX Quadriennale Nazionale d'Arte di Roma - Roma,\n1966 Pittori Siciliani in Piazza di Spagna - Roma,\n1969 XI Premio Nazionale Acitrezza - Acitrezza\n1970 Personale \"La Vetrina\" - Catania,\n1973 Personale \"Club della Stampa\" - Catania."}
{"id": "2764515", "revid": "164730", "url": "https://it.wikipedia.org/wiki?curid=2764515", "title": "Maragi\u00e0 di Gwalior", "text": ""}
{"id": "2764517", "revid": "1728", "url": "https://it.wikipedia.org/wiki?curid=2764517", "title": "Order of the Garter", "text": ""}
{"id": "2764520", "revid": "287204", "url": "https://it.wikipedia.org/wiki?curid=2764520", "title": "Lehel (Monaco di Baviera)", "text": "Il Lehel \u00e8 un quartiere di Monaco di Baviera. Si trova a nord est del centro storico con il quale \u00e8 confinante; a est si trova Haidhausen e a nord ovest Schwabing. \nUscendo dalla cinta muraria della citt\u00e0, il Lehel era il primo quartiere che si incontrava sulla strada. Posizionato sulle rive dell'Isar, era per questo motivo, soggetto a frequenti inondazioni quando il fiume usciva dagli argini: un quartiere povero, abitato da conciatori e lavandaie, operai e barcaioli che lavoravano sui barconi e vivevano sulle rive del fiume. \nNell'Ottocento, diventata Monaco capitale del nuovo Regno di Baviera, la situazione cambia anche per il Lehel: sul fiume vengono alzati i muraglioni che canalizzano il corso cittadino dell'Isar e la zona acquista prestigio, diventando ben presto un quartiere elegante, ambito dalla buona borghesia che vi si trasferisce. La zona \u00e8 protagonista di una riqualificazione urbanistica e, negli ultimi anni dell'Ottocento, viene costruita anche la prima chiesa del quartiere, la Chiesa parrocchiale di Sant'Anna dall'architetto Gabriel von Seidl, che tra il 1894 e il 1899 progett\u00f2 anche il Museo Nazionale Bavarese."}
{"id": "2764522", "revid": "35804", "url": "https://it.wikipedia.org/wiki?curid=2764522", "title": "Mediateca Multilingue", "text": "La Mediateca Multilingue di Merano \u00e8 una mediateca specialistica a Merano, che come struttura culturale pubblica \u00e8 dedicata all'apprendimento e all'insegnamento delle lingue con particolare riferimento al tedesco come seconda lingua - e alla conoscenza delle culture straniere. L'istituzione fa parte dei servizi della Ripartizione Cultura Italiana della Provincia autonoma di Bolzano.\nStoria.\nLa biblioteca multimediale fondata nel 2002 si trova nel palazzo storico ed ex \"Hotel Esplanade\", struttura che fiancheggia le antiche mura della citt\u00e0, e che gi\u00e0 nel 1767 era nota come punto di ritrovo pubblico, in quanto ospitava commercianti di passaggio per l'Austria e la Germania. Dopo la demolizione delle mura di cinta nel 1878 il palazzo fu ampliato. In onore dell'arciduca austriaco Giovanni d'Asburgo-Lorena, ospite abituale e il pi\u00f9 illustre dell'Ottocento, l'albergo prese il nome di \"Erzherzog Johann\". Tramite una successiva ristrutturazione il palazzo pass\u00f2 da osteria a hotel di lusso, attirando ripetutamente ospiti illustri come l'imperatrice Elisabetta di Baviera. Durante le due guerre mondiali l'albergo ospit\u00f2 un centro logistico per la distribuzione di alimentari. Negli anni settanta le attivit\u00e0 alberghiere cessarono ed un'ulteriore ristrutturazione ridiede al palazzo il fascino dell'epoca imperiale nella Sala degli Specchi, la Sala delle Signore e la Sala Conversazione, locali che oggi ospitano la Mediateca Multilingue di Merano.\nSedi secondarie.\nLa Mediateca Multilingue di Merano non ha sedi secondarie, ma con il Centro Multilingue di Bolzano, struttura gemella, \u00e8 attivo un servizio regolare di prestito interbibliotecario.\nDotazione e servizi.\nLa Mediateca conta oltre 3.300 utenti attivi che effettuano pi\u00f9 di 12.000 prestiti all'anno e usufruiscono di altri servizi completamente gratuiti. La collezione \u00e8 costituita da oltre 8.100 titoli perlopi\u00f9 multimediali, tra questi DVD, CD-ROM, audiolibri, podcast, eBook, quotidiani, periodici esteri, in oltre venti lingue."}
{"id": "2764523", "revid": "767487", "url": "https://it.wikipedia.org/wiki?curid=2764523", "title": "Gioielli della Corona irlandese", "text": "I Gioielli della corona d'Irlanda sono in gran parte formati dalle insegne dell'Ordine di San Patrizio, essi erano utilizzati dal sovrano inglese quando veniva posto a capo di questo ordine equivalente all'Ordine della Giarrettiera inglese o all'Ordine del Cardo scozzese. Il loro furto dal Castello di Dublino nel 1907 rimane ad oggi un caso irrisolto.\nStoria.\nRe Giorgio III del Regno Unito istitu\u00ec l'Ordine di San Patrizio nel 1783. Tra le insegne di un cavaliere erano comprese una stella da petto ed una medaglia, anche le insegne usate dal re come cavaliere dell'ordine avevano la medesima forma ma erano composte di rubini, smeraldi e diamanti brasiliani.\nPer ragioni di sicurezza, nel 1903, i gioielli vennero trasferiti in una nuova camera blindata nel Castello di Dublino, la porta di questo locale poteva essere aperta solo con sette chiavi diverse l'una dall'altra. Malgrado le precauzioni adottate la mattina del 6 luglio 1907 venne segnalata la scomparsa dei gioielli, quattro giorni prima della visita di stato del re Edoardo VII del Regno Unito e della regina Alessandra.\nArthur Vicars, preposto alla salvaguardia dei gioielli, rifiut\u00f2 di dimettersi dal suo incarico proclamandosi innocente ed accusando invece il suo sottoposto, Francis Shackleton, del furto (fratello dell'esploratore Ernest Shackleton) che venne esonerato ed accusato. Il 14 aprile 1921 Arthur Vicars venne ucciso dall'IRA, fatto che non permise di fugare i dubbi circa la sua accusa ed "}
{"id": "2764532", "revid": "6923", "url": "https://it.wikipedia.org/wiki?curid=2764532", "title": "Project Gotham Racing", "text": "Project Gotham Racing \u00e8 un videogioco di corse automobilistiche sviluppato da Bizarre Creations e pubblicato da Microsoft Game Studios nel 2001 per Xbox. Primo gioco della serie omonima, \u00e8 stato distribuito in Giappone con il titolo \"Project Gotham: World Street Racer\". Ha ricevuto un seguito per la medesima console, \"Project Gotham Racing 2\", mentre i successivi titoli sono stati pubblicati per Xbox 360.\nModalit\u00e0 di gioco.\nIl gioco si sviluppa in diverse modalit\u00e0 di gioco, con la possibilit\u00e0 di scegliere fra 25 modelli di auto e 200 circuiti cittadini che riproducono le metropoli di Tokyo, Londra, New York e San Francisco. Le modalit\u00e0 di gioco sono delle sfide che spaziano dal classico circuito, in cui l'importante \u00e8 finire la corsa in prima posizione, alle sfide in derapata, in cui vince che raccoglie pi\u00f9 punti derapata.\n\"Project Gotham Racing\" mette a disposizione 4 modalit\u00e0 di gioco in singolo: gara di velocit\u00e0, arcade, sfide Kudos e attacco a record. Ognuna di queste deve essere completata per progredire nel gioco e sbloccare veicoli e metropoli.\nPer passare ai livelli successivi \u00e8 importante completare le sfide\nprogredendo nel gioco.\nKudos.\nAll'interno del gioco, i giocatori vengono premiati sia per il superamento delle sfide, sia eseguendo mosse speciali (senza toccare avversari o parti del circuito), le quali assegnano un determinato numero di kudos, utilizzabili per ottenere bonus (ad esempio, sbloccando ulteriori vetture). \nMultigiocatore.\n\"Project Gotham Racing\" \u00e8 giocabile fino ad un massimo di 4 giocatori in split screen, cio\u00e8 sulla stessa console (dividendo lo schermo della tv).\nLe modalit\u00e0 di gioco sono le stesse della modalit\u00e0 in giocatore singolo.\nAmbientazione.\nLe sfide si svolgono in circuiti cittadini, riproduzioni delle metropoli di Londra, New York, San Francisco, Tokyo, ognuna suddivisa in tre differenti quartieri. I circuiti presenti nel gioco sono:\nVetture.\nIn \"Project Gotham Racing\" vi sono un totale di 25 vetture. I mezzi realizzati nel gioco sono:\nColonna sonora.\nIl gioco, inoltre, offre l'opportunit\u00e0 di ascoltare i brani musicali salvati sul disco dell'Xbox, impostando delle playlist direttamente dalla dashbord della console.\nSequel.\nLa serie di videogiochi di guida \"Project Gotham Racing\" \u00e8 proseguita con \"Project Gotham Racing 2\" (2003), \"Project Gotham Racing 3\" (2005) e \"Project Gotham Racing 4\" (2007).\n\u00c8 stata inoltre sviluppata da Glu Mobile anche una versione per cellulare, \"Project Gotham Racing Mobile\"."}
{"id": "2764537", "revid": "119369", "url": "https://it.wikipedia.org/wiki?curid=2764537", "title": "Castello Visconteo-Sforzesco di Novara", "text": ""}
{"id": "2764543", "revid": "112023416", "url": "https://it.wikipedia.org/wiki?curid=2764543", "title": "Riserva naturale Sacca di Bellocchio", "text": "La riserva naturale Sacca di Bellocchio \u00e8 un'area naturale protetta della regione Emilia-Romagna composta di tre riserve naturali statali all'interno del parco regionale del Delta del Po, interessando i comuni di Ravenna e Comacchio (FE).\nRiserva naturale Sacca di Bellocchio I.\nLa riserva naturale Sacca di Bellocchio I \u00e8 stata istituita come riserva naturale zoologica e bioenergetica nel 1972 ed \u00e8 situata interamente nel comune di Ravenna ed occupa una superficie di 163 ettari.\nRiserva naturale Sacca di Bellocchio II.\nLa riserva naturale Sacca di Bellocchio II \u00e8 stata istituita come riserva naturale orientata nel 1979 ed \u00e8 situata prevalentemente nel comune di Comacchio ed occupa una superficie di 83 ettari.\nRiserva naturale Sacca di Bellocchio III.\nLa riserva naturale Sacca di Bellocchio III \u00e8 stata istituita come riserva naturale orientata e biogenetica nel 1981 ed \u00e8 situata interamente nel comune di Comacchio ed occupa una superficie di 38,30 ettari."}
{"id": "2764545", "revid": "767487", "url": "https://it.wikipedia.org/wiki?curid=2764545", "title": "Circondario di Casale Monferrato", "text": "Il circondario di Casale Monferrato era uno dei circondari in cui era suddivisa la provincia di Alessandria.\nStoria.\nIn seguito all'annessione della Lombardia dal Regno Lombardo-Veneto al Regno di Sardegna (1859), fu emanato il decreto Rattazzi, che riorganizzava la struttura amministrativa del Regno, suddiviso in province, a loro volta suddivise in circondari.\nIl circondario di Casale Monferrato fu creato come suddivisione della provincia di Alessandria; il territorio corrispondeva a quello della soppressa provincia di Casale Monferrato del Regno di Sardegna, appartenuta alla divisione di Alessandria.\nCon l'Unit\u00e0 d'Italia (1861) la suddivisione in province e circondari fu estesa all'intera Penisola, lasciando invariate le suddivisioni stabilite dal decreto Rattazzi.\nIl circondario di Casale Monferrato venne soppresso nel 1926 e il territorio assegnato al circondario di Alessandria.\nSuddivisione amministrativa.\nNel 1863, la composizione del circondario era la seguente:"}
{"id": "2764548", "revid": "119369", "url": "https://it.wikipedia.org/wiki?curid=2764548", "title": "Colline Novaresi", "text": ""}
{"id": "2764549", "revid": "287204", "url": "https://it.wikipedia.org/wiki?curid=2764549", "title": "Riserva naturale Sacca di Bellocchio II", "text": ""}
{"id": "2764552", "revid": "287204", "url": "https://it.wikipedia.org/wiki?curid=2764552", "title": "Riserva naturale Sacca di Bellocchio III", "text": ""}
{"id": "2764555", "revid": "1839090", "url": "https://it.wikipedia.org/wiki?curid=2764555", "title": "Angelandrea Zottoli", "text": "Biografia.\nOrigini familiari.\nEra figlio primogenito di Francesco Zottoli, ingegnere, e Luisa Lanzara, seguito da altri sei fratelli, uno solo dei quali fu femmina. La sua famiglia, gi\u00e0 originaria di Acerno, nei Monti Picentini, appartenente alla borghesia terriera, aveva dato alla citt\u00e0 di Salerno, con lo stesso nome, altre due personalit\u00e0 illustri: suo zio Angelandrea Zottoli (1778-1850), arcivescovo di Salerno e il fratello di suo nonno Carmine, Angelo Zottoli (1826-1902), missionario gesuita in Cina, latinista e insigne sinologo, vissuto e morto a Shanghai, autore di monumentali opere in latino sulla lingua cinese.\nStudi.\nNegli studi segu\u00ec inizialmente le orme di suo padre: grazie a una forte propensione per gli studi matematici, si iscrisse alla facolt\u00e0 di Ingegneria dell'Universit\u00e0 di Roma. Poi, insoddisfatto delle prospettive del suo futuro di ingegnere, si orient\u00f2 verso gli studi in giurisprudenza.\nLaureato in legge, dopo una breve parentesi da avvocato penalista, opt\u00f2 nel 1905 per la carriera di funzionario del Ministero della pubblica istruzione, dopo aver vinto due concorsi.\nAttivit\u00e0 culturale.\nNegli anni immediatamente precedenti all'entrata dell'Italia nella Grande Guerra, fu impegnato in un'attivissima campagna di stampa in favore delle tesi neutraliste di cui si faceva portatore un gruppo di opinione di cui Zottoli era uno degli animatori. Accett\u00f2 comunque di buon grado l'obbedienza alla chiamata alle armi e combatt\u00e9 in prima linea durante tutto il conflitto, nel quale mor\u00ec suo fratello Donato, dopo aver perso suo padre e l'altro fratello Carmine prima dell'inizio della guerra. \nNel primo dopoguerra si leg\u00f2 a una donna in un matrimonio che presto naufrag\u00f2. Un'altra rottura si consum\u00f2 nel suo rapporto lavorativo al ministero, che interruppe bruscamente nel 1923, in maniera polemica, per la sua avversione al nascente fascismo. \nNel luglio 1944, poche settimane dopo la liberazione di Roma del 4 giugno, fu nominato commissario dell'Istituto della Enciclopedia Italiana, carica che tenne fino al maggio 1946. Nel 1945 fu anche nominato consigliere di stato nel 1945 . Dal 1949 fu socio corrispondente dell'Accademia nazionale dei Lincei.\nA Zottoli \u00e8 intitolata la Biblioteca comunale di Acerno. I circa 8000 volumi della sua raccolta, e gli arredi del suo studio, sono stati donati alla Biblioteca Provinciale di Salerno.\nStudi letterari.\nLa sua critica fu \"insieme storica, erudita e psicologica\". Debitrice tanto di Benedetto Croce quanto di Cesare De Lollis, si distacc\u00f2 comunque dall'alveo del \"crocianesimo\" allora egemonico. \nTra i suoi principali argomenti di studio Manzoni, Leopardi, Casanova e Boiardo della cui opera omnia cur\u00f2 un'importante edizione in due volumi."}
{"id": "2764561", "revid": "767487", "url": "https://it.wikipedia.org/wiki?curid=2764561", "title": "Gioielli della Corona gallese", "text": "I Gioielli della Corona gallese sono i gioielli ufficiali utilizzati durante l'investitura del titolo di Principe di Galles.\nLa collezione comprende una corona, un anello da dito, uno scettro ed una spada, oltre ad una cintura dorata ed un mantello.\nIl disegno della Corona \u00e8 il medesimo della Corona imperiale di stato e della Corona di sant'Edoardo. Essa \u00e8 composta di quattro croci patenti alternate a gigli, ma mentre la corona del sovrano ha quattro archetti nella parte superiore che si congiungono a sostenere il globo coronato in cima alla corona, la corona del principe di Galles ne ha solamente due. Tali archi sono sormontati da una sfera dorata con una croce. La corona \u00e8 realizzata in oro, rivestita di velluto nella parte del capo e cerchiata di pelo di ermellino. Oltre alla corona storica, una nuova corona venne realizzata per l'investitura di Carlo, principe di Galles nel 1969, in quanto dal 1911 la corona storica si trovava in possesso del Duca di Windsor suo zio che l'aveva ricevuta come privilegio dopo la rinuncia al trono. Alla sua morte questa, come altre corone, torneranno a far parte dei gioielli della corona gallese, compresi in quella inglese.\nLe restanti regal\u00ece che ancora oggi si possono ammirare risalgono al 1911, cio\u00e8 all'anno di investitura di Edoardo (poi Edoardo VIII) al titolo di Principe di Galles.\nL'originale corona con la quale venivano incoronati effettivamente i principi di Galles e da cui poi hanno preso origine tutte le altre corone nei secoli successivi, venne creata dai regnanti del Regno di Gwynedd, uno dei principati primitivi del Galles. La Corona di Llywelyn entr\u00f2 a far parte dei gioielli della corona inglese dal 1284, ma sub\u00ec la medesima sorte di molte altre corone antiche spesso distrutte per ricavare i materiali per nuovi gioielli."}
{"id": "2764566", "revid": "2039709", "url": "https://it.wikipedia.org/wiki?curid=2764566", "title": "Selezione di calcio dell'Isola di Man", "text": "La Selezione di calcio dell'Isola di Man \u00e8 la rappresentativa di calcio dell'Isola di Man, dipendenza della Corona Britannica. Dipende dalla Isle of Man Football Association, fondata nel 1890.\nLa selezione calcistica non fa parte n\u00e9 della FIFA n\u00e9 della UEFA e quindi non partecipa alle qualificazioni per le fasi finali dei Mondiali di calcio n\u00e9 le sue squadre di club possono competere nelle coppe europee.\nEssendo membro dell'International Island Games Association, questa rappresentativa partecipa agli Island Games, competizione nella quale ha raggiunto per 3 volte la finale, nel 1993, 1999 e 2003, pur tuttavia uscendo sempre sconfitta."}
{"id": "2764568", "revid": "1543377", "url": "https://it.wikipedia.org/wiki?curid=2764568", "title": "Jive Records", "text": "La Jive Records \u00e8 stata una etichetta discografica di New York, di propriet\u00e0 della Sony Music Entertainment, e parte della Zomba Label Group.\nLa Jive Records \u00e8 principalmente conosciuta per aver lanciato le carriere di una serie di artisti hip hop e rap negli anni ottanta e di diverse boy band ed artisti di teen pop nei tardi anni novanta. Infatti, dalla met\u00e0 degli anni novanta, l'etichetta si \u00e8 occupata di produrre la musica degli 'N Sync, dei Backstreet Boys, di Aaron Carter e di Britney Spears, che si sono rivelati i pi\u00f9 notevoli successi commerciali nella storia dell'azienda.\nIl nome \"Jive\" \u00e8 stato preso in prestito da una forma di musica e danza sudafricana.\nDistribuzione.\nDal momento della sua entrata nel mercato discografico, la Jive \u00e8 stata distribuita negli Stati Uniti dalla Arista Records, sino al 1987. Dopo l'acquisizione da parte della BMG, avvenuta quello stesso anno, la distribuzione della Jive \u00e8 passata alla RCA, per poi passare direttamente alla BMG nel 1991. Da met\u00e0 degli anni novanta la rete di distribuzione internazionale della Jive Records \u00e8 variata da paese a paese. A seconda del territorio, la distribuzione \u00e8 stata affidata alla BMG, alla Virgin o altre etichette minori. Dal 2004 la distribuzione internazionale \u00e8 passata definitivamente alla sola Sony Music Entertainment.\nIl 7 ottobre 2011, \u00e8 stato annunciato che la Jive, insieme all'Arista ed alla J Records sarebbero state chiuse. Tutti gli artisti delle etichette sono stati acquisiti dalla RCA.\nArtisti della Jive Records.\nQui di seguito una lista dei maggiori artisti che sono stati sotto contratto con la Jive Records."}
{"id": "2764570", "revid": "729019", "url": "https://it.wikipedia.org/wiki?curid=2764570", "title": "Ivan Ju\u0161kov", "text": "Biografia.\nLa squalifica doping.\nIl 25 novembre 2016, alcuni test antidoping svolti a distanza di anni dalla manifestazione, sui campioni prelevati all'atleta alle , risultarono positivi al turinabol, all'oxandrolone e allo stanozololo, portando cos\u00ec alla squalifica dell'atleta dalla manifestazione che lo aveva visto concludere undicesimo con un lancio a 19,67 metri.\nCampionati nazionali.\n2005\n2006\n2007\n2008\n2009\n2010\n2011\n2012\n2013"}
{"id": "2764571", "revid": "196390", "url": "https://it.wikipedia.org/wiki?curid=2764571", "title": "Schoner", "text": ""}
{"id": "2764578", "revid": "729019", "url": "https://it.wikipedia.org/wiki?curid=2764578", "title": "Cessna CH-1", "text": "Il Cessna CH-1 era un elicottero leggero monomotore con rotore a due pale prodotto dall'azienda statunitense Cessna Aircraft Company negli anni cinquanta.\nDestinato inizialmente al mercato civile, venne prodotto anche in versione militare e designato UH-41 Seneca.\nCaratterizzato dall'insolita linea con un vistoso naso davanti alla cabina di pilotaggio, fu l'unico modello di elicottero prodotto dall'azienda statunitense.\nElicotteri comparabili.\nItaly - Aer Lualdi models L55, L57, L59"}
{"id": "2764579", "revid": "76963", "url": "https://it.wikipedia.org/wiki?curid=2764579", "title": "Frank Forest", "text": "Biografia.\nNato in Minnesota col nome di Frank Hayek, Forest studi\u00f2 agricoltura all'Universit\u00e0 del Minnesota. Da tenore, ricopr\u00ec ruoli da protagonista nei teatri lirici statunitensi ed europei, girando anche alcuni film, tra cui si ricorda Quando la vita \u00e8 un romanzo del 1937 dove canta in coppia con Grace Moore una scena dalla Madama Butterfly.\nNel 1955, spese energie e denaro per creare l'Empire State Festival, un festival estivo di opera lirica a New York. Frank Forest mor\u00ec il 23 dicembre 1976 in California, a Santa Monica. Venne sepolto al Hillside Memorial Park di Redlands, in California."}
{"id": "2764582", "revid": "29416234", "url": "https://it.wikipedia.org/wiki?curid=2764582", "title": "Kunstcamera", "text": ""}
{"id": "2764584", "revid": "322321", "url": "https://it.wikipedia.org/wiki?curid=2764584", "title": "Antonio Liozzi", "text": "Nato in una famiglia della piccola borghesia locale, studi\u00f2 pittura con il maestro di scuola romana Marco Benefial.\nDella sua opera si ricordano soprattutto la progettazione e le decorazioni pittoriche a motivi floreali in trompe-l'\u0153il del Teatro Flora di Penna San Giovanni, costruito interamente in legno e importante esempio di arte e architettura barocca. Liozzi si occup\u00f2 inoltre della rappresentazione di soggetti sacri."}
{"id": "2764586", "revid": "486946", "url": "https://it.wikipedia.org/wiki?curid=2764586", "title": "PalaSerradimigni", "text": ""}
{"id": "2764587", "revid": "1543377", "url": "https://it.wikipedia.org/wiki?curid=2764587", "title": "Niagara Falls (Monika Brodka)", "text": "Niagara Falls \u00e8 una singolo di Monika Brodka e del gruppo polacco Silver Rocket, pubblicato nel 2008. "}
{"id": "2764588", "revid": "599013", "url": "https://it.wikipedia.org/wiki?curid=2764588", "title": "Mark Selby", "text": "Nel 2006 \u00e8 stato anche campione del mondo nel pool.\nPrimi anni.\nMark Selby dimostr\u00f2 interesse per lo snooker gi\u00e0 da adolescente.\nLa prima finale di un torneo valido per il Ranking alla quale partecip\u00f2 fu allo Scottish Open nel 2003 all'et\u00e0 di 19 anni, dove si aggiudic\u00f2 il secondo posto alle spalle di David Gray, che nella finale lo aveva battuto 9-7. Nel 2002 arriva alle semifinali del China Open. Selby partecip\u00f2 alle qualificazioni del Campionato del mondo di Snooker nel 2002, 2003 e nel 2004 perdendo tutte e tre le volte, senza riuscire ad accedere alla fase finale del torneo al Crucible Theatre.\nAll'inizio della stagione 2005-2006 Selby viene seguito dal manager Mukesh Parmar di Leicester, maturando il proprio stile di gioco. Nel 2006 raggiunge il Crucible, nonostante il suo avversario Robert Milkins nel finale delle qualificazioni avesse fatto un 147. A Sheffield il suo avversario incontrato pi\u00f9 spesso \u00e8 John Higgins: la prima volta nel 2005 fu battuto al primo turno, nel 2006 trov\u00f2 la rivincita, nel 2007 perse nella finale, mentre nel 2009 Higgins lo ferm\u00f2 ai quarti sconfiggendolo 12-13 malgrado fosse stato avanti per 12-11. 8 anni dopo, nel 2017, ha battuto il suo rivale pi\u00f9 grande in finale per 18-15.\nCrescita e successo.\nNel Campionato del mondo del 2007 Mark Selby vinse nel primo round contro Stephen Lee per 10 a 7. Successivamente l'inglese batt\u00e9 Peter Ebdon, finalista della finale 2006, per 13-8 con cinque Century Breaks, di cui tre consecutivi, raggiungendo i quarti di finale. Qui si scontr\u00f2 con Ali Carter, vincendo 13-12 in un match che era durato per pi\u00f9 di nove ore. Raggiunse infine la finale dopo aver sconfitto 17-16 in semifinale Shaun Murphy, con un break 64 nell'ultima decisiva partita. Nella finale si trov\u00f2 faccia a faccia con John Higgins. Concluse le sessioni della domenica sotto di 4-12 e nella prima sessione pomeridiana del luned\u00ec vinse sei \"frames\" consecutivi, concludendo oltre il tempo dovuto con un punteggio di 10-12. Quando inizi\u00f2 l'ultima definitiva sessione serale era sotto solo di due \"frames\", ma alla fine lo scozzese concluse il match vincendo 18-13. Grazie alle prestazioni mostrate nell'intero torneo Selby riusc\u00ec ad entrare anche per la prima volta nella top 16 nel Ranking della stagione 2006-2007 e occupando l'undicesimo posto nella stagione 2007-2008. I risultati di Selby al Mondiale 2007 inoltre gli fecero vincere il Dummy address 888.com Silver Chip.\nAnni recenti.\nDopo un moderato inizio di stagione Mark Selby raggiunse la semifinale di quello che \u00e8 il secondo torneo professionale di snooker pi\u00f9 importante, lo UK Championship. Ronnie O'Sullivan, il suo avversario, era avanti di 7-5, Selby riusc\u00ec a pareggiare fino a 8-8 ma O'Sullivan realizzando un maximum break di 147 vinse 9-8.\nIl 20 gennaio del 2008 Selby vinse il suo primo importante torneo, Masters di Wembley. Per raggiungere la finale si scontr\u00f2 con Stephen Hendry, Stephen Maguire e Ken Doherty, tutti sconfitti con un punteggio di 6-5. Nella finale contro Stephen Lee vinse con un netto 10-3.\nIl 17 febbraio del 2008, vinse il Welsh Open superando Ronnie O'Sullivan 9-8 dopo essere stato sotto per 5-8. Al campionato del mondo per\u00f2 non ebbe grande successo. Sebbene fosse considerato il favorito per il titolo, fu battuto al primo round 10-8 da Mark King. L'anno seguente raggiunse la finale del Masters di Wembley, ma fu battuto da Ronnie O'Sullivan, e raggiunse i quarti di finale del Campionato del mondo di Snooker, dove fu battuto da John Higgins, che alla fine avrebbe vinto il titolo. Selby ha iniziato la stagione 2009-2010 con un'ottima performance nel UK Championship battendo al primo round Jamie Cope 9-8, nonostante fosse sotto di cinque frame essendo 4-8 e vincendo il 17 gennaio 2010 il suo secondo Masters di Wembley. In finale si trov\u00f2 di fronte Ronnie O'Sullivan al quale, in vantaggio di tre frames sul 9-6, sarebbe bastato solo un ultimo frame per vincere, ma Selby riusc\u00ec a vincere quattro frames consecutivi, portandosi a casa il Trofeo e un premio di \u00a3150,000.\nAl China Open del 2011 Selby ha battuto Tian Pengfei, Robert Milkins, Ali Carter e il favorito di casa Ding Junhui, ma \u00e8 stato sconfitto 8-10 da Judd Trump in finale. Da Ding Junhui sar\u00e0 invece sconfitto nei quarti di finale del campionato mondiale 2011\nIl 5 maggio 2014 vince con grande personalit\u00e0 la finale del Campionato mondiale al Crucible Theatre di Sheffield battendo il pi\u00f9 volte vincitore Ronnie O'Sullivan per 18 a 14.\nDopo un inizio di stagione non felicissimo, nella seconda met\u00e0 del 2014, il 2015 inizia nel migliore dei modi con la vittoria del German Masters al Tempodrom di Berlino, in finale con Shaun Murphy (9-7). Sul finire della stagione vincer\u00e0 anche l'ultimo torneo prima del Mondiale, il China Open a Pechino, cosa che lo mette automaticamente tra i favoriti per la riconquista del titolo a Sheffield, dove per\u00f2 incappa in un'eliminazione al secondo turno per mano del giovane e promettente Anthony McGill.\nL'annata 2015-2016 sembra essere avara di soddisfazioni; complice anche il riacutizzarsi di vecchi problemi alla schiena, i migliori risultati raggiunti da Selby sono due semifinali: all'International Championship, torneo tenutosi in Cina a Daqing, battuto da un rinvigorito John Higgins per 9-4 e allo UK Championship a York, dove viene sconfitto con un netto 6-0 da Neil Robertson, che andr\u00e0 poi a vincere il torneo. La svolta della stagione arriva proprio all'appuntamento pi\u00f9 importante, l'ultimo atto \u00e8 infatti, come ogni anno, il mondiale di Sheffield, in cui le prestazioni di Selby vanno in crescendo e l'ipotesi di un suo secondo trionfo al Crucible prende sempre pi\u00f9 corpo. Chi non \u00e8 d'accordo \u00e8 il talentuoso giocatore cinese Ding Junhui che, con un gioco sensazionale ed un tabellone favorevole, arriva in finale sulle ali dell'entusiasmo, con la promessa di portare per la prima volta il titolo in Cina e, soprattutto, con circa la met\u00e0 del tempo passato al tavolo rispetto a Selby. Tutti si prevedevano una finale in cui Ding sarebbe scattato rapidissimo dai blocchi con il suo formidabile gioco d'attacco e Selby avrebbe tentato di intrappolarlo con il suo gioco tattico ma ci\u00f2 che accade \u00e8 l'esatto opposto: Selby va avanti 6-0, complice anche un Ding teso ed emozionato, e la prima sessione si chiude con un 6-2 in cui il cinese riesce a vincere gli ultimi due frame, limitando i danni. Sconfitta l'emozione, nella seconda sessione il cinese si scioglie arrampicandosi fino ad uno svantaggio minimo di un singolo frame, ma stavolta \u00e8 Selby a vincere gli ultimi due frame della sessione, chiudendo il primo giorno di gara sul 10-7. Il canovaccio della sessione mattutina del secondo giorno \u00e8 molto simile: Ding si porta ad un solo frame di svantaggio, ma Selby vince gli ultimi tre frame della sessione pomeridiana, arrivando alla sessione serale e conclusiva con un punteggio di 14-11, per poi chiudere il match con un 18-14 in un paio d'ore di gioco durante le quali il risultato finale non sembra mai essere in discussione. Caso vuole che Selby abbia vinto il suo secondo titolo mondiale concludendo il match pochi minuti dopo che la sua squadra del cuore, il Leicester, avesse la matematica certezza della storica prima vittoria della Premier League.\nLa stagione 2016-2017 inizia con un Selby ormai entrato di diritto tra i grandi della specialit\u00e0, con il secondo titolo mondiale, numero uno del mondo alla fine della stagione per il quarto anno consecutivo e determinato a dimostrare di poter essere un grande vincente e non solo un giocatore costante e solido. Vince subito il Paul Hunter Classic tenutosi a fine agosto a Furth, in Germania, battendo Tom Ford per 4-2; raggiunge inoltre la finale allo Shanghai Masters tenutosi a fine settembre a Shanghai (Cina) nella quale viene sconfitto dal \"padrone di casa\" Ding Junhui, che si prende la rivincita per la finale mondiale battendolo 10-6 ed anche una semifinale allo European Masters tenutosi subito dopo, ad inizio ottobre a Bucarest (Romania), nella quale viene battuto per 6-2 da Judd Trump che andr\u00e0 poi a trionfare in finale contro O'Sullivan. A fine ottobre abbiamo la riedizione della finale dello Shanghai Masters, ma stavolta il torneo \u00e8 l'International Championship di Daqing (Cina), in cui Selby restituisce il favore a Ding battendolo con un sonoro 10-1; tra il 22 novembre ed il 4 dicembre si tiene il primo grande appuntamento della stagione: lo UK Championship al Barbican Centre di York (Inghilterra) in cui Selby batte Ronnie O'Sullivan in una finale ricca di bel gioco per 10-7, conquistando il titolo per la seconda volta e portando a 7 il totale di titoli in tornei della triplice corona (il corrispettivo degli slam tennistici) insieme ai due titoli mondiali e tre Masters. Selby, inoltre, partecipa al prestigioso torneo del China Open, dove arriva abbastanza agevolmente fino alla finale in cui trova di fronte il gallese Mark Williams. Nonostante una non ottimale partenza riesce comunque a vincere il match per 10-8 e a trionfare per la seconda volta al China Open. L'ultimo appuntamento dell'anno \u00e8 ovviamente il Campionato mondiale dove Selby parte da grande favorito. Debutta contro il veterano O'Brien e lo liquida facilmente per 10-2. Arriva fino alla semifinale perdendo solo 11 frame. L\u00ec trova il cinese Ding Junhui che durante l'anno lo ha gi\u00e0 battuto tre volte. La partita \u00e8 molto combattuta ma \u00e8 ancora Selby a riuscire ad avere lo strappo decisivo nella ultima sessione vincendo 17-15 l'incontro. Arriva per la quarta volta in finale dove lo aspetta lo scozzese John Higgins che lo aveva battuto nel 2006 proprio in finale. A met\u00e0 incontro \u00e8 Higgins in vantaggio per 10-7. Ma nella terza sessione Selby gioca in maniera perfetta e si porta avanti 13-11 all'ultima pausa. Alla fine l'inglese riesce ad abbattere la resistenza del veterano scozzese e lo sconfigge 18-15 diventando il quarto giocatore a vincere per due anni consecutivi il mondiale, il nono a vincerlo tre volte ed il primo a vincere il China Open e Il mondiale nello stesso anno entrando cos\u00ec ufficialmente tra i pi\u00f9 grandi di questo sport.\nLa stagione seguente inizia con il forfait alla Coppa del Mondo a squadre per via di un infortunio al piede e procede con la seconda vittoria all'International Championship, 10-7 in finale il nordirlandese Mark Allen. Tuttavia la stagione non procede bene, con un Selby che non soddisfa le attese e riesce solo a vincere il China Open, l'8 aprile 2018 contro Barry Hawkins per poi venire eliminato dal connazionale Joe Perry per 10-4 al primo turno del Mondiale.\nSelby inizia la stagione 2018-2019 battendo Higgins nella finale del China Championship ma prosegue con prestazioni non all'altezza negli altri tornei, come la sconfitta contro James Cahill al primo turno dello UK Championship, arrivando col tempo a perdere prima dell'inizio del Mondiale il primo posto della classifica, mantenuto per quattro anni consecutivi. La situazione peggiora dopo il Campionato del Mondo, dove l'inglese perde 13-10 al secondo turno contro Gary Wilson scendendo al 6\u00ba posto non terminando per la prima volta dopo sette stagioni di fila in prima posizione.\nL'inglese torna al successo all'English Open 2019 dominando il match contro David Gilbert per 9-1, dopo pi\u00f9 di un anno dall'ultima vittoria in tornei ufficiali. Bissa il successo anche allo Scottish Open contro Jack Lisowski.\nVita privata.\n\u00c8 un tifoso della squadra di calcio Leicester City sin da bambino e un fan del tiro a freccette. Nel luglio 2006 vinse il WEPF, ossia il Campionato del mondo della palla a otto, battendo Darren Appleton per 11-7 nella finale tenuta a Blackpool.\nGioca per la Leicestershire County Pool Association at Club 147 a Leicester. Il suo soprannome nello Snooker \u00e8 \u201cThe Jester from Leicester\u201d, attribuitogli da Richard Beare. \u00c8 sposato con Vikki Layton, una giocatrice a livello internazionale di Pool la quale, attualmente, ricopre anche il ruolo di manager di Selby.\nSelby ha vinto il suo primo titolo mondiale proprio nel giorno in cui il suo Leicester \u00e8 stato promosso in Premier League nel 2014, festeggiando l'avvenimento con una parata a cielo aperto con un bus. Nel 2016 ha invece vinto il suo secondo titolo a Sheffield proprio nei minuti in cui la sua squadra del cuore trionfava per la prima volta nel campionato inglese."}
{"id": "2764590", "revid": "74801", "url": "https://it.wikipedia.org/wiki?curid=2764590", "title": "Carl-Axel Acking", "text": "Formazione.\nAcking ha compiuto i suoi studi tra la \"Konstfackskolan\" (Collegio Universitario di Arti, Artigianato e Design) e il \"Kungliga Tekniska H\u00f6gskolan\" (Regio Instituto di Tecnologia) a Stoccolma, tra il 1930 e il 1939.\nDurante gli anni della formazione ha collaborato con Erik Gunnar Asplund alla progettazione del tribunale di G\u00f6teborg.\nNel 1937 ha partecipato alla \"Exposition Internationale des Arts et Techniques dans la vie moderne\" di Parigi e nel 1939 \u00e8 stato presente alla Fiera mondiale di New York e ha aperto il suo studio nella capitale svedese.\nAttivit\u00e0.\nAcking si distinse dagli altri architetti svedesi poich\u00e9 non si preoccupava soltanto della progettazione degli edifici ma anche dei loro interni. L'attivit\u00e0 del designer fu premiata nel 1952 col \"Premio Lunning\".\nNel 1955 si occup\u00f2 della progettazione per l'edificio per l'esposizione \"H55\".\nAcking insegn\u00f2 design al \"Konstfackskolan\" tra il '43 e il '64 ed estetica all'Universit\u00e0 di Lund tra il '65 e il '76.\nArchitettura.\nTra i suoi progetti architettonici \u00e8 da ricordare l'Hotel H\u00e4sselby di Stoccolma, gli interni delle navi North Star Line, dell'ambasciata svedese a Tokyo e dell'Hotel Malmen di Stoccolma.\nDesign.\nIl designer produsse mobili per le industrie \"Nordiska Kompaniet\" e \"Svenska M\u00f6belfabrikerna\", e per l'Associazione degli artigiani di Stoccolma. Oltre al disegno di prodotti di arredo si occup\u00f2 anche della progettazione di carta da parati, di una cabina telefonica, tessuti e sistemi di illuminazione.\nNel 1944 progett\u00f2 una sedia in legno curvato con seduta e schienale in compensato che venne premiata poich\u00e9 facilmente montabile e riproducibile.\nNel 1949 nell'ambito della progettazione degli interni dell'Hotel Malmen cre\u00f2 una poltrona con sedili imbottiti removibili in modo da poter essere puliti o riparati, e una sedia da pranzo facilmente componibile perch\u00e9 formata da soli cinque elementi."}
{"id": "2764591", "revid": "339392", "url": "https://it.wikipedia.org/wiki?curid=2764591", "title": "Kunstcamera - Museo di Etnografia e Antropologia &quot;Pietro il Grande&quot; di San Pietroburgo", "text": ""}
{"id": "2764592", "revid": "339392", "url": "https://it.wikipedia.org/wiki?curid=2764592", "title": "Kunsktcamera", "text": ""}
{"id": "2764596", "revid": "1543377", "url": "https://it.wikipedia.org/wiki?curid=2764596", "title": "Rongorongo", "text": "Il rongorongo (o ko hau rongo rongo) \u00e8 un sistema di glifi scoperto nell'isola di Pasqua nel XIX secolo e che appare come una forma di scrittura. Numerosi tentativi sono stati fatti per decifrarlo e capirne la struttura, ma nessuno di questi ha avuto successo nell'interpretare il significato dei glifi. Se fosse confermato come forma di scrittura e fosse stato sviluppato dai nativi nell'isola di Pasqua prima dell'arrivo degli occidentali, il rongorongo sarebbe una delle poche invenzioni indipendenti della scrittura esistenti al mondo.\nOggetti di legno con iscrizioni in rongorongo furono rinvenuti nel XIX secolo, alcuni dei quali gravemente danneggiati, e trasportati in vari musei e collezioni private sparse per il mondo. Questi oggetti sono principalmente tavolette, ma vi sono iscrizioni in rongorongo anche su statue in legno e su ornamenti come il Rei Miro; nessuno di questi manufatti \u00e8 rimasto sull'isola di Pasqua.\nIl rongorongo \u00e8 una scrittura con andamento bustrofedico inverso, cio\u00e8 \u00e8 scritto in direzioni alternanti. Molti glifi rappresentano forme umane, di animali, di piante, o forme geometriche astratte. Sul finire del 1800 il rongorongo scomparve e i pochi nativi rimasti sull'isola di Pasqua non erano pi\u00f9 in grado di leggerlo e scriverlo, a causa delle epidemie e degli attacchi degli schiavisti che sconvolsero la societ\u00e0 rapanui nel XIX secolo.\nEtimologia.\nIl termine \"rongorongo\" deriva dalla lingua rapanui e significa \"recitare\" o \"declamare\", la parola Rapanui \"rongo\" () \u00e8 imparentata in molte altre lingue austronesiane, come nella lingua malese \"dengar\" () o nella lingua figiana \"rogoca\" (), dove queste parole hanno il significato di \"ascoltare\" o \"sentire\".\nIl nome originale della scrittura, o forse meglio la sua descrizione, sarebbe \"kohau motu mo rongorongo\", ossia \"linee incise per essere cantate\".\nDescrizione della scrittura.\nI testi in rongorongo erano scritti con andamento bustrofedico inverso, dal basso in alto, da sinistra a destra. Il lettore comincia quindi a leggere dall'angolo in basso a sinistra della tavoletta, procede a leggere verso destra fino alla fine della riga, ruota la tavola di 180 gradi, e continua a leggere la linea successiva. Leggendo una linea, quella successiva e quella precedente appaiono quindi riflesse.\nStrumenti di scrittura.\nSecondo la tradizione orale, le tavolette in rongorongo erano scritte con stili di ossidiana o denti di squalo. I glifi erano composti da incisioni regolari profonde, sebbene siano state rinvenute anche deboli incisioni superficiali. \u00c8 possibile che la tavoletta venisse prima incisa debolmente con ossidiana e poi scritta e incisa definitivamente con i denti di squalo, le tracce leggere rimaste sarebbero quindi interpretabili come errori di scrittura o decorazioni aggiuntive.\nAlcune tavolette sembrano essere scritte con strumenti in ferro. Sebbene coltelli potrebbero essere stati scambiati con gli spagnoli durante i primi contatti, questo fatto pone dubbi sulla reale autenticit\u00e0 di questi oggetti, che potrebbero essere copie fatte dai primi turisti sul finire del 1800.\nI glifi.\nI glifi sono costituiti da forme stilizzate umane, animali, vegetali o forme geometriche, e spesso formano composti raggruppati. Quasi tutti i glifi che rappresentano figure con la testa sono orientati con testa in alto e sono visti sia di fronte o di profilo destro, nella direzione di scrittura. Non si sa quale significato possa avere avuto un glifo a testa in gi\u00f9 o di profilo sinistro. Le teste hanno spesso allungamenti caratteristici sui lati che somigliano a occhi (come i glifi che rappresentano le tartarughe), ma che spesso assomigliano a orecchie (come su alcuni petroglifi antropomorfi). Gli uccelli sono comuni; altri glifi assomigliano a pesci o artropodi. Pochi sono simili ai petroglifi trovati in tutta l'isola.\nPetroglifi.\nSebbene larga parte dei testi rongorongo conservati fino ad oggi siano stati scritti su tavolette di legno, alcuni esempi di rongorongo sono stati rinvenuti sulle pietre dell'isola di Pasqua come petroglifi. L'isola di Pasqua ha infatti il pi\u00f9 ricco assortimento di petroglifi della Polinesia. Quasi ogni superficie adatta \u00e8 stata scolpita, compresi i muri in pietra di alcune case e di alcune delle famose statue mo'ai. Circa un migliaio di siti con pi\u00f9 di quattromila glifi sono stati catalogati, alcuni in basso- o alto-rilievo, e alcuni dipinti di rosso e bianco. Anche se i petroglifi non possono essere datati direttamente, alcuni sono in parte oscurati da antichi edifici in pietra precoloniali, suggerendo che si tratta di petroglifi relativamente vecchi.\nOrigini della lingua.\nLa tradizione orale vuole che o Hotu Matu\u2018a o Tu\u2018u ko Iho, i fondatori leggendari della civilt\u00e0 rapanui, portarono con s\u00e9 sull'isola 67 tavolette dalla loro terra madre assieme ad alcune piante indigene come il toromiro. Tuttavia non c'\u00e8 alcuna prova che un'altra civilt\u00e0 polinesiana o sudamericana abbia sviluppato in passato un sistema di scrittura che possa essere stato esportato sull'isola di Pasqua assieme ai primi coloni. Il rongorongo sembrerebbe quindi essere il risultato di uno sviluppo indipendente avvenuto nell'isola di Pasqua.\nDatazione delle tavolette.\nLo sviluppo dell'agricoltura e della civilt\u00e0 rapanui \u00e8 fatto risalire attorno al 1200, per cui la nascita del rongorongo deve essere avvenuta non prima di questo periodo. Una tavoletta, denominata \"tavola Q\" e ospitata al museo di antropologia e etnografia di San Pietroburgo, \u00e8 stata datata al carbonio 14, ma i risultati non hanno permesso di stabilire una data precisa se non che \u00e8 sicuramente successiva al 1680. Il glifo 67 () sembra rappresentare la palma dell'isola di Pasqua, specie estinta a seguito delle deforestazioni dei nativi all'incirca nel 1650; questo suggerirebbe che questo carattere sarebbe stato scritto nel XVII secolo. I testi denominati A, P, e V possono essere datati attorno al XVIII o al XIX secolo per il fatto che sono stati scritti su remi di barche europee.\nLa spedizione spagnola del 1770.\nNel 1770 una spedizione spagnola comandata da Gonz\u00e1lez de Ahedo raggiunse l'isola di Pasqua allo scopo di annetterla. Fu organizzata una cerimonia ufficiale e i capi firmarono \"nella loro scrittura\" un trattato ufficiale.\nSecondo alcuni studiosi \u00e8 possibile quindi che il rongorongo sia stato sviluppato proprio a seguito della spedizione occidentale, gli spagnoli avrebbero infatti introdotto la scrittura nell'isola di Pasqua per poter avere una firma al loro trattato. A conferma di questa ipotesi ci sarebbe il fatto che nessuno degli esploratori prima di Eug\u00e8ne Eyraud nel 1864 ha menzionato la presenza di questa forma di scrittura nativa. Il rongorongo non sarebbe tuttavia una qualche imitazione dei caratteri latini, ma il concetto stesso di scrittura sarebbe stato importato con un processo noto come diffusione interculturale dagli esploratori occidentali, che avrebbero quindi ispirato gli abitanti dell'isola di Pasqua a sviluppare il proprio sistema di scrittura.\nTuttavia, nei casi noti in cui questo \u00e8 accaduto con certezza, questo tipo di influenza ha richiesto uno scambio culturale prolungato e persistente per poter essere efficace, come con l'invenzione del sillabario Cherokee dopo l'osservazione dei giornali inglesi dei coloni negli Stati Uniti. Il fatto che i primi coloni non abbiano lasciato nota di una forma di scrittura potrebbe essere dovuto al fatto che fosse ritenuta sacra e condivisa solo fra i sacerdoti. Questa limitazione sarebbe poi scomparsa a seguito del collasso della societ\u00e0 rapanui per le epidemie e i raid schiavisti, sicch\u00e9 le tavolette avrebbero perso negli ultimi secoli la loro sacralit\u00e0.\nScoperta occidentale.\nDopo la spedizione spagnola, le tavolette con incisioni in rongorongo furono scoperte da Eug\u00e8ne Eyraud, appartenente alla congregazione del Sacro Cuore di Ges\u00f9 e Maria, che raggiunse il 2 gennaio del 1864 l'isola di Pasqua, dove rimase per nove mesi allo scopo di evangelizzare la popolazione. Eyraud riport\u00f2 la scoperta di una tavoletta con incisioni in rongorongo:\nNon c'\u00e8 altra menzione alle tavolette nel resto dei racconti di Eyraud e la scoperta non ricevette attenzione. Eyraud lasci\u00f2 l'isola di Pasqua l'11 ottobre, in cattive condizioni di salute. Diventato prete nel 1865, ritorn\u00f2 nell'isola di Pasqua nel 1866, dove mor\u00ec di tubercolosi nel 1868 a 48 anni.\nDistruzione e scomparsa del rongorongo.\nNel 1868 il vicario apostolico di Tahiti Florentin-\u00c9tienne Jaussen ricevette in regalo dall'isola di Pasqua una lunga corda di capelli umani, usata forse per la pesca, con una tavola di legno coperta da geroglifici. Interessato alla scoperta, il vescovo scrisse a padre Hippolyte Roussel che era sull'isola di Pasqua chiedendogli tutte le tavolette che riusciva a trovare e di cercare di capire dai nativi il loro significato. Tuttavia Roussel fu in grado di recuperarne solo alcune e i nativi non erano concordi su come leggerle. Secondo i rapporti dei missionari, le tavolette furono distrutte in larga parte dai nativi stessi, che, non essendo pi\u00f9 in grado di interpretarle, le usavano come legna da ardere o per fabbricare strumenti da pesca.\nSupponendo che alcuni abitanti superstiti nell'isola fossero ancora in grado di leggere la scrittura alla fine del 1800, \u00e8 probabile che solo una minoranza della popolazione fosse istruita. Infatti, secondo i primi visitatori, l'istruzione era un privilegio degli esponenti delle famiglie pi\u00f9 importanti o dei sacerdoti, molti dei quali morirono per via delle epidemie o furono imprigionati dai colonizzatori peruviani.\nLa distruzione delle tavolette e la scomparsa del rongorongo sarebbero la conseguenza delle epidemie e dei raid schiavisti compiuti dai peruviani a partire dal 1859, fino a quello pi\u00f9 devastante del 1862, che avrebbero ridotto notevolmente la popolazione e ucciso gli ultimi nativi in grado di leggere e scrivere il rongorongo. Ad oggi sopravvivono solo 26 tavolette, solo la met\u00e0 delle quali di origine autentica oltre ogni dubbio e in buone condizioni.\nTentativi di decrittazione.\nCome per la maggior parte degli scritti non decifrati, ci sono numerose interpretazioni fantasiose e traduzioni pretese del rongorongo. Tuttavia, a parte una porzione di una tavoletta che ha dimostrato di essere collegata con un calendario lunare, nessuno dei testi \u00e8 stato compreso. Ci sono tre importanti ostacoli alla decifrazione, assumendo che il rongorongo sia veramente una forma completa di scrittura: il piccolo numero di testi rimanenti, la mancanza di contesto sotto forma di illustrazioni per aiutarne l'interpretazione, e le poche testimonianze dell'antica lingua rapanui, poich\u00e9 il moderno rapanui ha subito fortemente l'influsso con l'isola di Tahiti ed \u00e8 quindi improbabile che rifletta fedelmente il linguaggio delle tavole.\nL'opinione prevalente \u00e8 che il rongorongo non sia una vera forma di scrittura, ma piuttosto una proto-scrittura, o anche un sistema mnemonico pi\u00f9 limitato per la genealogia, la coreografia, la navigazione, l'astronomia, o l'agricoltura. Un altro esempio di protoscrittura con caratteristiche simili sarebbe la scrittura dongba. Alcuni credono invece che si tratti di una forma di scrittura completa, ma \u00e8 ancora in atto un dibattito per chiarire se il rongorongo sia una scrittura essenzialmente logografica o sillabica, anche se non sembra essere compatibile n\u00e9 con un logografo puro n\u00e9 con un sillabario puro."}
{"id": "2764597", "revid": "1543377", "url": "https://it.wikipedia.org/wiki?curid=2764597", "title": "Ten (Monika Brodka)", "text": "Ten \u00e8 il singolo di debutto della cantante pop e soul polacca Monika Brodka."}
{"id": "2764606", "revid": "1543377", "url": "https://it.wikipedia.org/wiki?curid=2764606", "title": "Dziewczyna mojego ch\u0142opaka", "text": "Dziewczyna mojego ch\u0142opaka \u00e8 il secondo singolo della cantante pop e soul polacca Monika Brodka."}
{"id": "2764607", "revid": "224230", "url": "https://it.wikipedia.org/wiki?curid=2764607", "title": "John Francis Edward Acton", "text": ""}
{"id": "2764611", "revid": "1543377", "url": "https://it.wikipedia.org/wiki?curid=2764611", "title": "Mia\u0142e\u015b by\u0107...", "text": "Mia\u0142e\u015b by\u0107... \u00e8 il terzo singolo della cantante pop e soul polacca Monika Brodka."}
{"id": "2764618", "revid": "1543377", "url": "https://it.wikipedia.org/wiki?curid=2764618", "title": "Znam Ci\u0119 na pami\u0119\u0107", "text": "Znam Ci\u0119 na pami\u0119\u0107 \u00e8 il primo singolo della cantante pop e soul polacca Monika Brodka estratto dal suo secondo album di studio."}
{"id": "2764622", "revid": "287204", "url": "https://it.wikipedia.org/wiki?curid=2764622", "title": "Stephen Leake", "text": "Biografia.\nAnche se alla fine raggiunse il grado pi\u00f9 alto nel Collegio, era nato come Stephen Martin ed era l'unico figlio del capitano Stephen Martin, un ufficiale di marina, e di sua moglie, Elizabeth Hill. Il marito della zia, rimasto vedovo e senza prole, lasci\u00f2 il suo ingente patrimonio al capitano Martin, a condizione che lui e la sua famiglia adottassero il cognome aggiuntivo e le armi di Leake.\nTuttavia poco dopo essere venuti in possesso dell'eredit\u00e0 nel 1721, la famiglia perse pi\u00f9 di \u00a3 20.000.\nIl giovane Leake effettuava un tirocinio presso la Royal Navy, ma la perdita rese necessaria la ricerca di una posizione migliore. Suo padre tent\u00f2 di acquistare un posto al Tesoro, ma fall\u00ec.\nLeake fu ammesso al Middle Temple e serv\u00ec come \"younger brother\" alla Trinity House nel 1723. Nel 1724 divenne un vice luogotenente per Tower Hamlets.\nPrimi successi.\nNel 1725, l'Ordine del Bagno fu fatto \"rivivere\" in Gran Bretagna. Il re d'armi della Giarrettiera Sir John Anstis trov\u00f2 per Leake il ruolo di scudiero per uno dei \"cavalieri\" nel nuovo ordine. Anstis aveva incontrato Leake quando lavorava assieme alla sua famiglia alla Royal Licence per cambiere il cognome. Il \"cavaliere\" a cui Leake fu associato era il conte di Sussex, visconte maresciallo. Nel marzo del 1726 Leake fu eletto \"fellow\" della Society of Antiquaries of London. Pubblic\u00f2 lo stesso anno anche un saggio \"Nummi Britannici Historia\" che copriva la storia della monetazione inglese. Questa opera ebbe diverse edizioni durante la vita di Leake.\nCarriera araldica.\nLeake aveva ottenuto molte conoscenze potenti, ma gli mancava ancora una posizione che provvedesse ai suoi bisogni. Leake cerc\u00f2 l'aiuto di John Anstis per ottenere una posizione presso il College of Arms.\nAnstis us\u00f2 l'opportunit\u00e0 della richiesta di Leake per assicurare una posizione come \"Garter\" per suo figlio. Dopo essere stato messo in imbarazzo da Anstis, Leake presunse che avrebbe dovuto cercare di ottenere aiuto altrove. Nel 1727 alcune conoscenze gli fecero ottenere un posto come Araldo (ordinario) Lancaster al College of Arms. Fu poi promosso Re d'armi di Norroy nel dicembre del 1729.\nIn qualit\u00e0 di araldo e re d'armi, Leake diresse le sue energie verso il miglioramento della fortuna del College of Arms. Nel 1729 si rivolse all'procuratore generale per il perseguire un tintore, che si era offerto di trovare stemmi per i clienti. Il procedimento non ebbe successo, tuttavia egli cerc\u00f2 nuovi un nuovo statuto che avrebbe confermato al collegio il monopolio su tali attivit\u00e0. Cerc\u00f2 anche di fa rivivere l'istituto della visita araldica nel 1731 e nel 1744. Il suo testo \"Reasons for Granting Commissions to the Provincial Kings of Arms for Visiting their Provinces\" fu stampato nel 1744. Questo, come anche gli altri progetti, fall\u00ec. Fu infatti bloccato sia da Anstis che dal governo. Nel 1732 Leake fu anche coinvolto nel tentativo di rinascita della Corte di cavalleria. Dopo cinque anni, non c'era nulla di portato a termine, cos\u00ec la corte chiuse. Non si riun\u00ec pi\u00f9 fino al 1954. Se non ebbe successo nella maggior parte di questi sforzi, egli fu in grado di aumentare la consapevolezza e il prestigio del College in Inghilterra.\nLeake fu promosso a re d'armi di Clarenceux nel 1741 e alla carica di \"re d'armi della Giarrettiera\" nel 1754. Egli venne immediatamente coinvolto nell'Ordine, da cui la carica prende il nome. Lavor\u00f2 con il decano di Windsor per aggiornare i registri ufficiali. Compil\u00f2 anche una collezione di disegni degli stemmi presenti sugli stalli della St. George's Chapel, e viaggi\u00f2 all'estero per investire principi stranieri con l'Ordine della giarrettiera.\nAnche se Leake fu sempre verbalmente critico vocale del patronato e del mercanteggio con cui erano nominati gli araldi, nomin\u00f2 il figlio tredicenne John Martin Leake alla carica di Araldo (ordinario) Chester nel 1752.\nVita personale.\nLeake nel 1735 spos\u00f2 Anne, figlia di Fletcher Powell, un produttore di birra. Ebbero sei figli e tre figlie, tutti sopravvissuti al padre. Il patrimonio immobiliare di Powell nello Hertfordshire pass\u00f2 in seguito ai discendenti di Leake.\nLeake visse nel Mile End, ora nella Grande Londra, dove fu attivo negli affari della sua chiesa e contribu\u00ec a organizzare le unit\u00e0 di volontari durante l'insurrezione giacobita del 1745. In seguito visse a Thorpe-le-Soken, un villaggio dell'Essex, dove il padre aveva acquistato una propriet\u00e0 nel 1720. Dal 1770 era molto sofferente di gotta e reumatismi e mor\u00ec nel 1773 a Mile End. Fu sepolto nella chiesa di Thorpe-le-Soken.\nIl nipote William Martin Leake, \u00e8 stato un diplomatico, numismatico e amante di antichit\u00e0."}
{"id": "2764623", "revid": "1543377", "url": "https://it.wikipedia.org/wiki?curid=2764623", "title": "Mia\u0142 by\u0107 \u015blub", "text": "Mia\u0142 by\u0107 \u015blub \u00e8 il secondo singolo della cantante pop e soul polacca Monika Brodka estratto dal suo secondo album di studio."}
{"id": "2764625", "revid": "1543377", "url": "https://it.wikipedia.org/wiki?curid=2764625", "title": "Za ma\u0142o wiem", "text": "Za ma\u0142o wiem \u00e8 il terzo singolo della cantante pop e soul polacca Monika Brodka estratto dal suo secondo album di studio."}
{"id": "2764636", "revid": "661526", "url": "https://it.wikipedia.org/wiki?curid=2764636", "title": "Mutiny!", "text": "Mutiny! \u00e8 l'album di debutto della band pop punk Set Your Goals. \u00c8 stato pubblicato l'11 luglio 2006. Una versione Deluxe con 2 CD, 5 tracce bonus e un video \u00e8 stato pubblicato il 27 maggio 2008. L'album \u00e8 stato prodotto da Barett Jones, che ha lavorato anche con Nirvana, Foo Fighters, Bush, I Am The Avalanche e The Fall of Troy."}
{"id": "2764647", "revid": "729019", "url": "https://it.wikipedia.org/wiki?curid=2764647", "title": "McDonnell Aircraft Corporation", "text": "La McDonnell Aircraft Corporation \u00e8 stata una azienda aerospaziale con sede a Saint Louis, nel Missouri. Fondata nel 1939 da James Smith McDonnell, ebbe rilevanza soprattutto per la realizzazione di importanti caccia militari, come l'F-2H Banshee, l'F-3H Demon, l'F-101 Voodoo e l'F-4 Phantom II, e per le prime navicelle spaziali americane adatte ad equipaggio umano, la capsula Mercury e la capsula Gemini.\nL'azienda McDonnell Aircraft pi\u00f9 tardi, 1967, si fuse con la Douglas Aircraft Company, per formare la McDonnell Douglas.\nStoria.\nDopo aver lavorato come capo progettista alla Keystone Aircraft Corporation, McDonnell cre\u00f2 la JS McDonnell &amp; Associates nel 1928 a Milwaukee, Wisconsin, ma l'imminente arrivo della grande depressione del 1929 mise fine immediatamente al suo progetto che per\u00f2 ebbe nuova linfa dieci anni pi\u00f9 tardi grazie agli studi e alle esperienze maturate sul campo, ma soprattutto allo scoppio della seconda guerra mondiale."}
{"id": "2764656", "revid": "122006072", "url": "https://it.wikipedia.org/wiki?curid=2764656", "title": "Music Box Italia", "text": "Music Box \u00e8 stato un canale televisivo musicale italiano.\nStoria.\nLanciata nel 2003 come canale gratuito sul satellite Hot Bird e in onda sul mux TIMB 2, \"Music Box\" \u00e8 entrato dal 1\u00ba aprile 2007 a fare parte dei canali a pagamento di Sky, posizionandosi sul canale 717 dello Sky Box, spostandosi successivamente al numero 703.\nI primi inviati di Music Box, scelti direttamente dal pubblico attraverso provini svolti a Roma, Napoli e Milano, sono stati Sara Caruso, Guenda Goria, Gianni Sodano e Andrea C Ravallese (in arte Andrea C). Con il suo originalissimo stile, la spontaneit\u00e0, la curiosit\u00e0 e la freschezza della loro et\u00e0, i quattro prescelti hanno avuto il compito di raccontare la realt\u00e0 vista da un ventenne.\nIl 5 ottobre 2005 Music Box organizza e trasmette un mega-concerto voluto in collaborazione con il Ministero della Salute. L'evento prende il nome de \"Il Ritmo della Vita\". A condurlo: Francesco Facchinetti, l' ex miss Italia Manila Nazzaro e Andrea C.\nEra visibile anche in volo sugli aerei dell'Alitalia sul medio e lungo raggio e in centinaia di luoghi di ritrovo che la scelgono spontaneamente come sottofondo video musicale di intrattenimento.\n\"Music Box Italia\" si caratterizzava per avere il palinsesto musicale interamente scelto dagli utenti attraverso un servizio apposito di messaggistica o attraverso il sito Internet dell'emittente. 5 secondi prima della fine di ciascun videoclip, il software di Music Box conteggiava tutte le richieste ricevute e mandava in onda il video con il maggior numero di voti. In TV, contemporaneamente, appariva anche una tracklist delle preferenze.\nL'emittente ha inoltre creato un'applicazione su Facebook per permettere ai propri telespettatori di votare i videoclip, mandare messaggi, vedere la propria foto e il proprio status in diretta TV.\nIl 31 dicembre 2013 il canale ha cessato le trasmissioni sulla piattaforma Sky.\nProgrammazione.\nSu Music Box, tutti i giorni, andavano in onda i migliori video votati su YouTube, selezionati dalla redazione dell'emittente.\nTra i programmi del canale TV, Doll's House, contenitore pomeridiano condotto da Greta Moretto e Francesca Giordano, in onda dal luned\u00ec al venerd\u00ec dalle 15 alle 18 in pillole da 2 minuti, ogni 15 minuti di programmazione.\nDal 1\u00ba febbraio 2014, dopo la chiusura definitiva di Music Box Italia, affiliato Play.me propone un programma con lo stesso titolo, dalle ore 21:00 alle ore 07:00, che riprende i contenuti dell'emittente defunta."}
{"id": "2764657", "revid": "1877829", "url": "https://it.wikipedia.org/wiki?curid=2764657", "title": "Visconti di Pisa", "text": "I Visconti di Pisa, noti pure come Visconti di Gallura, furono un'antica famiglia magnatizia della citt\u00e0 toscana (dove ebbero ricchi possedimenti), appartenente alla fazione guelfa, quasi sempre in contrapposizione ai ghibellini Della Gherardesca.\nStoria.\nLa casata dei Visconti di Pisa ebbe particolare rilevanza durante il secolo XIII, quando diversi suoi esponenti si misero in luce nella storia della repubblica di Pisa e della Sardegna; in particolare alcuni membri della stirpe ottennero il governo del giudicato di Gallura (1207-1296) e il titolo di giudici, quando Lamberto riusc\u00ec a sposare, nel 1207, la giudicessa Elena, ultima dei Lacon-Gunale.\nPi\u00f9 tardi il giudice Giovanni Visconti (1238-1275) contrasse matrimonio con una figlia del conte Ugolino della Gherardesca, per cui le due famiglie, un tempo rivali, si coalizzarono contro il comune di Pisa che mirava ad impadronirsi dei territori sardi. Esiliato dalla citt\u00e0 si accord\u00f2 con il suocero per tutelare i comuni interessi nell'isola. Stipul\u00f2 segreti accordi con Firenze, ma le accese proteste del popolo causarono l'imprigionamento di Ugolino e la cacciata dei Visconti da Pisa. Suo figlio Nino, ricordato da Dante, prosegu\u00ec la politica paterna alleandosi con le citt\u00e0 guelfe e costituendo una lega contro Pisa. La sua scomparsa, nel 1296, segn\u00f2 la fine di ogni dominio visconteo in Toscana e Sardegna: sua figlia Giovanna fu solo giudicessa titolare e, ultima della famiglia, mor\u00ec nel 1339, dopo aver ceduto i suoi diritti ai Visconti di Milano.\nGli ultimi Visconti trascorsero lunghi periodi a Civita, \"capitale\" del giudicato, risiedendo nel palazzo cittadino e nei vicini castelli. Scelsero la chiesa pisana di san Francesco, dove si trova anche la tomba del conte Ugolino, come luogo di sepoltura.\nTra i membri della famiglia si ricordano:"}
{"id": "2764659", "revid": "1005847", "url": "https://it.wikipedia.org/wiki?curid=2764659", "title": "Andrej Ljap\u010dev", "text": "Ljap\u010dev nacque nella citt\u00e0 macedone di Resen, al tempo parte dell'impero ottomano, oggi parte della Repubblica di Macedonia, e gioc\u00f2 un ruolo importante nella politica macedone. Si ritiene che la famiglia di Ljap\u010dev abbia avuto origine da un certo Dore, un vasaio megleno-rumeno che sfugg\u00ec all'islamizzazione del suo paese nativo Notia e si stabil\u00ec a Resen nel XVIII secolo.\nDa studente Ljap\u010dev organizz\u00f2 diverse campagne a favore dell'unificazione del neonato principato di Bulgaria con la Rumelia orientale, prima di cominciare a pubblicare il \"Prjaporec\", il giornale del partito democratico. Divenne noto inoltre per la sua attivit\u00e0 nel movimento delle societ\u00e0 cooperative. Frequent\u00f2 la scuola superiore bulgara maschile di Salonicco.\nFece il suo ingresso nel parlamento bulgaro nel 1908 e cominci\u00f2 la scalata verso un rango ministeriale. In questo ruolo firm\u00f2 il trattato del 1908 che istituiva l'indipendenza della Bulgaria, cos\u00ec come l'armistizio del 1918. Dopo la prima guerra mondiale divenne il primo civile ad occupare la poltrona di ministro della difesa. Cadde in disgrazia sotto Aleksand\u0103r Stambolijski e venne imprigionato dal 1922 fino al colpo di stato militare del 1923.\nLjap\u010dev fu nominato primo ministro il 4 gennaio 1926 a capo di una coalizione tra l'Alleanza Democratica ed il Partito Nazional-liberale. Ljap\u010dev generalmente adott\u00f2 una linea pi\u00f9 moderata del suo predecessore Aleksand\u0103r Cankov, dichiarando un'amnistia per i prigionieri comunisti (pur se il partito comunista rimase bandito). Si assicur\u00f2 inoltre due prestiti da parte della Societ\u00e0 delle Nazioni per aiutare l'economia, anche se i problemi economici vennero esacerbati da un terremoto a Plovdiv. Tuttavia fu criticato per la sua tolleranza verso le attivit\u00e0 dell'Organizzazione Rivoluzionaria Interna Macedone che minava i rapporti con la Jugoslavia e la Grecia.\nNonostante le sue posizioni pi\u00f9 moderate, la Bulgaria fece fatica a superare la crisi economica in seguito alla grande depressione e perci\u00f2 Ljap\u010dev perse le elezioni del 1931. Mor\u00ec a Sofia due anni pi\u00f9 tardi."}
{"id": "2764668", "revid": "19330", "url": "https://it.wikipedia.org/wiki?curid=2764668", "title": "Andrey Lyapchev", "text": ""}
{"id": "2764669", "revid": "767487", "url": "https://it.wikipedia.org/wiki?curid=2764669", "title": "Jenny Lind (film 1931)", "text": "Jenny Lind \u00e8 un film del 1931 diretto da Arthur Robison: bio-film sulla vita del soprano svedese Jenny Lind (1820-1887), soprannominata \"l'usignolo svedese\", ruolo interpretato dalla cantante Grace Moore. Si tratta della versione francese del film statunitense \"Jenny Lind\" (\"A Lady's Morals\") di Sidney Franklin che ha sempre come interprete principale Grace Moore, affiancata da Reginald Denny nel ruolo di Paul Brandt.\nLa sceneggiatura si basa sul romanzo \"Jenny Lind\" di Dorothy Farnum di cui non si conosce la data di pubblicazione.\nProduzione.\nIl film fu prodotto dalla Metro-Goldwyn-Mayer (MGM). Nei credit della versione francese, Grace Moore era identificata come la Prima donna del Metropolitan Op\u00e9ra di New York.\nMusica.\nI brani musicali sono scritti (musica e parole) da Carrie Jacobs-Bond, Oscar Straus, Herbert Stothart, Clifford Grey, Arthur Freed e Harry M. Woods.\nDistribuzione.\nDistribuito dalla Metro-Goldwyn-Mayer (MGM) (come Culver Export Corp.), il film usc\u00ec in Danimarca il 28 settembre 1931. In Francia, fu distribuito il 12 febbraio 1932."}
{"id": "2764671", "revid": "834733", "url": "https://it.wikipedia.org/wiki?curid=2764671", "title": "Velenitaly", "text": "Velenitaly \u00e8 un termine coniato nel 2008 dalla rivista \"l'Espresso\", a seguito dell'omonima inchiesta, con cui ci si riferisce in generale a tutti gli scandali riguardanti la sofisticazione di vino in Italia successivi allo scandalo del vino al metanolo e che viene per l'appunto contrapposto con amaro sarcasmo a Vinitaly, proprio perch\u00e9 lo scandalo del vino all'acido scoppi\u00f2 poco prima che iniziasse l'edizione 2008 del Vinitaly.\nStoria.\nSecondo alcuni media vi sarebbero stati, nel solo 2008, 70 milioni di ettolitri di vino a basso costo a rischio, venduto in tutta Italia. Si sono sollevate tuttavia feroci contestazioni e un coro di critiche verso gli articoli di denuncia da parte de L'Espresso, accusato di \"lanciare il sasso e non fare i nomi\", di \"inventarsi\" scandali \"ad hoc\" e di mandare in crisi senza motivo un intero settore. Il ministro Emma Bonino, in un'intervista del 7 aprile 2008, parl\u00f2 addirittura di \"autolesionismo\", pur ammettendo la possibilit\u00e0 dell'esistenza di un rischio per i cittadini. Tuttavia, proprio sull'onda di questa denuncia, scatt\u00f2 nel 2008 l'operazione \"Vendemmia sicura\", peraltro gi\u00e0 partita nel dicembre 2007, che in prima istanza vide coinvolte circa 20 aziende di cui 8 solo al Nord.\nLe indagini verterono su situazioni che avrebbero messo potenzialmente a repentaglio la salute dei consumatori come verificarono gli stessi inquirenti, infatti dopo gli esami effettuati sul vino sequestrato negli stabilimenti di Veronella, le procure di Verona e Taranto contestarono il reato di adulterazione. Si sarebbe trattato pi\u00f9 precisamente della presenza nel vino di sostanze quali l'acido cloridrico e l'acido solforico, e non sono escluse altre sostanze gravemente dannose per la salute. Nell'aprile del 2008, l'allora ministro per le Politiche agricole Paolo De Castro, in merito all'intera vicenda e alle inchieste delle procure di Taranto e Verona, parl\u00f2 di \"capillari indagini del Corpo Forestale dello Stato e dell'Ispettorato Controllo Qualit\u00e0\" e di \"pochi malfattori, tra l'altro gi\u00e0 noti alle forze dell'ordine per analoghe vicende pregresse (che) non fanno certo l'immagine di un intero settore\".\nLa vicenda \u00e8 stata oggetto di un'interrogazione da parte della Commissione europea e la stampa specializzata si \u00e8 successivamente riferita allo scandalo indicandolo come Velenitaly, in quanto scoppiato poco prima che fosse inaugurato il Vinitaly. L'operazione \"Vendemmia sicura\" si concluse nel 2008, con un bilancio di 140.000 ettolitri di vino sofisticato, numerose ispezioni presso soggetti e cantine in Piemonte, Lombardia, Veneto, Emilia-Romagna, Umbria, Lazio e Puglia, circa 200 violazioni accertate di cui 111 penali e 566 persone segnalate dai Carabinieri. Nel novembre 2008 \u00e8 stato disposto il dissequestro per circa 8.600 ettolitri di vino sofisticati per aggiunta di zuccheri estranei, a seguito di una disposizione della Procura della Repubblica di Taranto."}
{"id": "2764672", "revid": "339392", "url": "https://it.wikipedia.org/wiki?curid=2764672", "title": "Ubaldo I Visconti di Cagliari", "text": ""}
{"id": "2764674", "revid": "775372", "url": "https://it.wikipedia.org/wiki?curid=2764674", "title": "Selezione di calcio dell'Isola di Wight", "text": "La Selezione di calcio dell'Isola di Wight \u00e8 la rappresentativa di calcio dell'Isola di Wight, contea inglese. Dipende dalla Isle of Wight Football Association, fondata nel 1892 e parte integrante della Football Association.\nLa selezione calcistica non fa parte n\u00e9 della FIFA n\u00e9 della UEFA e quindi non partecipa alle qualificazioni per le fasi finali dei Mondiali di calcio.\nEssendo membro dell'International Island Games Association, questa rappresentativa partecipa agli Island Games, competizione che ha vinto nell'edizione 1995.\nStoria agli Island Games.\nNel 1991 l'Isola di Wight, esordio in Island Games, affront\u00f2 nel secondo turno l'Anglesey, che lo batt\u00e9 5-1 e lo elimin\u00f2. Due anni dopo venne eliminata da Guernsey al terzo turno,poi batt\u00e9 Rodi 6-0 nella finale 5\u00ba posto. Nel 1995 in Gibilterra riusc\u00ec ad alzare il trofeo battendo in finale Saaremaa 4-1.Nel 1997 sfior\u00f2 la finale perdendo 3-2 al golden gol contro Jersey,nel 1999 invece perse 3-0 contro Aland,ma entrambi gli anni riusc\u00ec a conquistare il terzo posto. L'Isola di Wight aveva bisogno di un altro trofeo ma nel 2001 perse 3-0 con Jersey e arriv\u00f2 quarta perdendo 2-0 con l'Isola di Man,nel 1999,l'anno sorpresa di Hitra che aveva battuto la forte Jersey,l'Isola di Wight perse proprio contro Hitra 1-0,che perse poi in finale contro Shetland. Nel 2009 supera a fatica il girone e perde poi 4-1 contro la Groenlandia. Nel 2003 elimin\u00f2 al secondo turno Sark 20-0 e detiene il record di gol segnati in Island Games."}
{"id": "2764682", "revid": "599013", "url": "https://it.wikipedia.org/wiki?curid=2764682", "title": "Salabhasana", "text": "Salabhasana ovvero \"posizione della locusta\", \u00e8 una posizione di Hatha Yoga del gruppo delle posizione prone. Il nome deriva dal sanscrito \"salabha\" che significa \"locusta\" e \u0101sana che significa \"posizione\".\nScopo della posizione.\nLa posizione ha lo scopo di agire sulla schiena nella parte dorsale e genera calore nella zona delle cosce. Questa posizione \u00e8 spesso associata, per contrapposizione, a Bhujangasana o \"posizione del cobra\" in quanto Salabhasana insiste sulla parte dorsale della spina, mentre Bhujangasana agisce sulla parte cervicale e lombare.\nPosizione.\nPartendo dalla posizione prona, con il corpo disteso sulla pancia e le gambe unite e parallele con le cosce al suolo e piedi distesi e allungati sul dorso, si allungano le braccia lungo il corpo, ponendo le mani con i palmi a terra ai lati dei fianchi. \"Inspirando\", e facendo perno sul bacino e sulle mani, si alzano le gambe unite.\nVarianti.\n\u00c8 possibile realizzare questa posizione alzando una sola gamba per volta. In tal caso si parla di Ardha Salabhasana ovvero di met\u00e0 Salabhasana, in quanto dal sanscrito \"ardha\" significa \"met\u00e0\"."}
{"id": "2764686", "revid": "767487", "url": "https://it.wikipedia.org/wiki?curid=2764686", "title": "Reset (Set Your Goals)", "text": "Reset \u00e8 un EP dal gruppo melodic hardcore punk Set Your Goals, pubblicato l'11 aprile 2006. Questa \u00e8 una re-release del loro \"Set Your Goals Demo\", uscito nel 2004, ma con in pi\u00f9 una traccia bonus."}
{"id": "2764690", "revid": "110157", "url": "https://it.wikipedia.org/wiki?curid=2764690", "title": "Tonite Lets All Make Love in London (album)", "text": "Tonite Lets All Make Love in London \u00e8 un album contenente la colonna sonora dell'omonimo film diretto da Peter Whitehead.\nIl disco.\nPubblicato come LP per la prima volta nel luglio 1968, \u00e8 stato successivamente riedito come CD nel 1991 dalla See for Miles Records con il titolo \"Tonite Let's All Make Love in London ...Plus\", che comprende interviste tratte dal film, e il brano \"Nick's Boogie\" dei Pink Floyd."}
{"id": "2764694", "revid": "4175", "url": "https://it.wikipedia.org/wiki?curid=2764694", "title": "Serie A 1985-1986 (rugby a 15)", "text": "La serie A 1985-86 fu il 56\u00ba campionato nazionale italiano di rugby a 15 di prima divisione.\n e fu l'ultimo campionato nazionale a chiamarsi serie A; dalla stagione successiva, e fino a tutto il 2000-01, si chiam\u00f2 serie A1, e il campionato di seconda divisione prese la denominazione di serie A2.\nIn ragione della riduzione a 12 squadre prevista per il campionato di serie A1 successivo, furono decise 6 riassegnazioni alla futura serie A2 e due salite dalla serie B, dalla stagione successiva declassata a campionato di terza serie nazionale.\nA vincere il campionato fu il , che si aggiudic\u00f2 il terzo titolo consecutivo e il decimo assoluto, che diede ai padovani il diritto di vestire la Stella sulle maglie e ne fece il club pi\u00f9 titolato d'Italia dopo l' (14 scudetti all'epoca).\nPer decidere due delle sei squadre da retrocedere si dovette procedere a uno spareggio a tre tra le quintultime classificate a pari merito nella \"poule\" salvezza: a salvarsi fu il , mentre a scendere nella nuova A2, insieme alle due perdenti lo spareggio e , furono , , e .\nFormula.\nPer la quarta e ultima edizione di campionato, le 16 squadre furono ripartite in due gironi paritetici da 8 squadre ciascuno che si affrontarono a girone all'italiana; le prime quattro squadre di ogni girone accedettero alla poule scudetto della seconda fase, mentre le ultime quattro alla poule salvezza, anch'esse a girone all'italiana.\nLa vincitrice della poule scudetto fu campione d'Italia, le ultime quattro della poule salvezza scesero in serie B."}
{"id": "2764708", "revid": "583609", "url": "https://it.wikipedia.org/wiki?curid=2764708", "title": "Gertrude Lawrence", "text": "Gertrude Lawrence \u00e8 stata una delle stelle del teatro inglese ed americano pi\u00f9 popolari della sua epoca, musa ispiratrice di autori quali George Gershwin, No\u00ebl Coward, Rodgers e Hammerstein, Cole Porter, Kurt Weill e Daphne du Maurier.\nBiografia.\nGli esordi e l'affermazione.\nDi umili origini, cresciuta nel popolare quartiere londinese di Clapham, la Lawrence gi\u00e0 da bambina frequent\u00f2 la scuola di recitazione di Italia Conti, un'istituzione nell'Inghilterra dell'epoca. L\u00ec conobbe un giovanissimo Noel Coward con il quale instaur\u00f2 fin dagli inizi una forte amicizia che risulter\u00e0, in seguito, in collaborazioni destinate a segnare la storia del teatro britannico. Per lei Coward scriver\u00e0 alcuni dei suoi capolavori pi\u00f9 apprezzati come \"Vite private\", \"Spirito allegro\" e \"\".\nDa teen-ager, Gertie (diminutivo con il quale era nota) si un\u00ec al padre, un vecchio attore da music hall con una certa propensione all'ubriacarsi in scena. Con lui si esib\u00ec in due tourn\u00e9e nel paese fino a quando il genitore ottenne una scrittura in Sud Africa e part\u00ec, abbandonando la figlia al suo destino. Gertie ebbe la grande occasione quando l'impresario Andr\u00e9 Charlot (uno dei pi\u00f9 grandi produttori del West End dell'epoca) le offr\u00ec di fare da sostituta alla diva comica Beatrice Lillie e di apparire come ballerina di fila nella sua ultima \"intimate revue\", un genere di rivista molto in voga negli anni '10 e nel quale gli inglesi erano specializzati. La Lawrence ricopr\u00ec simili ruoli in altri spettacoli dello stesso genere e in questo periodo si spos\u00f2 con un direttore di scena di 20 anni pi\u00f9 anziano di lei. Il matrimonio ebbe breve durata ma da esso nacque la sua unica figlia, Pamela.\nSeguirono due anni nel cabaret durante i quali conobbe il capitano Philip Astley, un nobiluomo che divent\u00f2 suo amante e che le insegn\u00f2 a vestirsi e a comportarsi nell'alta societ\u00e0 della quale diventer\u00e0 una beniamina.\nNel 1921, Charlot le chiese di rimpiazzare Beatrice Lillie ammalata, dandole il ruolo di prima donna nella sua ultima produzione, \"A to Z\", con Jack Buchanan. In essa Gertrude Lawrence introdusse la canzone che diventer\u00e0 uno dei suoi cavalli di battaglia, \"Limehouse Blues\".\nNel 1923, No\u00ebl Coward scrisse la sua prima rivista, \"London Calling!\". Sempre prodotta da Charlot, ebbe un tale successo che una seconda venne realizzata l'anno dopo per essere portata a Broadway. Il trionfo in America consacr\u00f2 Gertrude Lawrence come nuova stella indiscussa del teatro inglese e americano. La canzone \"Parisian Pierrot\" di Noel Coward sar\u00e0 un altro dei successi discografici della Lawrence.\nIl 9 gennaio 1924 apparve nella prima assoluta di \"Andre Charlot's Revue of 1924\" di Eubie Blake, Philip Braham e Ivor Novello per il Broadway theatre con Jack Buchanan e Beatrice Lillie, arrivando a 298 recite.\nGli anni del successo.\nQuando il 10 novembre 1925 la prima assoluta di \"Charlot's Revue of 1926\" di Blake, Braham e Novello, apr\u00ec a Broadway, il critico Alexander Woollcott (conosciuto come il \"macellaio\" di Broadway per la sua severit\u00e0) scrisse della Lawrence: \"\u00e8 la personificazione dello stile e della sofisticatezza, l'ideale della star!\". Fu l'ultimo spettacolo di Gertie per Charlot. L'8 novembre 1926 divenne la prima attrice britannica ad essere protagonista di un musical americano: Lady Kay Denham in \"Oh, Kay!\" con Victor Moore, un musical scritto appositamente per lei da George Gershwin e Ira Gershwin. Un notevole successo che la Lawrence, pi\u00f9 tardi, port\u00f2 anche nel West End londinese e con il quale aggiunse un ennesimo successo discografico alla sua oramai lunga lista: la celebre \"Someone to Watch Over Me\". A questo seguirono altri progetti fra cui i trionfi con Coward in \"Vite private\" e \"Tonight at 8:30\" e il musical \"Nymph Errant\", l'unico scritto da Cole Porter per un teatro inglese (l'Adelphi di Londra).\nNel 1940 Gertrude spos\u00f2 Richard Aldrich, proprietario della Cape Playhouse, col quale rimarr\u00e0 sposata fino alla propria morte nel 1952.\nIl 30 dicembre 1940 (in anteprima a Boston con Danny Kaye) la Lawrence torn\u00f2 al teatro musicale con uno dei suoi pi\u00f9 notevoli successi: Liza Elliott in \"Lady in the Dark\", un \"tour de force\" (dal 23 gennaio 1941 a New York) scritto per lei da Kurt Weill, Ira Gershwin e Moss Hart. Il New York Times la defin\u00ec \"una dea\" e il New York Herald Tribune la defin\u00ec \"la pi\u00f9 grande attrice del teatro americano\".\nCarriera cinematografica.\nNel corso della sua carriera, Gertrude Lawrence apparve in pochissimi film. Il suo esordio sullo schermo fu nel 1929 nel musical \"The Battle of Paris\", dove cant\u00f2 due canzoni di Cole Porter. La Paramount le diede la parte solo dopo che una sua produzione chiuse i battenti a Broadway. Non avendo altri impegni nel futuro immediato, Gertrude accett\u00f2. La storia, ambientata a Parigi, venne girata a Long Island, negli studi della compagnia di produzione. La pubblicit\u00e0 del film enfatizz\u00f2 la sua partecipazione in qualit\u00e0 di cantante ma il film, definito da un critico una \"floperetta\", non ebbe successo.\nNel 1932, apparve in tre lungometraggi: un adattamento della commedia \"Aren't We All?\", diretta da Harry Lachman; \"Lord Camber's Ladies\", prodotto da Alfred Hitchcock e diretto da Benn W. Levy, a fianco di Gerald du Maurier; e \"No Funny Business\" con Laurence Olivier. Nel 1935, apparve nei panni di Mim\u00ec, la protagonista di \"La boheme\". L'anno seguente, affianc\u00f2 Charles Laughton e Elsa Lanchester nel film \"L'arte e gli amori di Rembrandt\", sulla vita del grande pittore, diretto da Alexander Korda.\nIl declino e la morte.\nDal '45 al '47 la Lawrence fu impegnata nelle repliche, a Broadway e in tourn\u00e9e, di un revival del \"Pigmalione\" di George Bernard Shaw, il quale inizialmente non fu entusiasta di fronte all'idea di una Lawrence oramai matura nei panni della sua giovane fioraia.\nNel 1948, la Lawrence torn\u00f2 in Inghilterra per apparire in una commedia scritta apposta per lei da Daphne du Maurier ma, in una nazione a pezzi dopo la guerra, il consenso di pubblico fu scarso e ci\u00f2 ebbe un effetto devastante su Gertrude, che rese la vita impossibile a colleghi e amici. Secondo una biografia autorizzata del 1993 sulla scrittrice Margaret Forster, in questo periodo Gertrude Lawrence avrebbe iniziato una relazione clandestina con la du Maurier, come testimoniano le lettere d'amore fra le due pubblicate nella biografia della Forster. La Lawrence e la du Maurier erano entrambe bisessuali e la Lawrence ebbe anche una relazione con il padre della du Maurier, il celebre attore Gerald.\nNel 1950, il manager di Gertrude propose a Richard Rodgers e Oscar Hammerstein II di scrivere un nuovo musical per la sua cliente. Il risultato fu \"The King and I\" (dal 29 marzo 1951 al Teatro Saint-James di New York) per il quale la Lawrence vinse il Tony Award come miglior attrice. Al suo fianco la stella emergente Yul Brinner. Purtroppo il successo fu di breve durata a causa della cattiva salute dell'attrice, che di l\u00ec a poco mor\u00ec.\nNel 2000 la registrazione della Decca venne premiata con il Grammy Hall of Fame Award."}
{"id": "2764712", "revid": "63756", "url": "https://it.wikipedia.org/wiki?curid=2764712", "title": "Contea di Tryon", "text": "La contea di Tryon (in inglese \"Tryon County\") era una contea della Provincia di New York, sotto controllo britannico, esistita tra il 1772 e il 1784. Prende il nome dal governatore della provincia William Tryon.\nLa contea fu creata il 12 marzo 1772 a partire dalla contea di Albany, in parte dietro suggerimento di William Johnson. Era limitata ad ovest dalla linea della Proclamazione del 1763, mentre ad est il suo confine era approssimativamente cinque miglia ad ovest dell'attuale citt\u00e0 di Schenectady: la contea includeva la parte occidentale dei Monti Adirondack e l'area ad ovest del ramo occidentale del fiume Delaware; attualmente quest'area include 37 contee dello stato di New York. Tuttavia la presenza della Confederazione Irochese in una grande area che comprende il Lago Oneida implicava che il territorio non era disponibile ai coloni, particolarmente a causa di Johnson, che proteggeva gli interessi dei nativi; questi interessi erano stati anche parte delle motivazioni che avevano spinto Johnson a chiedere la creazione della contea.\nIl capoluogo era Johnstown; la contea era divisa nei cinque distretti di Mohawk, Palatine, Canajohorie, German Flatts e Kingsland. I suoi rappresentanti nell'assemblea della provincia erano John Johnson e Hendrick Frey.\nDurante la Rivoluzione americana.\nPrima della guerra, la popolazione era di circa 10.000 persone.\nNell'agosto del 1774, poco prima dello scoppio della rivoluzione americana, alcuni abitanti della contea formarono la Tryon County Committee of Safety per perseguitare i loro vicini lealisti, portando molti di questi ad emigrare in Canada; Guy Johnson abbandon\u00f2 la contea nel maggio 1775, mentre John Johnson emigr\u00f2 nel maggio 1776. Alla fine di quell'anno, la maggior parte dei lealisti aveva abbandonato la contea.\nNel dicembre 1780, i risultati di un censimento mostrarono che erano presenti 1200 fattori non coltivate, e 354 famiglie avevano abbandonato la contea. In alcuni luoghi come Cherry Valley, Springfield e Harpersfield non c'era nessuno che potesse condurre un censimento. Schenectady venne quasi abbandonata.\nDopo la guerra, la contea cominci\u00f2 a ripopolarsi, pi\u00f9 che compensando la perdita di vite dovuta alla guerra. Nel 1784 fu rinominata contea di Montgomery, dal generale Richard Montgomery."}
{"id": "2764717", "revid": "155634", "url": "https://it.wikipedia.org/wiki?curid=2764717", "title": "Walter Tocci", "text": "Biografia.\nLaureato in fisica e in filosofia, ha lavorato come ricercatore presso l'azienda di telecomunicazioni Selenia.\nHa iniziato giovanissimo l'impegno politico e sindacale, prima nei metalmeccanici della CISL e poi, a 29 anni, nel Partito Comunista Italiano come presidente dell'allora Quinta Circoscrizione di Roma dal 1981 al 1985.\n\u00c8 stato consigliere comunale a Roma dal 1985 al 1993, quando si dimise per assumere l'incarico di vicesindaco e assessore alla mobilit\u00e0 nella giunta di Francesco Rutelli che mantenne fino al 2001. In quegli anni ha impostato la strategia della \"cura del ferro\", avviando il potenziamento del trasporto pubblico nella Capitale.\nNel frattempo dopo la svolta della Bolognina ader\u00ec al Partito Democratico della Sinistra, e successivamente nel 1998 ai Democratici di Sinistra, di cui \u00e8 divenuto responsabile dell'area universit\u00e0 e ricerca, e infine al Partito Democratico. Alle elezioni del 2001 \u00e8 entrato alla Camera dei deputati (XIV legislatura), dove \u00e8 stato poi confermato alle elezioni del 2006 (XV) e del 2008 (XVI).\nAlle elezioni del 2013 diventa senatore della Repubblica nella XVII legislatura, ha fatto parte della minoranza interna del PD e si \u00e8 espresso anche in dissenso dal suo partito, in particolare votando contro la riforma costituzionale Renzi-Boschi e non partecipando al voto di fiducia sulla nuova legge elettorale \"Rosatellum\". Per la regola del numero massimo di mandati parlamentari non \u00e8 ricandidato alle elezioni politiche del 2018.\n\u00c8 stato direttore del Centro per la Riforma dello Stato."}
{"id": "2764718", "revid": "1573940", "url": "https://it.wikipedia.org/wiki?curid=2764718", "title": "Cyanomitra verticalis", "text": "La nettarinia testaverde (\"Cyanomitra verticalis\" ()) \u00e8 una specie di uccello della famiglia Nectariniidae.\nDistribuzione e habitat.\nSi trova in Angola, Benin, Burkina Faso, Burundi, Camerun, Repubblica Centrafricana, Repubblica del Congo, Repubblica Democratica del Congo, Costa d'Avorio, Guinea Equatoriale, Gabon, Gambia, Ghana, Guinea, Guinea-Bissau, Kenya, Liberia, Malawi, Mali, Nigeria, Ruanda, Senegal, Sierra Leone, Sudan, Tanzania, Togo, Uganda, e Zambia."}
{"id": "2764731", "revid": "767487", "url": "https://it.wikipedia.org/wiki?curid=2764731", "title": "Above and Beyonc\u00e9 - Video Collection &amp; Dance Mixes", "text": "Above and Beyonc\u00e9 \u2013 Video Collection &amp; Dance Mixes \u00e8 una raccolta della cantante statunitense Beyonc\u00e9, pubblicata il 16 giugno 2009 dalla Columbia Records.\nDescrizione.\nDistribuita esclusivamente negli Stati Uniti d'America dalla Wal-Mart, contiene una raccolta di videoclip ed una di remix dei brani tratti dal terzo album in studio \"I Am... Sasha Fierce\".\nIn America, l'album \u00e8 stato venduto in oltre centomila copie, certificandosi come raccolta d'oro."}
{"id": "2764733", "revid": "339392", "url": "https://it.wikipedia.org/wiki?curid=2764733", "title": "Above and Beyonc\u00e9", "text": ""}
{"id": "2764735", "revid": "2032913", "url": "https://it.wikipedia.org/wiki?curid=2764735", "title": "Brooke Hogan", "text": "Biografia.\nFiglia del wrestler professionista Hulk Hogan, ha iniziato la sua carriera nel 2004 con la pubblicazione del suo singolo di debutto, \"Everything to Me\", che avrebbe anticipato l'album di debutto \"This Voice\". Ma visto lo scarso successo del singolo, la sua casa discografica ha deciso di non pubblicare l'album.\nBrooke Hogan cambia casa discografica e nel 2006 pubblica la canzone \"About Us\" che entra nella top 40 dei singoli statunitensi. L'album \"Undiscovered\" ottiene un discreto successo, vendendo circa copie. Dall'album vengono estratti altri due singoli che per\u00f2 non hanno successo.\nIl 31 marzo 2009 viene pubblicato il singolo \"Falling\" e nel giugno dello stesso anno anche un mixtape, \"Judgement Day\", che anticipa l'uscita del nuovo album \"The Redemption\". Nonostante la collaborazione con artisti famosi come Colby O'Donis e Flo Rida e la popolarit\u00e0 del programma televisivo \"Brooke Knows Best\", il nuovo disco non otterr\u00e0 successo, vendendo solo poco pi\u00f9 di copie in tutto il mondo. Dall'album sono stati estratti altri due singoli che per\u00f2 non sono riusciti ad entrare nella classifica dei singoli statunitense e che non hanno garantito forti incrementi di crescita delle vendite.\nHa lavorato anche come modella e come attrice. In particolare il suo programma televisivo, \"Brooke Knows Best\" (originariamente \"Hogan Knows Best\"), \u00e8 andato in onda anche in Italia sul canale MTV. Sono state gi\u00e0 trasmesse due stagioni della trasmissione.\nCarriera.\nTotal Nonstop Action Wrestling (2012\u20132013).\nDal 2012 al 2013 \u00e8 stata sotto contratto con la TNA federazione in cui era presente \"on-screen\" anche il padre (Hulk Hogan come talent on-air)."}
{"id": "2764738", "revid": "767487", "url": "https://it.wikipedia.org/wiki?curid=2764738", "title": "Year of the Dog (film)", "text": "Year of the Dog \u00e8 un film del 2007 scritto e diretto da Mike White.\nIl film \u00e8 stato presentato il 20 gennaio 2007 al Sundance Film Festival.\nTrama.\nPeggy \u00e8 una segretaria sulla quarantina la cui vita sociale e amorosa \u00e8 praticamente pari a zero, l'unico legame affettivo lo ha con il suo cane, di nome Pencil. Un giorno Pencil muore per avvelenamento e Peggy cade nello sconforto, inutilmente consolata dall'amica Layla e non capita dal fratello Pier e dalla cognata Bret, troppo egoisti per capire il suo dolore.\nIn seguito Peggy accetta il corteggiamento del suo vicino di casa Al, concedendogli un appuntamento che inizia bene ma diventa un disastro quando la donna avverte l'insensibilit\u00e0 dell'uomo verso gli animali, arrivando a sospettare che possa essere lui il responsabile della morte del suo amato Pencil. Successivamente riceve una telefonata da Newt, un volontario di un centro per i diritti degli animali, che le offre la possibilit\u00e0 di adottare un nuovo cane; Valentine, un pastore tedesco con disturbi comportamentali. Cos\u00ec Peggy e Newt iniziano a frequentarsi, ma dopo essersi innamorata, le cose tra loro non vanno come lei avrebbe sperato. Ma Peggy non si perde d'animo, e dopo varie vicissitudini, prende in mano la propria vita avvicinandosi al veganismo e lottando per i diritti degli animali."}
{"id": "2764742", "revid": "3115", "url": "https://it.wikipedia.org/wiki?curid=2764742", "title": "Andr\u00e9-Joseph L\u00e9onard", "text": "Biografia.\nMonsignor L\u00e9onard ha tenuto gli studi secondari nella provincia di origine, Namur. Al termine di questi si \u00e8 laureato in filosofia all'Universit\u00e0 Cattolica di Lovanio e in teologia presso la Pontificia Universit\u00e0 Gregoriana.\n\u00c8 stato ordinato sacerdote il 19 luglio 1964.\nPapa Giovanni Paolo II lo ha nominato vescovo di Namur il 7 febbraio 1991, mentre ha ricevuto la consacrazione episcopale il successivo 14 aprile per imposizione delle mani dell'allora cardinale arcivescovo di Malines-Bruxelles Godfried Danneels.\nIl 18 gennaio 2010 papa Benedetto XVI lo ha nominato arcivescovo di Malines-Bruxelles e di conseguenza primate del Belgio in sostituzione del cardinale Godfried Danneels, dimissionario per raggiunti limiti d'et\u00e0.\nIl 27 febbraio 2010 Benedetto XVI lo ha nominato anche ordinario militare per il Belgio.\nSempre nel 2010 \u00e8 stato eletto dai vescovi belgi presidente della Conferenza Episcopale Belga.\nNel 2013 fond\u00f2 la Fraternit\u00e0 dei Santi Apostoli.\nAl compimento del 75\u00ba anno di vita, in ottemperanza alle norme canoniche, ha rassegnato le dimissioni dagli incarichi per raggiunti limiti d'et\u00e0, dimissioni che papa Francesco ha accolto il 6 novembre 2015. Attualmente risiede presso il santuario Nostra Signora del Laus.\nPrese di posizione.\nIn un libro-intervista a Louis Mathoux pubblicato in lingua francese nel 2006, interrogato sulla possibilit\u00e0 di vedere nell'AIDS una forma di punizione divina risponde\nL'epidemia di AIDS \u00e8 descritta quindi come una \"\"specie di giustizia immanente, non una punizione, un po' come, sul piano ecologico, quando si maltratta l'ambiente esso finisce col maltrattarci a sua volta. E quando si maltratta l'amore umano, forse esso si vendica, senza bisogno che intervenga una causa trascendente\".\"\nLe sue parole hanno suscitato le reazioni di parte della stampa belga che ha ripreso pi\u00f9 volte l'espressione \"justice immanente\" (giustizia immanente) impiegata dal prelato.\nTre anni pi\u00f9 tardi, a seguito della traduzione in lingua fiamminga del libro, le sue parole hanno fatto nuovamente scandalo negli ambienti della sinistra e dei radicali. Gli esponenti di alcuni partiti politici, hanno condannato le sue parole come \"ripugnanti e stupide\".\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "2764751", "revid": "838137", "url": "https://it.wikipedia.org/wiki?curid=2764751", "title": "Manono", "text": "Con Manono si possono indicare:"}
{"id": "2764757", "revid": "1305772", "url": "https://it.wikipedia.org/wiki?curid=2764757", "title": "Year of the Dog", "text": "Year of the Dog, che significa \"Anno del cane\" in lingua inglese, pu\u00f2 riferirsi a:"}
{"id": "2764760", "revid": "393939", "url": "https://it.wikipedia.org/wiki?curid=2764760", "title": "Il braccio Diamond", "text": ""}
{"id": "2764764", "revid": "339392", "url": "https://it.wikipedia.org/wiki?curid=2764764", "title": "Mulay Abd al-Aziz", "text": ""}
{"id": "2764772", "revid": "287204", "url": "https://it.wikipedia.org/wiki?curid=2764772", "title": "Leonid Sem\u00ebnovi\u010d Kanevskij", "text": ""}
{"id": "2764773", "revid": "339392", "url": "https://it.wikipedia.org/wiki?curid=2764773", "title": "Moulay (titolo)", "text": ""}
{"id": "2764775", "revid": "834", "url": "https://it.wikipedia.org/wiki?curid=2764775", "title": "Discografia di Brooke Hogan", "text": "Questo articolo contiene la discografia della cantante pop, R&amp;B e hip hop statunitense Brooke Hogan. Figlia del wrestler professionista Hulk Hogan, Brooke ha cominciato la sua carriera musicale a soli sedici anni, con la canzone \"Everything To Me\", il cui scarso successo ha portato all'annullamento della pubblicazione dell'album \"This Voice\". Tuttavia, dal 2006 inizia ad avere successo col singolo \"About Us\", che entra nella top 40 dei singoli americani. Nel 2009 pubblica l'album \"The Redemption\" che, nonostante sia stato realizzato con artisti famosi come Flo Rida e Colby O'Donis, ha venduto solo 11.000 copie mondialmente."}
{"id": "2764777", "revid": "1305772", "url": "https://it.wikipedia.org/wiki?curid=2764777", "title": "Riserva naturale Val Grande", "text": "La Riserva naturale Val Grande \u00e8 un'area naturale protetta del Piemonte istituita nel 1971.\nOccupa una superficie di 973 ha in Val Grande, sulle Alpi Lepontine nella Provincia del Verbano-Cusio-Ossola.\nCome la vicina Riserva naturale Monte Mottac fa parte del Parco nazionale della Val Grande.\nTerritorio.\nLa riserva ricade nel complesso montuoso delimitato dalla valle Vigezzo, dal lago Maggiore e dal fiume Toce. Ricca di corsi d'acqua a carattere prevalentemente torrentizio, fa parte del bacino idrografico del torrente San Bernardino, tributario del lago Maggiore.\nFlora.\nLa riserva ospita boschi di conifere e latifoglie, con presenza alle quote pi\u00f9 basse di querce e castagni, e alle quote superiori, di formazioni di abete rosso e larice. Comuni sono anche l'abete bianco, il pioppo tremolo e la betulla. Piuttosto consistenti sono anche le formazioni di ontano verde e le distese di mirtillo nero e rododendro. Altre essenze presenti sono inoltre il tiglio, il sorbo, il nocciolo, il maggiociondolo, aceri e frassini.\nFauna.\nI contrafforti rocciosi della riserva costituiscono l'habitat ideale per popolazioni di camoscio e sono siti di nidificazione dell'aquila reale.\nAltri mammiferi presenti sono la lepre comune (\"Lepus europaeus\"), la lepre alpina (\"Lepus timidus\"), lo scoiattolo (\"Sciurus vulgaris\"), il ghiro (\"Glis glis\"), il riccio occidentale (\"Erinaceus europaeus\"), la volpe (\"Vulpes vulpes\"), il tasso (\"Meles meles\"), la donnola (\"Mustela nivalis\"), l'ermellino (\"Mustela erminea\"), la martora (\"Martes martes\") e la faina (\"Martes foina\").\nPer quanto rigurda l'avifauna oltre alla gi\u00e0 citata aquila reale sono presenti numerosi altri rapaci quali la poiana (\"Buteo buteo\"), l'astore (\"Accipiter gentilis\"), il nibbio (\"Milvus migrans\"), il gheppio (\"Falco tinnunculus\"), il gufo reale (\"Bubo bubo\") e la civetta (\"Athene noctua\"); altre specie presenti sono la coturnice (\"Alectoris graeca\"), il fagiano di monte (\"Lyrurus tetrix\"), il rondone alpino (\"Apus melba\"), il picchio nero (\"Dryocopus martius\"), il picchio rosso maggiore (\"Picoides major\"), il fringuello (\"Fringilla coelebs\") e il merlo (\"Turdus merula\").\nAnche l'erpetofauna \u00e8 molto ricca, con diverse specie di serpenti come la vipera (\"Vipera aspis\"), il biacco (\"Hierophis viridiflavus\") e la biscia dal collare (\"Natrix natrix\"), sauri come il ramarro (\"Lacerta viridis\") e l'orbettino (\"Anguis fragilis\"), e anfibi come la salamandra pezzata (\"Salamandra salamandra\") e il tritone alpino (\"Ichthyosaura alpestris\").\nAccessi.\nL'accesso alla riserva \u00e8 consentito solo per ragioni scientifiche e per opere di salvaguardia e vigilanza."}
{"id": "2764778", "revid": "83433900", "url": "https://it.wikipedia.org/wiki?curid=2764778", "title": "Moulay Rachid del Marocco", "text": ""}
{"id": "2764779", "revid": "767487", "url": "https://it.wikipedia.org/wiki?curid=2764779", "title": "Namin", "text": "Namin (farsi \u0646\u0645\u064a\u0646) \u00e8 una citt\u00e0 nel nord-ovest dell'Iran; \u00e8 il capoluogo dello shahrest\u0101n di Namin nella provincia di Ardabil. "}
{"id": "2764787", "revid": "767487", "url": "https://it.wikipedia.org/wiki?curid=2764787", "title": "S\u00edgfrid Gr\u00e0cia", "text": "Carriera.\nClub.\nGioca tutta la sua carriera nel , segnando 5 gol in 231 partite.\nNazionale.\nHa rappresentato la Nazionale spagnola B e la Nazionale maggiore."}
{"id": "2764788", "revid": "767487", "url": "https://it.wikipedia.org/wiki?curid=2764788", "title": "Empire - Due mondi a confronto", "text": "Empire - Due mondi a confronto (\"Empire\") \u00e8 un film del 2002 scritto e diretto da Franc. Reyes, ed interpretato da John Leguizamo e Peter Sarsgaard.\nTrama.\nVictor Rosa \u00e8 uno spacciatore di droga di New York, che vende un tipo di eroina chiamata \"Empire\", lavorando per la potente signora della droga chiamata La Colombiana. Ma quando Victor scopre che la sua ragazza Carmen aspetta un bambino decide di dare una svolta alla propria vita, l'occasione arriva quando stringe amicizia con il giovane broker di Wall Street Jack. L'uomo assicura Victor di poter ripulire i soldi fatti con la droga, arrivando a quadruplicare i propri guadagni. Ma non tutte le cose sono come appaiono."}
{"id": "2764790", "revid": "1347902", "url": "https://it.wikipedia.org/wiki?curid=2764790", "title": "Lev Stepanovi\u010d D\u00ebmin", "text": " Ingegnere e colonnello dell'Aeronautica Militare Sovietica, effettu\u00f2 il suo unico volo spaziale nel 1974 sulla Sojuz 15.\nLasciato il programma spaziale nel 1982, si dedic\u00f2 a ricerche sottomarine. Mor\u00ec nel 1998, all'et\u00e0 di 72 anni per un cancro."}
{"id": "2764794", "revid": "169529", "url": "https://it.wikipedia.org/wiki?curid=2764794", "title": "Libert\u00e0 d'informazione", "text": "La libert\u00e0 d'informazione (o libera informazione) si riferisce alla protezione del diritto di libert\u00e0 di parola con particolare attenzione a internet e al settore dell'information technology (vedi diritti digitali). La libert\u00e0 di informazione riguarda anche la censura in ambito informatico, come la possibilit\u00e0 di accedere a pagine web senza censura o restrizioni.\nLa libert\u00e0 d'informazione \u00e8 un'estensione del concetto di libert\u00e0 di parola, un diritto umano fondamentale riconosciuto nell'ambito del diritto internazionale, oggi ricompreso nel concetto pi\u00f9 generale di libert\u00e0 di espressione con qualsiasi mezzo, ossia in forma orale, scritta, attraverso la stampa, internet o qualunque forma d'arte. Questo significa che la tutela della libert\u00e0 di parola come diritto include non solo i contenuti, ma anche i mezzi espressivi. La libert\u00e0 d'informazione \u00e8 connessa al diritto alla privacy nell'ambito di internet e dell'information technology. Il diritto alla privacy, cos\u00ec come il diritto alla libert\u00e0 di espressione, \u00e8 un diritto umano riconosciuto e la libert\u00e0 d'informazione pu\u00f2 interferire con questo diritto.\nLa societ\u00e0 dell'informazione e la libert\u00e0 d'espressione.\nLa Dichiarazione di Principi adottata dal World Summit on the Information Society (WSIS) nel 2003 ribadisce la democrazia, l'universalit\u00e0, l'indivisibilit\u00e0 e l'interdipendenza di tutti i diritti umani e delle libert\u00e0 fondamentali. La Dichiarazione fa anche riferimento specifico all'importanza del diritto alla libert\u00e0 di espressione per la \"societ\u00e0 dell'informazione\", con la seguente affermazione:\nLa Dichiarazione dei Principi del WSIS del 2004 afferma anche che \"\u00e8 necessario prevenire l'uso di informazioni e tecnologie per scopi criminali o terroristici, nel rispetto dei diritti umani\". Wolfgang Benedek ha commentato che la Dichiarazione del WSIS contiene solamente riferimenti ai diritti umani e non indica alcun procedimento o meccanismo per assicurare che questi diritti vengano rispettati nella pratica.\nHacktivismo.\nI gruppo per i diritti digitali Hacktivismo, fondato nel 1999, sostiene che l'accesso all'informazione \u00e8 un diritto umano primario. Le credenze del gruppo sono pienamente descritte nella \"Hacktivismo Declaration\" che vuole che la dichiarazione universale dei diritti umani e la Convenzione Internazionale sui Diritti Civili e Politici (ICCPR) siano applicate ad internet. La Dichiarazione richiama l'obbligo dei paesi membri dell'ICCPR di proteggere il diritto di libert\u00e0 di espressione in considerazione alla libert\u00e0 di informazione nel contesto di internet. La Dichiarazione di Hacktivismo riconosce \"l'importanza di combattere contro l'abuso dei diritti umani con rispetto ad un accesso ragionevole all'informazione su internet\" e chiede alla comunit\u00e0 di hacker di \"studiare strade e metodi per eludere gli stati che applicano una censura ad internet\" e \"implementare tecnologie per combattere le violazioni del diritto di informazione\". La Dichiarazione di Hacktivismo riconosce comunque che la libert\u00e0 di espressione \u00e8 soggetta a limitazioni, precisando \"noi riconosciamo il diritto dei governi di vietare la pubblicazione di segreti di stato top secret, pedopornografia, e materiale soggetto a privacy, oltre ad altre restrizioni generalmente accettate\". In ogni modo, la Dichiarazione Hacktivismo precisa \"ma noi contestiamo l'uso del potere di stato per controllare l'accesso ai lavori di figure critiche, intellettuali, artistiche o religiose.\"\nGlobal Network Initiative.\nIl 29 ottobre 2008 la Global Network Initiative (GNI) \u00e8 stata fondata sui \"Principi sulla Libert\u00e0 d'espressione e Privacy\". L'Iniziativa \u00e8 stata nel 60\u00ba anno dell'anniversario della Dichiarazione universale dei diritti umani (UDHR) ed \u00e8 basato su leggi internazionalmente riconosciute e standard per i diritti umani sulla libert\u00e0 di espressione e sulla privacy stabilite nell'UDHR, la Convenzione Internazionale sui Diritti Civili e Politici (ICCPR) e la convenzione internazionale sui diritti economici, sociali e culturali (ICESCR). Tra i partecipanti all'Iniziativa ci sono la Electronic Frontier Foundation, Human Rights Watch, Google, Microsoft, Yahoo, altre importanti societ\u00e0, human rights NGOs, investitori e accademici."}
{"id": "2764795", "revid": "88968204", "url": "https://it.wikipedia.org/wiki?curid=2764795", "title": "Cromatografia liquida", "text": "La cromatografia liquida, spesso indicata con la sigla LC dall'inglese \"liquid cromatography\", \u00e8 un insieme di tecniche analitiche e preparative.\nI vari tipi di cromatografia possono essere suddivisi infatti in: cromatografia liquida, gascromatografia e cromatografia a fluido supercritico a seconda della fase mobile.\nNella cromatografia liquida la fase stazionaria \u00e8 solida mentre l'eluito e la fase mobile sono liquidi.\nEsistono diversi tipi di cromatografia liquida:\nSolitamente comunque con il termine cromatografia liquida si indicano la cromatografia liquida classica e la cromatografia liquida ad alta prestazione.\nAltra divisione possibile \u00e8 quella tra cromatografia su colonna e cromatografia planare e quella tra cromatografia in fase diretta e cromatografia in fase inversa."}
{"id": "2764796", "revid": "1442080", "url": "https://it.wikipedia.org/wiki?curid=2764796", "title": "Scott Beatty", "text": "Oltre ad aver scritto molte storie a fumetti per DC Comics, Beatty \u00e8 noto per aver collaborato alla stesura di numerose guide ed enciclopedie dedicate ai supereroi, edite da DK Publishing."}
{"id": "2764797", "revid": "767487", "url": "https://it.wikipedia.org/wiki?curid=2764797", "title": "Gramada", "text": "Gramada (in bulgaro \u0413\u0440\u0430\u043c\u0430\u0434\u0430) \u00e8 un comune bulgaro situato nella regione di Vidin di 2.481 abitanti (dati 2009). La sede comunale \u00e8 nella localit\u00e0 omonima.\nLocalit\u00e0.\nIl comune \u00e8 formato dall'insieme delle seguenti localit\u00e0:"}
{"id": "2764800", "revid": "339392", "url": "https://it.wikipedia.org/wiki?curid=2764800", "title": "Ten (singolo)", "text": ""}
{"id": "2764802", "revid": "767487", "url": "https://it.wikipedia.org/wiki?curid=2764802", "title": "Humpday - Un mercoled\u00ec da sballo", "text": "Humpday - Un mercoled\u00ec da sballo \u00e8 un film indipendente del 2009 scritto, diretto e prodotto da Lynn Shelton.\nIl film \u00e8 stato girato in sole due settimane a Seattle, con parte dei dialoghi improvvisati. \u00c8 stato presentato al Sundance Film Festival.\nIl film \u00e8 stato distribuito nelle sale cinematografiche italiane il 4 giugno 2010.\nTrama.\nGli amici Ben e Andrew si ritrovano a distanza di dieci anni, dai tempi del college in cui facevano pazzie. Ben si \u00e8 da tempo accasato vivendo un matrimonio ordinario, mentre Andrew ha sempre condotto una vita vagabonda senza responsabilit\u00e0. Per dimostrarsi a vicenda di saper ancora trasgredire, i due amici si sfidano a realizzare un film pornografico gay, da presentare al festival pornografico della citt\u00e0. Con l'ausilio di una videocamera digitale, Ben e Andrew decidono di chiudersi in una stanza d'albergo per girare il film, ma le cose non vanno come preventivate e i due dovranno confrontarsi la propria omosessualit\u00e0 latente o presunta. Tra pregiudizi e convenzioni sociali dominanti metteranno in discussione la propria vita.\nAccoglienza.\nOltre ad essere stato presentato al Sundance Film Festival, il film \u00e8 stato presentato nella sezione \"Quinzaine des R\u00e9alisateurs\" del Festival di Cannes 2009, successivamente ha vinto il Premio della giuria della rivelazione Cartier al Festival del cinema americano di Deauville e il Premio John Cassavetes degli Independent Spirit Awards 2010.\nRemake.\nIl 3 ottobre 2012 esce nelle sale cinematografiche francesi \"Do Not Disturb\", remake di \"Humpday\" scritto, diretto ed interpretato da Yvan Attal. Del cast fanno parte anche Fran\u00e7ois Cluzet, Laetitia Casta, Charlotte Gainsbourg e Asia Argento."}
{"id": "2764818", "revid": "219355", "url": "https://it.wikipedia.org/wiki?curid=2764818", "title": "High performance thin layer chromatography", "text": ""}
{"id": "2764822", "revid": "219355", "url": "https://it.wikipedia.org/wiki?curid=2764822", "title": "High performance liquid chromatography", "text": ""}
{"id": "2764825", "revid": "122246", "url": "https://it.wikipedia.org/wiki?curid=2764825", "title": "Nazionale di pallavolo femminile del Galles", "text": "La nazionale di pallavolo femminile del Galles \u00e8 una squadra europea composta dalle migliori giocatrici di pallavolo del Galles ed \u00e8 posta sotto l'egida della Federazione pallavolistica del Galles.\nRisultati.\nLa nazionale di pallavolo femminile del Galles del Nord non si \u00e8 mai qualificata ad alcuna competizione."}
{"id": "2764826", "revid": "219355", "url": "https://it.wikipedia.org/wiki?curid=2764826", "title": "High pressure liquid chromatography", "text": ""}
{"id": "2764829", "revid": "1305772", "url": "https://it.wikipedia.org/wiki?curid=2764829", "title": "Carlo Emanuele Madruzzo", "text": "Biografia.\nFiglio di Emmanuele Renato, 7\u00ba conte di Challant e di Filiberta Seyssel de la Chambre, nato come Charles-Emmanuel de Madruce nel 1599 nel castello di Issogne, dalla nobile famiglia dei Madruzzo, in giovent\u00f9 studi\u00f2 grammatica e retorica a Monaco di Baviera e filosofia a Ingolstadt presso i gesuiti, distinguendosi per il carattere mite e pio. Successivamente si trasfer\u00ec a Perugia per studiare legge e ivi rimase fino al 1619, quando venne richiamato a Trento ove fu assunto dallo zio cardinale Carlo Gaudenzio Madruzzo come coadiutore e successore.\nNel 1626 venne promosso al sacerdozio. Govern\u00f2 in periodo di crisi per la guerra dei Trent'anni e per le tensioni tra Impero e Papato. Fu il pi\u00f9 discusso dei Madruzzo sia per la fuga durante la pestilenza del 1630 sia per il rapporto scandaloso con Claudia Particella, figlia di un suo consigliere.\nAl fine di regolarizzare il rapporto con la nobildonna aveva a pi\u00f9 riprese tentato di chiedere la dispensa papale in modo da sposare legittimamente Claudia: si dice che, infervorato per l'ennesimo rifiuto subito, prese a schiaffi Papa Alessandro VII. Fu un suo merito l'aver ottenuto nel 1648 la parziale autonomia del principato vescovile di Trento dall'Austria. Mor\u00ec improvvisamente il 15 dicembre 1658.\nLetteratura.\nLa storia della relazione tra il principe vescovo di Trento Carlo Emanuele Madruzzo e Claudia Particella fu il soggetto del romanzo storico \"L'amante del Cardinale\" scritto da Benito Mussolini nel 1910; usc\u00ec in 57 puntate non consecutive tra il 20 gennaio e l'11 maggio 1910 unite al giornale socialista \"Il Popolo\" di Trento, quotidiano diretto da Cesare Battisti.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "2764831", "revid": "123458746", "url": "https://it.wikipedia.org/wiki?curid=2764831", "title": "Ghera\u1e47\u1e0da Sa\u1e43hit\u0101", "text": "Ghera\u1e47\u1e0da Sa\u1e43hit\u0101, dal sanscrito significa \"La raccolta di Gheranda\", \u00e8 un testo di Ha\u1e6dha Yoga ad opera di Ghera\u1e47\u1e0da e del suo discepolo Chandakapali datato tra il XVI e XVII secolo. \u00c8 uno dei principali testi di Ha\u1e6dha Yoga, insieme alla \"Ha\u1e6dhayoga Prad\u012bpik\u0101\" e alla \"\u015aiva Sa\u1e43hit\u0101\".\nIl testo \u00e8 composto da 351 strofe organizzate in 7 capitoli\nShatkarma.\nContiene 6 norme per la purificazione interna ed esterna del corpo. Si tratta di tecniche di pulizia delle vie nasali, del cavo orale, degli intestini mediante bande, liquidi salini o mediante massaggi.\n\u0101sana.\nContiene le descrizioni di 32 posizioni per il corpo:\nmudr\u0101.\nIl terzo capitolo del Gheranda Samhita contiene la descrizione di 25 mudra, o gesti simbolici, fondamentali:"}
{"id": "2764833", "revid": "19330", "url": "https://it.wikipedia.org/wiki?curid=2764833", "title": "Kula (Bulgaria)", "text": "Kula (in bulgaro \u041a\u0443\u043b\u0430) \u00e8 un comune bulgaro situato nella regione di Vidin di 5.827 abitanti (dati 2009). La sede comunale \u00e8 nella localit\u00e0 omonima.\nLocalit\u00e0.\nIl comune \u00e8 formato dall'insieme delle seguenti localit\u00e0:"}
{"id": "2764835", "revid": "729019", "url": "https://it.wikipedia.org/wiki?curid=2764835", "title": "Manono (isola)", "text": "Manono \u00e8 un'isola di Samoa che si trova nello Stretto di Apolima, tra le due isole principali del paese, Upolu e Savai'i.\nGeografia.\nManono ha una lunghezza di 2,4\u00a0km ed una larghezza massima di 1,5. L'intera isola \u00e8 circondata dalla barriera corallina. L'isola, che ha una superficie di 2,9\u00a0km\u00b2, si trova circa a 3,4\u00a0km ad ovest-nord-ovest dalla punta occidentale di Upolu.\nLa superficie di Manono \u00e8 essenzialmente piatta, con l'eccezione di un rilievo al centro (il cratere di un vulcano spento). Per questo \u00e8 soprannominata \"Flat-Island\".\n700\u00a0m a nord-ovest si trova l'isolotto disabitato di Nu\u02bbulopa.\nAmministrativamente l'isola appartiene al distretto di Aiga-i-le-Tai.\nPopolazione.\nL'isola ha 889 abitanti (al censimento 2006), suddivisi in quattro villaggi: \"Apai\" (111 abitanti), \"Faleu\" (354), \"Lepuia'i\" (223) e \"Salua\" (201). Sull'isola non ci sono strade e i villaggi sono collegati tra loro da un sentiero.\nGli abitanti coltivano taro, igname, banani e palme da cocco. Il turismo ha scarso rilievo.\nAssieme ad Apolima e Nu\u02bbulopa \u00e8 stata candidata nel 2006 a \"patrimonio dell'umanit\u00e0\""}
{"id": "2764848", "revid": "19330", "url": "https://it.wikipedia.org/wiki?curid=2764848", "title": "Makre\u0161", "text": "Makre\u0161 (in bulgaro \u041c\u0430\u043a\u0440\u0435\u0448) \u00e8 un comune bulgaro situato nella regione di Vidin di 2.066 abitanti (dati 2009). La sede comunale \u00e8 nella localit\u00e0 omonima.\nLocalit\u00e0.\nIl comune \u00e8 formato dall'insieme delle seguenti localit\u00e0:"}
{"id": "2764852", "revid": "110157", "url": "https://it.wikipedia.org/wiki?curid=2764852", "title": "Novo Selo (Bulgaria)", "text": "Novo Selo (in bulgaro \u041d\u043e\u0432\u043e \u0441\u0435\u043b\u043e) \u00e8 un comune bulgaro situato nella regione di Vidin di 3.535 abitanti (dati 2009). La sede comunale \u00e8 nella localit\u00e0 omonima.\nLocalit\u00e0.\nIl comune \u00e8 formato dall'insieme delle seguenti localit\u00e0:"}
{"id": "2764854", "revid": "287204", "url": "https://it.wikipedia.org/wiki?curid=2764854", "title": "Dorling Kindersley", "text": "Dorling Kindersley, nota anche come DK Publishing, \u00e8 una casa editrice britannica.\nStoria.\nFondata nel 1974 a Londra da Christopher Dorling e Peter Kindersley, l'azienda si occup\u00f2 inizialmente di campagne pubblicitarie per libri, passando poi nel ramo editoriale solo nel 1982. Nel 1999 DK entr\u00f2 in crisi per aver pubblicato 18 milioni di copie di libri dedicati a \"Star Wars\", vendendone per\u00f2 poco pi\u00f9 della met\u00e0; la societ\u00e0 venne allora acquisita da Pearson PLC, divenendo cos\u00ec parte della Penguin Random House."}
{"id": "2764855", "revid": "180202", "url": "https://it.wikipedia.org/wiki?curid=2764855", "title": "DK Publishing", "text": ""}
{"id": "2764857", "revid": "247222", "url": "https://it.wikipedia.org/wiki?curid=2764857", "title": "La Sua Figura", "text": ""}
{"id": "2764859", "revid": "19330", "url": "https://it.wikipedia.org/wiki?curid=2764859", "title": "Ru\u017einci", "text": "Ru\u017einci (in bulgaro \u0420\u0443\u0436\u0438\u043d\u0446\u0438) \u00e8 un comune bulgaro situato nella regione di Vidin di 5.172 abitanti (dati 2009). La sede comunale \u00e8 nella localit\u00e0 omonima.\nLocalit\u00e0.\nIl comune \u00e8 formato dall'insieme delle seguenti localit\u00e0:"}
{"id": "2764860", "revid": "767487", "url": "https://it.wikipedia.org/wiki?curid=2764860", "title": "Arthur Robison", "text": "Tra il 1916 e il 1935, diresse una ventina di film, tra cui il magistrale \"Ombre ammonitrici\", capolavoro dell'espressionismo tedesco. Cur\u00f2 la sceneggiatura di molti dei suoi film.\nBiografia.\nNato negli Stati Uniti da genitori tedeschi, a sette anni Robison si trasfer\u00ec in Germania. Dopo aver studiato e praticato la medicina, nel 1914 decise di dedicarsi al cinema. Il suo primo film da regista fu, nel 1916, \"N\u00e4chte des Grauens\", dove diresse Werner Krauss e Emil Jannings. Tra i suoi collaboratori, spicca il nome del direttore della fotografia Fritz Arno Wagner che inizi\u00f2 a lavorare con lui nel 1921. \"Ombre ammonitrici\", del 1923, fu il loro film pi\u00f9 famoso, esempio classico - con le sue atmosfere claustrofobiche - del cinema espressionista di Weimar. Seguono due drammi storici prodotti da Erich Pommer, \"Pietro der Korsar\" e \"Manon Lescaut\". Robison lavor\u00f2 in seguito anche nel Regno Unito, dove gir\u00f2 \"The Informer\", e negli Stati Uniti, dove gli furono affidate diverse versioni in lingua straniera di film prodotti dalla MGM. Ritorn\u00f2 quindi in Germania, dove riprese a lavorare per l'UFA fino alla sua morte, avvenuta nel 1935 a Berlino, all'et\u00e0 di 52 anni."}
{"id": "2764866", "revid": "287204", "url": "https://it.wikipedia.org/wiki?curid=2764866", "title": "Marco Bandiera", "text": "Carriera.\nDopo cinque stagioni tra i dilettanti Elite/Under-23, due con la Filmop e tre con la Zalf-D\u00e9sir\u00e9e-Fior, diventa professionista nel 2008 con la Lampre-Fondital diretta da Giuseppe Saronni. Dopo due stagioni passa al Team Katusha, rimanendovi una sola annata, per poi trasferirsi, nel 2011, alla squadra belga Quickstep/Omega Pharma.\nNel 2013 gareggia tra le file del neonato team Professional Continental svizzero IAM Cycling, mentre per il 2014 si accasa all'Androni Giocattoli-Venezuela, con cui rimane per tre stagioni senza per\u00f2 ottenere vittorie. A fine 2016 annuncia il ritiro dal professionismo per dedicarsi, assieme all'ex compagno Tiziano Dall'Antonia, a un'azienda di abbigliamento sportivo."}
{"id": "2764874", "revid": "439868", "url": "https://it.wikipedia.org/wiki?curid=2764874", "title": "Vidin", "text": "Vidin (in bulgaro \u0412\u0438\u0434\u0438\u043d) \u00e8 un comune bulgaro situato nella regione di Vidin, della quale \u00e8 il capoluogo di 85.677 abitanti (dati 2009). La sede comunale \u00e8 nella localit\u00e0 omonima.\nNel 2012 \u00e8 stato completato un ponte che la unisce con la citt\u00e0 rumena di Calafat attraverso il Danubio.\nHa dato i natali, tra gli altri, allo scrittore Mihalaki Georgiev (1854-1916).\nLocalit\u00e0.\nIl comune \u00e8 formato dall'insieme delle seguenti localit\u00e0:"}
{"id": "2764875", "revid": "599013", "url": "https://it.wikipedia.org/wiki?curid=2764875", "title": "B\u00e4rbel W\u00f6ckel", "text": "Nel corso della propria carriera ha vinto 4 medaglie d'oro ai Giochi olimpici, divise equamente tra e . Attualmente lavora nella federazione tedesca di atletica leggera.\nBiografia.\nIl suo esordio in campo internazionale avvenne ai Campionati europei del 1974 a Roma, dove vinse la medaglia d'oro nella staffetta 4\u00d7100 metri con il record mondiale di 42\"51.\nDue anni dopo fece il suo debutto olimpico, partecipando ai Giochi di Montr\u00e9al del 1976; qui vinse ben due medaglie d'oro, nei 200 metri piani e nella staffetta 4\u00d7100 metri, stabilendo altrettanti record olimpici. Nei 200 m precedette Annegret Richter e la connazionale Renate Stecher, campionessa olimpica uscente; nella staffetta 4\u00d7100 metri le tedesche dell'est ebbero la meglio delle squadre della Germania Ovest e dell'Unione Sovietica.\nAi Giochi olimpici di Mosca 1980, segnati dal boicottaggio degli Stati Uniti d'America, si riconferm\u00f2 campionessa in entrambe le specialit\u00e0, portandosi a casa nuovamente due medaglie d'oro. Nei 200 metri vinse in 22\"03, nuovo record olimpico, davanti alla sovietica Natalia Bochina ed alla giamaicana Merlene Ottey; nella prova della staffetta 4\u00d7100 condusse la squadra della Germania Est all'oro con il tempo di 41\"60, nuovo record mondiale, davanti ad Unione Sovietica e Regno Unito.\nL'ultimo grande appuntamento della carriera sportiva di B\u00e4rbel W\u00f6ckel furono i Campionati europei del 1982 ad Atene; nella capitale greca conquist\u00f2 ben tre medaglie, due d'oro e una d'argento. Nei 100 metri fu seconda in 11\"20 dietro alla connazionale Marlies G\u00f6hr; nei 200 metri e nella staffetta 4\u00d7100 si classific\u00f2 prima, stabilendo in entrambe le specialit\u00e0 i record dei campionati."}
{"id": "2764884", "revid": "110157", "url": "https://it.wikipedia.org/wiki?curid=2764884", "title": "Hajredin", "text": "Hajredin (in bulgaro \u0425\u0430\u0439\u0440\u0435\u0434\u0438\u043d) \u00e8 un comune bulgaro situato nella regione di Vraca di 6.220 abitanti (dati 2009). La sede comunale \u00e8 nella localit\u00e0 omonima.\nLocalit\u00e0.\nIl comune \u00e8 formato dall'insieme delle seguenti localit\u00e0:"}
{"id": "2764889", "revid": "29419570", "url": "https://it.wikipedia.org/wiki?curid=2764889", "title": "Cavazzola", "text": ""}
{"id": "2764891", "revid": "29419585", "url": "https://it.wikipedia.org/wiki?curid=2764891", "title": "Il Cavazzola", "text": ""}
{"id": "2764895", "revid": "1543377", "url": "https://it.wikipedia.org/wiki?curid=2764895", "title": "Valutazione post abitativa", "text": " \nLa valutazione post abitativa (o post occupativa, da \"Post Occupancy Evaluation\", POE) \u00e8 stata creata negli Stati Uniti d'America ed \u00e8 in uso dal 1960. Essa pu\u00f2 essere definita come \u201cun processo sistematico di valutazione delle prestazioni degli edifici dopo che sono stati costruiti e occupati per un periodo di tempo\u201d.\nFino dagli anni '60 la POE ha seguito approcci diversi, sia per metodi che per dimensioni maggiormente al centro della valutazione. Sebbene dagli anni '90 abbiano prevalso gli approcci che analizzano gli edifici perlopi\u00f9 da un punto di vista tecnico, energetico e di comfort ambientale, la POE si occupa anche degli aspetti legati alle dimensioni sociali e psicologiche dell'abitare. \nFunzionamento.\nIn termini generali la POE fornisce un metodo di raccolta e diffusione delle informazioni che sono di valore per tutti i soggetti all'interno del ciclo di vita dell'edificio. Il termine \"post occupazione\" si riferisce a un edificio occupato, ovvero in uso. Una POE pu\u00f2 essere effettuata prima e dopo aver eseguito interventi di riqualificazione, rinnovo o modifiche alla configurazione e impiantistica dei locali. Inoltre, le POE possono essere eseguite a intervalli regolari per controllare come le soluzioni impiantistiche e il generale funzionamento dell'edificio sono percepiti dagli occupanti.\nUna valutazione eseguita prima degli interventi pu\u00f2 essere utilizzata per:\nLa POE \u00e8 di solito effettuata dopo sei - dodici mesi dal completamento dell'edificio. Tuttavia, pu\u00f2 essere effettuata anche durante la fase di consegna del progetto e al termine. Pu\u00f2 essere condotta negli uffici, nelle case, nelle strutture per l'educazione (asili, scuole e universit\u00e0) e in altre tipologie di edifici.\nNella \u201cGuide to Post Occupancy Evaluation\u201d promossa dall'Higher Education Funding Council for England (HEFCE) viene proposto l'iter procedurale suddiviso in step: identificazione degli obiettivi, della strategia e dell'approccio da utilizzare. Nella fase successiva vengono definite le tempistiche, i responsabili dell'indagine, i metodi da utilizzare e le modalit\u00e0 (interviste, questionari, ecc.). Segue la fase di preparazione dei questionari e le agende per le interviste, i luoghi di incontro e gli accordi sulla fornitura dei dati di feedback; l'iter si conclude con l'interpretazione e i report dell'analisi. Uno degli strumenti fondamentali nel processo di valutazione post abitativa \u00e8 il questionario, che consiste nel coinvolgimento degli utenti di un edificio per indagarne le caratteristiche, le performance e le problematiche."}
{"id": "2764896", "revid": "212348", "url": "https://it.wikipedia.org/wiki?curid=2764896", "title": "Tryon County", "text": ""}
{"id": "2764901", "revid": "92723", "url": "https://it.wikipedia.org/wiki?curid=2764901", "title": "Kozloduj", "text": "Kozloduj (in bulgaro \u041a\u043e\u0437\u043b\u043e\u0434\u0443\u0439) \u00e8 un comune bulgaro situato nella regione di Vraca di 23.195 abitanti (dati 2009). La sede comunale \u00e8 nella localit\u00e0 omonima.\nLocalit\u00e0.\nIl comune \u00e8 formato dall'insieme delle seguenti localit\u00e0:"}
{"id": "2764911", "revid": "209263", "url": "https://it.wikipedia.org/wiki?curid=2764911", "title": "Les Ch\u00e2teaux de la col\u00e8re", "text": ""}
{"id": "2764913", "revid": "2108263", "url": "https://it.wikipedia.org/wiki?curid=2764913", "title": "Capi di Stato di Haiti", "text": "Questa pagina elenca i capi di Stato di Haiti dalla sua indipendenza nel 1804. Per i governatori di Haiti in epoca coloniale, vedi la pagina Governatori di Saint-Domingue.\nFra il 1806 ed il 1820 Haiti fu divisa nella parte settentrionale denominata \"Stato\" e poi \"Regno di Haiti\", e quella meridionale, la \"Repubblica di Haiti\"."}
{"id": "2764914", "revid": "1776051", "url": "https://it.wikipedia.org/wiki?curid=2764914", "title": "Krivodol", "text": "Krivodol (in bulgaro \u041a\u0440\u0438\u0432\u043e\u0434\u043e\u043b) \u00e8 un comune bulgaro situato nella regione di Vraca di 10.744 abitanti (dati 2009). La sede comunale \u00e8 nella localit\u00e0 omonima.\nLocalit\u00e0.\nIl comune \u00e8 formato dall'insieme delle seguenti localit\u00e0:"}
{"id": "2764915", "revid": "36426", "url": "https://it.wikipedia.org/wiki?curid=2764915", "title": "Alamanno Morelli", "text": "Biografia.\nNato a Brescia durante una \"tourn\u00e9e\" dei genitori Antonio e Adelaide Salsilli, celebri artisti drammatici veneziani tra i primi a recitare le commedie del Goldoni nei teatri italiani, Morelli intraprese anch'egli la via del palcoscenico a diciotto anni. Il padre era discendente di una famiglia nobile originaria di Firenze che aveva dato alti funzionari alla Repubblica fiorentina. Dopo un lungo periodo di tirocinio nella compagnia di Giacomo Modena, insieme al di lui figlio Gustavo, il Morelli divenne ben presto attore teatrale di prosa molto conosciuto e apprezzato, grazie alla bella voce e alla naturalezza della sua recitazione.\nFu il primo a portare il dramma \"Kean\" di Alexandre Dumas padre nei teatri italiani, debuttando al Teatro Re di Milano nel 1845. Cinque anni pi\u00f9 tardi, a Trieste, con la compagnia teatrale di Francesco Augusto Bon, interpret\u00f2 Amleto nell'omonima opera ispirata al capolavoro di Shakespeare e da lui riadattata insieme a Gaetano Vestri, sulla base della traduzione del conte Carlo Rusconi, risalente al 1831. Del grande autore inglese interpret\u00f2 anche \"Macbeth\", al Teatro Carignano di Torino nella stagione 1849-50, e \"Riccardo III\", al Teatro Niccolini di Firenze nel 1870.\nFu tra i primi attori di prestigio ad esibirsi sul palcoscenico del Teatro Nuovo di Pisa nel 1868, un anno dopo la sua costruzione, portandovi al successo la \"Diane de Lys\" di Alexandre Dumas figlio e \"Fragilit\u00e0\" di Achille Torelli. Arriv\u00f2 a dirigere una sua propria compagnia teatrale, la \"Drammatica Compagnia Lombarda\", che contava tra le sue file artisti come Fanny Sadowsky, Adelia Arrivabene, Angela Botteghini, Augusto Bon, Luigi Bellotti Bon, Achille Majeroni e Luigi Bonazzi.\nSi dedic\u00f2 per alcuni anni all'insegnamento della sua arte presso l'Accademia dei Filodrammatici di Milano, scrivendo nel 1877 un \"Manuale dell'artista drammatico\". Anticip\u00f2 i tempi curando pi\u00f9 l'affiatamento degli attori, la composizione dello spettacolo e la qualit\u00e0 della scenografia, che non i trionfi personali, non esitando a riservarsi parti secondarie quando quelle principali non si attenevano alle sue caratteristiche vocali e mimiche.\nMor\u00ec a Scandicci (FI) il 10 gennaio del 1893, nella casa al numero civico 74 di via Santa Maria a Greve (attuale via Dante numero 13), vicino alla dimora della sua amica e collega Marini, \"per probabile perforazione intestinale\", secondo il referto medico.\nFu sepolto nel cimitero di Sant'Antonio e l'orazione funebre la pronunciarono Tommaso Salvini e Gattesco Gatteschi. Il 31 agosto 1909 venne posta una lapide nella sua casa scandiccese ove spir\u00f2. La tradizione artistica verr\u00e0 colta dai discendenti, in particolare dalla nipote Rina."}
{"id": "2764918", "revid": "61051", "url": "https://it.wikipedia.org/wiki?curid=2764918", "title": "Associazione Calcio Perugia 2003-2004", "text": "Questa voce raccoglie le informazioni riguardanti lAssociazione Calcio Perugia nelle competizioni ufficiali della stagione 2003-2004.\nStagione.\nLa quarta e ultima stagione di Serse Cosmi alla guida del club perugino si apre, in estate, con la vittoria del primo e fin qui unico trofeo dell'UEFA nella storia dei grifoni \u2013 nonch\u00e9 la prima affermazione confederale per una formazione umbra \u2013, la Coppa Intertoto, finalmente conquistata dal presidente Luciano Gaucci dopo quattro tentativi nell'ultimo lustro. Il successo arriva da imbattuti, dopo aver eliminato in sequenza i finlandesi dell', i francesi del e i tedeschi del , questi ultimi superati nella doppia finale sia al Curi (1-0, gol del neoacquisto Bothroyd) sia a domicilio alla Volkswagen-Arena (2-0, Tedesco e Berrettoni).\nQuesto trionfo garantisce inoltre al Perugia l'accesso alla pi\u00f9 prestigiosa Coppa UEFA, competizione da cui i biancorossi mancano dalla partecipazione d'esordio del 1979-1980 e dove stavolta, superati nei primi turni gli scozzesi del e i greci dell', si fermano ai sedicesimi di finale contro il pi\u00f9 blasonato , resistendo agli olandesi nell'andata giocata in casa (0-0) ma cedendo nel ritorno al Philips Stadion di Eindhoven (1-3) \u2013 togliendosi tuttavia discrete soddisfazioni su di un palcoscenico europeo dove peraltro, tra Intertoto e UEFA, i grifoni mettono assieme una striscia di undici risultati utili consecutivi (otto vittorie e tre pareggi).\nTutt'altra storia in campionato, dove la sesta stagione consecutiva in Serie A inizia in maniera molto problematica. Il Perugia, che ottiene i titoli dei giornali solo per il controverso ingaggio di Saadi Gheddafi, non riesce a vincere una gara per tutto il girone di andata; un ruolino che si ripercuote negativamente anche sulla tornata di ritorno dove, a poche giornate dalla fine del torneo, i grifoni paiono ormai accreditati con certezza della retrocessione.\nCi\u00f2 nonostante, grazie soprattutto a tre vittorie inanellate negli ultimi tre turni contro , e , i biancorossi riescono quantomeno a giocarsi una possibilit\u00e0 di salvezza raggiungendo, proprio nei novanta minuti finali, il quart'ultimo posto della graduatoria e il conseguente doppio spareggio interdivisionale contro la sesta classificata della Serie B, la di Emiliano Mondonico: ad avere la meglio \u00e8 la squadra viola, vittoriosa all'andata in Umbria (0-1, Fantini) e imbattuta al ritorno in Toscana (1-1, ancora Fantini e pareggio di do Prado), che guadagna cos\u00ec la massima serie a spese dei grifoni, retrocessi in cadetteria dopo sei anni.\nInfine in Coppa Italia, dove i biancorossi difendevano la storica semifinale di dodici mesi prima, quest'anno il cammino si ferma ai quarti di finale, sconfitti dalla Juventus poi finalista dell'edizione.\nCon l'addio a fine stagione di Cosmi, di fatto si chiude un'epoca nella storia del club perugino.\nMaglie e sponsor.\nLo sponsor tecnico del Perugia per la stagione 2003-2004 fu la Galex mentre lo sponsor ufficiale fu la Toyota.\nOrganigramma societario.\nArea direttiva\nArea organizzativa\nArea comunicazione\nArea tecnica\nArea sanitaria"}
{"id": "2764920", "revid": "110157", "url": "https://it.wikipedia.org/wiki?curid=2764920", "title": "Mezdra", "text": "Mezdra (in bulgaro \u041c\u0435\u0437\u0434\u0440\u0430) \u00e8 un comune bulgaro situato nella regione di Vraca di 25.314 abitanti (dati 2009). La sede comunale \u00e8 nella localit\u00e0 omonima.\nLocalit\u00e0.\nIl comune \u00e8 formato dall'insieme delle seguenti localit\u00e0:"}
{"id": "2764926", "revid": "124915253", "url": "https://it.wikipedia.org/wiki?curid=2764926", "title": "Tim Burton", "text": " \nTra le sue collaborazioni pi\u00f9 ricorrenti si annoverano quella con il compositore Danny Elfman per quasi tutti i suoi film, quella con l'attore statunitense Johnny Depp e con l'attrice britannica Helena Bonham Carter, che \u00e8 stata anche sua compagna di vita fino al 2014.\nNel 2007, alla Mostra del cinema di Venezia, Tim Burton ha ricevuto un Leone d'oro alla carriera, diventando il pi\u00f9 giovane regista della storia ad aver conseguito tale riconoscimento. Ha vinto inoltre un Golden Globe nel 2008 per il miglior film commedia con \"Sweeney Todd - Il diabolico barbiere di Fleet Street\". Il regista \u00e8 stato inoltre candidato all'Oscar al miglior film d'animazione per \"La sposa cadavere\" del 2005 e per \"Frankenweenie\" del 2012.\nA livello globale i suoi film hanno incassato oltre 4 miliardi di dollari rendendolo uno dei registi di maggiore successo commerciale della storia del cinema.\nBiografia.\nL'infanzia e l'adolescenza.\nTimothy Walter Burton nasce nel 1958, figlio maggiore di Jean e Bill Burton, a Burbank, in California, cittadina americana non troppo distante da Hollywood, dai depositi della Disney, della Columbia e della Warner. All'et\u00e0 di dodici anni, per l'incompatibilit\u00e0 che sente verso i genitori, preferisce andare a vivere con la nonna; a sedici, ha gi\u00e0 una casa tutta per s\u00e9.\nAccanto a una portentosa vena artistica nel disegno, il giovane Burton mostra una grande passione per il cinema: tra le sue preferenze, creature mostruose come Godzilla o il mostro di Frankenstein, l'animazione in stop motion di Ray Harryhausen (\"Gli Argonauti\", 1963), le pellicole di registi italiani come Federico Fellini e Mario Bava e, principale tra i suoi idoli, l'attore statunitense Vincent Price, interprete di numerosi adattamenti cinematografici dei racconti di Edgar Allan Poe.\nGli inizi alla Disney.\nGrazie al suo talento, a 18 anni vince una borsa di studio messa in palio dalla Disney che gli permette di continuare a coltivare la sua passione al California Institute of the Arts di Valencia (California), o CalArts. Nel 1979 ne diventa ufficialmente uno degli animatori e prende parte alla realizzazione del lungometraggio \"Red e Toby - Nemiciamici\" (\"The Fox and the Hound\") del 1981. Burton, per\u00f2, non \u00e8 soddisfatto n\u00e9 contento del lavoro che svolge alla Disney; come da lui dichiarato, \"Red e Toby - Nemiciamici\" \u00e8 ben lontano dalla sua idea creativa. \nI primi cortometraggi.\nNel 1982 il ventiquattrenne Burton d\u00e0 vita al suo primo cortometraggio in veste di regista: si tratta di \"Vincent\", un lavoro di circa cinque minuti realizzato in bianco e nero con la tecnica dello stop motion (fotografare un fotogramma per volta dei piccolissimi movimenti compiuti da modellini in modo da dare l'illusione del movimento). Il corto narra la storia di un ragazzino che fantastica su avventure horror e sul suo mito, l'attore Vincent Price, lo stesso che presta la voce narrante al corto. La storia \u00e8 marcatamente autobiografica: Vincent Malloy altri non \u00e8 che Burton bambino con la sua passione per le storie horror, Edgar Allan Poe e, soprattutto, Price. Lo stile del cortometraggio si rif\u00e0 evidentemente agli stilemi e alle distorsioni del cinema espressionista tedesco dei primi del Novecento, del quale si rinvengono tracce in tutta la cinematografia successiva di Burton. Con \"Vincent\", Burton inizia a costruire la sua \"famiglia lavorativa\": nella parte di animatore, infatti, ingaggia Rick Heinrichs, destinato a prendere parte a quasi la totalit\u00e0 delle sue pellicole. Sebbene la Disney non apprezzi particolarmente il lavoro, il corto viene accolto con favore dalla critica, vincendo due premi al Chicago Film Festival e uno al festival di animazione di Annecy nel 1983.\nLo stesso anno, Burton dirige il suo primo live-action per la televisione: si tratta di una riproposizione in chiave giapponese della celebre fiaba dei fratelli Grimm \"H\u00e4nsel e Gretel\", con una lotta kung-fu ingaggiata dai fratellini contro la strega. Il film, trasmesso durante la sera di Halloween, non riscuote molta visibilit\u00e0, venendo tuttavia proiettato nel 2009 al Museum of Modern Art di New York.\nDue anni dopo \"Vincent\", nel 1984, Burton ottiene dalla Disney la possibilit\u00e0 di girare un nuovo corto, di cui idea il soggetto: si tratta di \"Frankenweenie\" (\"Franken\" \u2013 \"Frankenstein\" e \"weenie\" \u2013 \"sfigato\"), nel quale il regista californiano riprende il mito dell'inventore Victor Frankenstein di Mary Shelley (precisamente nella versione del film \"La moglie di Frankenstein\" di James Whale), per l'occasione trasformato in un bambino che ricostruisce il suo cagnolino Sparky, morto dopo un incidente, con cuciture e marchingegni elettronici. Il film, in bianco e nero, ottiene scarso successo per effetto della censura opposta dalla Disney alla visione da parte di un pubblico di et\u00e0 inferiore ai quattordici anni; circostanza, quest'ultima, che determina la rottura - seppur provvisoria - tra il cineasta californiano e la casa di produzione.\nI primi due lungometraggi.\nSeppur non apprezzato largamente da pubblico e casa produttrice, \"Frankenweenie\" suscita l'interesse dell'attore Paul Reubens, interprete da tempo del popolare personaggio \"Pee-wee Herman\" in una fortunata serie televisiva per ragazzi, \"Pee Wee's Playhouse\". Reubens propone Burton alla Warner Bros. come regista per la versione cinematografica delle avventure dello strambo personaggio, progetto realizzato nel 1985 con il titolo di \"Pee-wee's Big Adventure\". Nonostante l'esiguo budget e i rapidissimi tempi di produzione imposti, Il film riscuote un ottimo successo al botteghino.\nTim Burton, da tempo fan degli Oingo Boingo, eccentrico gruppo jazz-rock-ska americano del quale faceva parte il cantautore e compositore autodidatta Danny Elfman, affida a quest'ultimo la colonna sonora del suo primo lungometraggio. Nasce cos\u00ec con Elfman un fruttuoso e storico sodalizio, interrotto solo in \"Ed Wood\", \"Sweeney Todd\" (per divergenze di tipo tecnico) e \"Miss Peregrine - La casa dei ragazzi speciali\" (il compositore era impegnato con \"Alice attraverso lo specchio\").\nDopo aver diretto un episodio delle serie TV \"Alfred Hitchcock presenta\" e uno di \"Nel regno delle fiabe\", Burton, a tre anni dal suo primo fortunato lungometraggio, accetta di dirigere un nuovo importante progetto della Warner con la sceneggiatura di Michael McDownell: \"Beetlejuice - Spiritello porcello\" (\"Beetlejuice\"), una commedia fantasy/horror che narra la vicenda di una giovane coppia di novelli sposi (Alec Baldwin e Geena Davis) i quali, morti da poco, continuano a vivere da fantasmi nella loro casa fin quando una famiglia non arriva a invaderne la tranquillit\u00e0. Con una giovanissima Winona Ryder nei panni della ragazzina goth Lydia e Michael Keaton in quelli del volgare bio-esorcista di umani \"Betelgeuse\", \"Beetlejuice\" (tradotto letteralmente \"succo di scarafaggio\"), grazie agli effetti speciali realizzati in stop motion, si dimostra un eccellente successo di pubblico e vince un Oscar nella categoria miglior trucco, mentre nel 1989 diventa una serie televisiva animata intitolata \"In che mondo stai Beetlejuice?\" (\"Beetlejuice\"), con Burton nella veste di produttore esecutivo.\nIl successo e le difficolt\u00e0 di \"Batman\".\nL'abilit\u00e0 di Burton nel realizzare grandi successi con basso budget fa s\u00ec che la Warner gli affidi pochi giorni dopo l'uscita di \"Beetlejuice\" l'ambizioso progetto della trasposizione cinematografica di \"Batman\", celebre fumetto creato da Bob Kane del quale la casa di produzione deteneva i diritti fin dal 1979. Pur restio a realizzare kolossal commerciali, Burton decide di accettare l'incarico: l'intento \u00e8 quello di guadagnarsi un posto di prestigio e avere perci\u00f2 maggior libert\u00e0 sui suoi progetti futuri. Gli scontri con i produttori Jon Peters e Peter Guber, tuttavia, non tardano ad arrivare: la principale causa \u00e8 la scelta del cast. Burton \u00e8 infatti fermamente deciso ad affidare il ruolo principale a Michael Keaton, gi\u00e0 suo collaboratore in \"Beetlejuice\", nonostante l'attore non possieda un fisico particolarmente adatto al ruolo, sia privo di esperienza con i film d'azione e debba la sua popolarit\u00e0 principalmente a ruoli di tipo comico. Mentre le critiche e i giornali parlano gi\u00e0 di flop, la Warner mette mano pesantemente al progetto cambiando spesso la sceneggiatura e imponendo le proprie scelte pi\u00f9 \"fluide\" al regista il quale, nonostante la vicinanza di Elfman, l'appoggio artistico degli attori Keaton e Jack Nicholson e l'amicizia con lo scenografo Anton Furst, accoglie l'immenso e immediato successo di \"Batman\" - gradito anche agli appassionati del fumetto - con stanchezza e depressione, dovute anche e soprattutto al suicidio di Furst che, proprio con \"Batman\", aveva ricevuto il premio Oscar alla miglior scenografia.\nAnni novanta.\n\"Edward Mani di Forbice\" e \"Batman - Il ritorno\".\nStanco dei compromessi con le \"major\" cinematografiche, Burton fonda con Denise Di Novi una propria casa di produzione, la Tim Burton Productions, con la quale, grazie al sostegno economico della Fox, nel 1990 produce il suo primo lungometraggio di cui \u00e8 lui stesso soggettista, \"Edward mani di forbice\" (\"Edward ScissorHands\"). Mentre dirige il film, Burton contatta la sceneggiatrice Caroline Thompson e la paga di sua tasca cos\u00ec da impedire eventuali interferenze nel lavoro. La storia \u00e8 ispirata da vecchi bozzetti che Burton scarabocchia sin dal liceo. Al fianco di Winona Ryder, gi\u00e0 attrice in \"Beetlejuice\", Burton sceglie, nel ruolo di protagonista (la creatura gentile con le forbici al posto delle mani), Johnny Depp, allora esordiente e inquieto giovane attore, costretto nella veste di idolo per le teenager per il ruolo nella serie TV \"21 Jump Street\". Colpito dalla sua espressivit\u00e0, Burton lo antepone a ben pi\u00f9 noti attori quali Tom Cruise: la collaborazione tra i due, considerati l'uno l'alter ego dell'altro, d\u00e0 vita a un forte sodalizio. Vincent Price, inoltre, torna nell'opera di Burton nella parte dell'inventore di Edward in quella che sar\u00e0 la sua ultima partecipazione a un film prima della sua morte.\nVisto il successo di \"Batman\", la Warner Bros. pressa Burton per un sequel. Il regista accetta, ma alla condizione che gli venga affidato il controllo totale del progetto, produzione compresa. Accanto a Michael Keaton, nuovamente nel costume da uomo pipistrello, Burton assembla un cast composto da Danny DeVito, Michelle Pfeiffer e Christopher Walken, chiamati a interpretare le personalissime rivisitazioni di Burton di Pinguino, Catwoman e Max Shrek: al primo viene dato un passato, alla seconda un larghissimo spazio e il terzo \u00e8 un'idea originale di Burton. Realizzato nei teatri nella Warner proprio a Burbank, nonostante la ricchezza di un mondo spiccatamente burtoniano, il film, data la sua poca inerenza al fumetto di riferimento, scene troppo cupe e una protagonista troppo sensuale e aggressiva, ottiene un buon successo, ma non pari a quello ottenuto dal capitolo precedente. In seguito, Burton parteciper\u00e0 come produttore e alla stesura preliminare del terzo episodio della saga, \"Batman Forever\", diretto poi da Joel Schumacher.\n\"Nightmare Before Christmas\" e \"Ed Wood\", di nuovo alla Disney.\nIn contemporanea con \"Batman - Il ritorno\", Tim Burton torna a occuparsi di un vecchio progetto del 1982, \"Nightmare Before Christmas\", concepito negli studi Disney e allora non approvato. Impegnato in \"Batman Returns\", Burton affida la sceneggiatura dell'opera da lui ideata e prodotta a Caroline Thompson e Michael McDowell, la musica a Danny Elfman e la regia all'amico Henry Selick. La Disney accetta di produrlo: il film, un lungometraggio in stop motion popolato da creature macabre e grottesche come lo scheletro Jack, esce in America nel 1993 e ottiene un enorme successo. Nel 1996, Burton e Selick torneranno a collaborare per \"James e la pesca gigante\" (\"James and the giant peach\"), un musical fantasy ispirato all'omonimo romanzo di Roald Dahl.\nIl successivo progetto \u00e8 la biografia di Edward D. Wood Jr., regista degli anni cinquanta etichettato come \"il peggior regista di tutti i tempi\". Con Johnny Depp nel ruolo protagonista e Martin Landau nei panni di Bela Lugosi, celebre interprete di Dracula e amico di Wood (ruolo che vale a Landau un Oscar al miglior attore non protagonista), il film vuole essere un omaggio a un individuo dallo spirito positivo e deliziosamente ottimista nonostante l'irrilevanza della sua opera e ai cui film, nonostante tutto, Burton era molto legato. Nella scrittura del film non mancano i rimandi autobiografici: il rapporto tra Wood e Lugosi appare a Burton come il sodalizio artistico e umano tra lui e Price, mentre la morte drammatica dell'attore ungherese ricorda al regista californiano la perdita dello scenografo e amico Furst. La Columbia rifiuta di produrlo, cos\u00ec il progetto approda ancora una volta alla Disney. In bianco e nero, con la colonna sonora di Howard Shore, il film riscuote un discreto successo, seppur non immediato, riesumando l'interesse per l'omonimo regista.\n\"Mars Attacks!\" e \"Il mistero di Sleepy Hollow\".\nIn \"Mars Attacks!\", uscito nel 1996, Burton rinnova la collaborazione con Elfman. Il film prende spunto dalle didascalie di una popolare raccolta di figurine di fantascienza. Nonostante il cast, composto da Jack Nicholson, Glenn Close e una giovanissima Natalie Portman, il film non viene particolarmente apprezzato n\u00e9 dalla critica n\u00e9 dal pubblico: incentrato su una minaccia aliena che sta per abbattersi sulla Terra, l'opera cela un parodistico e ironico attacco alla politica e alla societ\u00e0 americane. Dopo un tentato adattamento di \"Superman\" con Nicolas Cage, mai andato in porto, e l'acquisto dei diritti del musical ', Burton pubblica \"Morte malinconica del bambino ostrica e altre storie\" ('The Melancholy Death of Oyster Boy &amp; Other Stories\"), una raccolta di versi (tradotti in italiano da Nico Orengo) che racconta tristi storie di bambini molto simili a \"Edward Mani di Forbice\", quindi deformati, tra cui il Bambino Ostrica, divorato dal padre di notte per aumentare la propria potenza sessuale.\n\"Il mistero di Sleepy Hollow\" (\"Sleepy Hollow\"), \u00e8 basato sul famoso romanzo di Washington Irving, prediletto da Burton ai tempi delle elementari e tuttora annoverato tra le pagine pi\u00f9 significative della letteratura americana. La parte del protagonista \u00e8 affidata a Johnny Depp, che interpreta il personaggio di Ichabod Crane, qui un detective anzich\u00e9 un maestro elementare come nel racconto originale; la co-protagonista \u00e8 invece Christina Ricci. Con la precisa volont\u00e0 di rendere omaggio ai vecchi film horror della Hammer Film Productions che hanno segnato la sua infanzia, Burton recluta Christopher Lee per la parte del \"Borgomastro\", nonch\u00e9, in ruoli minori, gi\u00e0 rodati collaboratori come Michael Gough (anch'egli attore alla Hammer), Jeffrey Jones, Christopher Walken, Martin Landau e l'allora fidanzata Lisa Marie. Il film, uscito nel 1999, \u00e8 il pi\u00f9 propriamente gotico di Burton e riceve svariati premi e nomination, nonch\u00e9 un eccellente riscontro di pubblico e critica.\nAnni 2000.\n\"Il pianeta delle scimmie\" e \"Big Fish\".\nNel 2000 la Fox propone a Burton una nuova versione del kolossal del 1968 di Franklin Schaffner, \"Il pianeta delle scimmie\" (\"Planet of the Apes\"). Uscito nel 2001, il film riceve critiche discordanti e viene giudicato nettamente inferiore all'originale di cui doveva essere solo un remake, cosa che Burton rifiuta di fare. Tuttavia il film, un'apocalittica storia su come, un giorno, le scimmie avrebbero governato la Terra e l'uomo sarebbe stato loro sottomesso, per quanto divergente dall'ormai riconoscibilissimo stile di Burton, ottiene un ottimo successo commerciale. Sul set il regista conosce l'attrice britannica Helena Bonham Carter, interprete della scimmia Ari, che diverr\u00e0 sua compagna di vita e collaboratrice nei suoi film successivi.\nNel 2002, la Columbia affida a Burton un progetto sceneggiato da John August e ispirato al particolarissimo romanzo di Daniel Wallace, \"Big Fish: A Novel of Mythic Proportions\". Il film, intitolato \"Big Fish - Le storie di una vita incredibile\", era stato inizialmente affidato a Steven Spielberg, che per\u00f2 aveva rifiutato per ulteriori impegni. La storia \u00e8 quella di Edward Bloom (interpretato nella sua veste giovane da Ewan McGregor e in quella anziana da Albert Finney), famoso per i racconti delle sue straordinarie avventure di vita e che, in punto di morte, riallaccia i rapporti con suo figlio che sta per diventare padre a sua volta. Il film ottiene quattro nomination ai Golden Globes e una agli Oscar per la miglior colonna sonora.\n\"La fabbrica di cioccolato\" e \"La sposa cadavere\".\nNel 1999, la Warner Bros. aveva comprato i diritti del libro per bambini \"La fabbrica di cioccolato\" di Roald Dahl. Dopo l'avvicendarsi di vari registi, nel 2003 il progetto arriva nelle mani di Burton. Il libro era gi\u00e0 stato trasposto al cinema da Mel Stuart nel 1971 ma, nuovamente, quello di Burton non si limita a essere un remake: la storia, pi\u00f9 cupa e dal ritmo pi\u00f9 sostenuto, diverge dal libro stesso soprattutto nell'idea di dare al protagonista Willy Wonka un passato attraverso una serie di flashback. Ancora una volta il protagonista \u00e8 interpretato da Johnny Depp, ed \u00e8 lo stesso Depp a proporre nel ruolo di Charlie Freddie Highmore, il ragazzino con il quale l'attore aveva lavorato in \"Neverland - Un sogno per la vita\". Christopher Lee, inoltre, interpreta il padre dentista di Wonka, personaggio inventato per il film. La pellicola viene nominata agli Oscar per i migliori costumi, opera dell'italiana Gabriella Pescucci.\nIn contemporanea a \"La fabbrica di cioccolato\" Burton realizza \"La sposa cadavere\" (\"Corpse Bride\"), lungometraggio in stop motion da lui ideato (basandosi su una leggenda ebreo/russa) e co-diretto insieme a Mike Johnson. La storia, che rispecchia fedelmente lo stile e le atmosfere di Burton, con le voci di Johnny Depp e Helena Bonham Carter per i due protagonisti, \u00e8 un altalenante scambio tra luci e ombre, tra il tetro mondo dei vivi e quello spassoso dei morti. \"La sposa cadavere\" riceve una nomination all'Oscar come miglior lungometraggio d'animazione.\n\"Sweeney Todd\" e Leone d'Oro.\nNel 2007 la DreamWorks/Warner Bros. produce un'opera che Burton aveva in mente di realizzare da molto tempo: si tratta di \"Sweeney Todd - Il diabolico barbiere di Fleet Street\" (\"Sweeney Todd: The demon barber of Fleet Street\"), basata sul popolare musical di Stephen Sondheim. Per la prima volta, Burton d\u00e0 vita a un vero e proprio musical, riutilizzando la colonna sonora e le canzoni di Sondheim. Il lavoro viene pluripremiato: Johnny Depp, nel ruolo di Sweeney Todd, diabolico e sanguinario barbiere in cerca di vendetta, riceve una nomination all'Oscar come miglior attore e vince il Golden Globe come miglior attore in un musical o commedia musicale, nonch\u00e9 il premio come \"miglior cattivo\" al 2008 MTV Awards. Helena Bonham Carter, nel ruolo della folle fornaia Mrs. Lovett, insieme a una nomination al Golden Globe, vince un Evening Standard British Film Award. Il musical riceve inoltre un Oscar per la miglior scenografia, la cupa e stilizzata Londra di Dante Ferretti. Inoltre il regista ottiene la sua prima vittoria ai Golden Globe ricevendo il premio per il miglior film commedia o musicale.\nNello stesso anno, alla Mostra del Cinema di Venezia, Tim Burton riceve il Leone d'oro alla carriera, diventando il regista pi\u00f9 giovane della storia ad aver ricevuto tale premio. A consegnarglielo \u00e8 lo stesso Johnny Depp, costante collaboratore e amico.\n\"Alice in Wonderland\" e \"9\".\nNel 2007, la famosa sceneggiatrice Disney Linda Woolverton, autrice di capisaldi della casa cinematografica quali \"La bella e la bestia\" e \"Il re leone\", lavora alla trasposizione cinematografica dei due celebri romanzi di Lewis Carroll \"Le avventure di Alice nel Paese delle Meraviglie\" e \"Attraverso lo specchio e quel che Alice vi trov\u00f2\". La Disney chiama Burton come regista del progetto, stipulando un accordo per un lungometraggio in 3D. Girato nel 2008 nel sudest di Cornwell per le scene live-action e ultimato in post-produzione con l'aggiunta di effetti speciali, la storia narra di Alice, interpretata dall'australiana Mia Wasikowska, che tredici anni dopo la sua avventura nel paese delle meraviglie, segue il Bianconiglio nella sua tana e piomba di nuovo nel Paese delle Meraviglie, dove l'aspettano una serie di avventure tra ambientazioni e personaggi che la Woolverton lascia simili a quelli di Carroll. Il cast \u00e8 composto da affezionati collaboratori di Burton, come Johnny Depp nel ruolo del Cappellaio Matto, Helena Bonham Carter in quello della Regina Rossa, nonch\u00e9 Alan Rickman, Cristopher Lee, Timothy Spall e Anne Hathaway che interpreta la Regina Bianca. La parte musicale, ancora una volta, \u00e8 affidata a Danny Elfman. Fin dai primi ciak, il film si carica di una forte aspettativa, tanto da vincere uno Scream Award nel 2009 come film pi\u00f9 atteso dell'anno venturo. Tuttavia, le prime critiche non sono entusiastiche: il film appare sganciato dallo stile gotico e interiorizzato di Burton a favore di una produzione maggiormente commerciale, rispetto alla quale, per la prima volta, Burton sembra aver trovato un placido accordo con la Disney.\nDal 22 novembre 2009 al 26 aprile 2010, inoltre, al Museum of Modern Art di New York, Burton allestisce una mostra di tutti i disegni, fotografie, bozzetti e costumi da lui realizzati nel corso della sua carriera.\nNel 2005, Shane Acker realizza un corto, intitolato \"9\", su alcune bambole che popolano il mondo dopo l'apocalisse. Dopo aver visto il film, vincitore di numerosi premi, Burton, insieme a Timur Bekmambetov, propone ad Acker di collaborare alla realizzazione di un lungometraggio basato sul film. Con il doppiaggio di Elijah Wood, Christopher Plummer e Martin Landau, il film, intitolato anch'esso \"9\", esce in America e, non a caso, il 9/9/09. Pur realizzato con effetti digitali, alcune scene ricordano la tecnica per effetti speciali privilegiata da Burton, lo stop motion.\nNel maggio 2010 Tim Burton presiede la giuria del Festival di Cannes, che vede vincitore il film \"Lo zio Boonmee che si ricorda le vite precedenti\" di Apichatpong Weerasethakul. Come ricordato da Gilles Jacob, Burton \u00e8 il primo regista che ha avuto a che fare con il mondo dell'animazione a ricoprire tale ruolo.\nAnni duemiladieci.\n\"Dark Shadows\" e la rinascita di \"Frankenweenie\".\nUna delle serie televisive che segnarono l'infanzia di Burton fu quella creata da Dan Curtis alla fine degli anni sessanta, \"Dark Shadows\". Connubio appassionante di misteri e creature soprannaturali appartenenti per lo pi\u00f9 alla sfera dell'horror, la serie venne trasmessa in replica pi\u00f9 volte fino a essere considerata un cult.\n\u00c8 dunque il 2007 quando la Infinitum Nihil e la Warner Bros. acquistano i diritti della soap opera per realizzarne un remake sotto forma di lungometraggio. La sceneggiatura viene affidata a Seth Grahame-Smith, autore di \"Orgoglio e Pregiudizio e Zombie\", e la regia allo stesso Burton. Il film, intitolato \"Dark Shadows\", vede Johnny Depp interpretare il protagonista Barnabas Collins, facoltoso e raffinato rampollo di una famiglia imprenditoriale del Settecento che, colpevole di aver suscitato un amore ossessivo e non corrisposto in una strega, viene trasformato in vampiro e sepolto vivo fino al suo casuale dissotterramento, avvenuto due secoli dopo negli anni settanta. Alla sua uscita il film riceve critiche contrastanti, principalmente rivolte alla trama, definita banale e ovvia per effetto di una sceneggiatura lacunosa, e al cast (Eva Green nelle vesti della perfida e angosciante strega Angelique, Helena Bonham Carter in quelle di una psichiatra alcolizzata e squilibrata, nonch\u00e9 Michelle Pfeiffer, matrona e guida della famiglia Collins). Il film risulta un prodotto minore di Burton sebbene sancisca comunque un ritorno alle atmosfere che hanno a lungo caratterizzato la sua filmografia. In ogni caso \"Dark Shadows\", a fronte di un budget di 150 milioni di dollari, ne ha incassati quasi 240 risultando in molti paesi secondo al box office dietro a \"The Avengers.\"\nSuccessivamente Tim Burton produce, insieme con Timur Bekmambetov, \"La leggenda del cacciatore di vampiri\". Il film si basa su un romanzo di Seth Grahame-Smith incentrato sulla figura del presidente Abraham Lincoln che, impegnato di giorno a guidare il popolo degli Stati Uniti, durante la notte affronta i vampiri, mostruose creature responsabili della morte dei suoi genitori. Nel film Benjamin Walker \u00e8 Abraham Lincoln, Anthony Mackie interpreta William Johnson, Joseph Mawle e Robin McLeavy hanno il ruolo dei genitori del presidente e Mary Elizabeth Winstead \u00e8 l'affascinante Mary Todd Lincoln. Anche questo film riceve critiche divergenti.\nBurton realizza successivamente un remake del suo cortometraggio del 1984, \"Frankenweenie\", girato questa volta in stop motion e in 3D. Riguardo alla realizzazione del progetto, Burton afferma che si tratta di un \"qualcosa di molto personale\" nel quale ha cercato di mantenere inalterato il cuore della vecchia versione, arricchendolo con dinamiche sociali presenti nel mondo dell'infanzia. Il ritorno al passato \u00e8 inoltre rappresentato dalla scelta dei doppiatori originali (Martin Landau, Martin Short, Winona Ryder, Catherine O'Hara, Cristopher Lee e Michael Keaton), tutti attori con i quali Burton non lavorava da tempo, con l'eccezione di Christopher Lee che compare in un cameo in \"Dark Shadows\". Il film, prodotto e distribuito dalla Walt Disney Pictures, \u00e8 stato distribuito nelle sale statunitensi il 5 ottobre 2012, e in quelle italiane il 17 gennaio 2013. Il lungometraggio ha ottenuto una nomination agli Oscar 2013 come miglior film d'animazione.\nSuccessivamente Burton dirige, per la seconda volta, un video musicale per la band rock dei The Killers che vede anche la collaborazione di Winona Ryder.\n\"Big Eyes\" e \"Miss Peregrine - La casa dei ragazzi speciali\".\nNel 2014 Burton d\u00e0 vita a \"Big Eyes\", secondo film biografico della sua carriera dopo \"Ed Wood\", con cui \"Big Eyes\" condivide gli sceneggiatori Scott Alexander e Larry Karaszewski. La pellicola narra la vera storia di Margaret Keane (Amy Adams), pittrice degli anni cinquanta e sessanta, e di suo marito Walter Keane (Christoph Waltz), ritenuto per anni il vero autore delle opere della moglie, che rivoluzionarono l'arte americana.\nNel 2016 esce l'ultima fatica di Burton, la pellicola \"Miss Peregrine - La casa dei ragazzi speciali\", adattamento dell'omonimo romanzo di Ransom Riggs e nello stesso anno esce anche il sequel di \"Alice in Wonderland\" intitolato \"Alice attraverso lo specchio\" (\"Alice Through the Looking Glass\") per la regia di James Bobin e in cui Burton ricopre il ruolo di produttore.\n\"Dumbo elefantino pazzo\".\nIl 10 marzo 2015, \u00e8 stato confermato che diriger\u00e0 \"Dumbo\", remake live-action di \"Dumbo\" della Disney, uscito il 29 marzo 2019.\nProgetti futuri.\nBurton si \u00e8 da sempre detto pronto a tornare dietro la macchina da presa per un sequel di \"Beetlejuice\". Lo scrittore Seth Grahame-Smith \u00e8 stato ingaggiato per scrivere la sceneggiatura mentre sia Michael Keaton sia Winona Ryder hanno dato la propria disponibilit\u00e0 a tornare nei propri ruoli originali.\nVita privata.\nTim Burton \u00e8 stato sposato dal 1989 al 1993 con l'artista Lena Gieseke, che ha lasciato per l'attrice e modella Lisa Marie, presente in alcuni dei suoi film. La loro relazione \u00e8 durata fino al 2001.\nNello stesso anno, sul set de \"Il pianeta delle scimmie\", Burton conosce Helena Bonham Carter, dalla quale ha avuto due figli: Billy Ray, nato nel 2003, e Nell, nata nel 2007. La loro relazione si \u00e8 conclusa nel 2014. Il padrino dei loro figli \u00e8 l'attore Johnny Depp.\nTenutosi da sempre distante dall'ambiente di Hollywood, Burton non si reca nella mecca del cinema se non per lavoro, mentre con la sua famiglia vive quotidianamente a Londra.\nStile.\nSebbene Tim Burton sia considerato un regista pop come Steven Spielberg, si possono rintracciare nella sua produzione alcune caratteristiche stilistiche personali. Per evidenziarne l'originalit\u00e0, alcuni sono soliti utilizzare l'aggettivo \"burtoniano\". Il sostrato culturale, come lo stesso Burton ha dichiarato pi\u00f9 volte, deriva dalla cultura punk (Batman) e dal kitsch anni sessanta (Ed Wood).\nCaratteristica propria della sua cinematografia \u00e8 il \"dysfunctional kid\", presente in molti film del regista (\"Beetlejuice - Spiritello porcello\", \"Edward mani di forbice\", \"Batman - il ritorno\", \"Il mistero di Sleepy Hollow\", \"La sposa cadavere\", \"Sweeney Todd - Il diabolico barbiere di Fleet Street\", \"Alice in Wonderland\", \"Dark Shadows\", \"Frankenweenie\"). La sua cinematografia sviluppa il personaggio dell\"'outsider\", frutto dell'emarginazione provocata dal rapporto mostro-uomo. L'interesse verso queste creature nasce dall'infanzia del regista, il quale ha in proposito dichiarato: \"\"Per me i mostri, le creature un po' bizzarre, sono i personaggi pi\u00f9 vicini alla realt\u00e0, e sono sempre quelli che suscitano pi\u00f9 emozioni\".\"\nAltro tema principale \u00e8 la dialettica tra vita e morte. Ne \"La sposa cadavere\", ad esempio, il mondo dei morti viene rappresentato come colorato e allegro in antitesi a un mondo dei vivi decisamente grigio.\nStop motion.\nNon meno importante \u00e8 la tecnica dello stop motion, usata pi\u00f9 volte nelle pellicole che Burton ha diretto (\"La sposa cadavere\", \"Frankenweenie\") e prodotto (\"Nightmare Before Christmas\"). Poich\u00e9 i personaggi burtoniani sono grotteschi, spesso scheletrici (Jack Skeletron) o viceversa vedono enfatizzate alcune loro deformit\u00e0, i pupazzi vengono sorretti da supporti in ferro che vengono poi cancellati durante la fase di digitalizzazione.\nTim Burton utilizz\u00f2 questa tecnica per il cortometraggio Vincent e successivamente per i lungometraggi La sposa cadavere e Frankenweenie. Il maestro della tecnica passo uno Ray Harryhausen \u00e8 fra le sue fonti di ispirazione, cos\u00ec come l'artista Jan \u0160vankmajer, regista surrealista.\nTim Burton ed Edgar Allan Poe.\nEdgar Allan Poe ha influenzato lo stile cinematografico di Tim Burton. L'ammirazione provata dal regista per l\"'autore maledetto\" nasce dalla scoperta, fatta quando Burton aveva 10 anni, che alcune sceneggiature dei film che Roger Corman girava provenivano da racconti di Poe.\nQuesto rafforza il parallelo tra Burton e Poe; l'opera pi\u00f9 famosa di quest'ultimo \u00e8 una poesia, \"Il corvo\", sulla quale Tim Burton basa il suo cortometraggio \"Vincent\". \nProgetti mai realizzati.\nDurante tutta la sua carriera il nome di Burton \u00e8 stato avvicinato a molti progetti che poi non sono mai stati realizzati, tra i quali un possibile film su Superman intitolato \"Superman Lives\" con protagonista Nicolas Cage.\nAltri progetti in cui Burton \u00e8 stato coinvolto sono:\nAlla fine degli anni ottanta Carolco Pictures annunci\u00f2 un film per il grande schermo basato sul fumetto \"Mai la ragazza psichica\" a cui avrebbe partecipato Burton come regista e Francis Ford Coppola alla produzione esecutiva. Gli Sparks furono incaricati della realizzazione della colonna sonora, e iniziarono a lavorarci, ma non completarono mai il lavoro a causa dell'annullamento del film. Il film era in pieno sviluppo, quando, la Carolco entr\u00f2 in bancarotta a causa del fallimento al botteghino di \"Corsari\" (1995) il quale, costato cento milioni di dollari, riusc\u00ec a incassarne undici in tutto il mondo. Ci\u00f2 che ne consegu\u00ec fu il fallimento e la chiusura della Carolco e il conseguente annullamento di tutti i progetti in produzione al tempo, tra cui anche quello di \"Mai\".\nAl momento dell'uscita del romanzo \"Jurassic Park\" di Michael Crichton molti studios si fecero avanti per trarne delle trasposizioni cinematografiche. Tra le case di produzione che puntarono a ottenere i diritti del libro vi furono la Warner Bros., con Burton alla regia, la Columbia Pictures, che avrebbe preferito Richard Donner, e la Fox che avrebbe optato per Joe Dante: la spunt\u00f2 la Universal assieme a Steven Spielberg. La Universal diede a Crichton ulteriori 500\u00a0000 di dollari per realizzare un primo adattamento del romanzo, dando cos\u00ec a Spielberg il tempo necessario per terminare le riprese di \"Hook - Capitan Uncino\".\nI produttori Jon Peters e Peter Guber acquisirono i diritti cinematografici di \"Mary Reilly\" nel 1989 e li opzionarono per la Warner Bros. con Roman Pola\u0144ski come regista. Quando Guber divenne CEO di Sony Pictures Entertainment in quello stesso anno, trasfer\u00ec \"Mary Reilly\" alla Sony consociata con TriStar Pictures, dove Burton fu avvicinato a dirigere con Denise Di Novi come produttore nel 1991. Christopher Hampton fu ingaggiato per scrivere la sceneggiatura, e Burton firm\u00f2 come regista nel gennaio 1993, dopo aver approvato la riscrittura di Hampton con l'intenzione di iniziare le riprese nel gennaio 1994, dopo aver completato \"Ed Wood\", ma Burton abbandon\u00f2 il progetto nel maggio 1993. Il film \u00e8 stato poi diretto da Stephen Frears prima scelta di TriStar per sostituire Burton, e Di Novi \u00e8 stata licenziata e sostituita con Ned Tanen, risultando poi un insuccesso commerciale nonostante la partecipazione di attori noti come Julia Roberts e John Malkovich.\nDopo l'uscita di \"Batman - Il ritorno\" si parl\u00f2 di realizzare uno spin-off sul personaggio interpretato da Michelle Pfeiffer. Il progetto venne tuttavia abbandonato venendo poi realizzato nel 2004 diretto da Pitof con protagonista Halle Berry.\nNel 1994 Burton era vicino a dirigere un adattamento del racconto di Edgar Allan Poe intitolato \"La caduta della casa degli Usher\", con una sceneggiatura di Jonathan Gems, ma scelse di dirigere invece \"Mars Attacks!\" Sempre dopo i due film su Batman, Burton avrebbe dovuto dirigere il terzo capitolo dedicato all'uomo pipistrello il cui titolo era (almeno nelle prime intenzioni) \"Batman Continues\". Oltre al ritorno di Michael Keaton e Michelle Pfeiffer, erano stati presi in considerazione Robin Williams nel ruolo dell'enigmista e Rene Russo come nuovo interesse amoroso per l'uomo pipistrello.\nBurton negli anni novanta svilupp\u00f2 una sceneggiatura per un remake del film di fantascienza del 1963 di Roger Corman, \"L'uomo dagli occhi a raggi X\", con lo sceneggiatore Bryan Goluboff, ma il progetto \u00e8 stato in seguito abbandonato.\n\"Tim Burton's Lost in Oz\" avrebbe dovuto essere una serie televisiva basata su \"Il mago di Oz\" di Frank Baum. Burton avrebbe dovuto essere il produttore esecutivo. Un episodio pilota \u00e8 stato girato nel 2000, e trasmesso come film TV l'anno successivo con il nome di \"Lost in Oz\", ma la serie non \u00e8 stata sviluppata a causa di vincoli di bilancio.\nNegli anni duemila Burton si avvicina a un progetto intitolato \"Ripley's Believe It or Not!\" per un film su Robert Ripley, famoso caricaturista che durante la sua vita visit\u00f2 198 paesi, raccogliendo informazioni sulle pi\u00f9 strane bizzarrie locali che, poi, apparivano nella sua famosa rubrica sul New York Globe, intitolata \"Believe it or not\" (\"Che ci crediate o no\"). Da ogni suo viaggio portava con s\u00e9 un souvenir che collezionava in una delle sue case. Per via dei suoi viaggi, fu spesso nominato il moderno Marco Polo. Burton avrebbe messo mano a un progetto cinematografico sulla vita di Robert Ripley (impersonato da Jim Carrey), il cui titolo dovrebbe essere proprio \"Believe it or not\". Il progetto dovr\u00e0 per\u00f2 attendere un po' di tempo prima di vedere la luce, causa uno stop alla pre-produzione da parte della Paramount Pictures.\nNel 2010, \u00e8 stato annunciato dalla Illumination Entertainment, in collaborazione con la Universal Pictures, di aver acquisito i diritti per un nuovo adattamento de \"La famiglia Addams\". Il film \u00e8 stato progettato per essere un film d'animazione in stop-motion basato su disegni originali di Charles Addams. Tim Burton \u00e8 stato assunto per co-scrivere e co-produrre il film, con la possibilit\u00e0 di dirigerlo. Nel luglio 2013 fu annunciato l'annullamento del film. Il progetto \u00e8 stato successivamente ripreso, portando a un film d'animazione pubblicato nel 2019 e per il quale Burton non \u00e8 stato pi\u00f9 coinvolto.\nIl nome di Burton si era fatto come possibile regista del film \"Maleficent\". Nel marzo 2010, dopo l'assunzione di Linda Woolverton come sceneggiatrice del film, vari siti riportarono la notizia secondo cui lo stesso Burton si sarebbe dichiarato interessato a dirigere la pellicola. Tuttavia, nel maggio 2011 abbandon\u00f2 la regia del film.\nRobert Downey Jr. nel 2012 ha proposto a Burton di dirigere una rivisitazione de \"Le avventure di Pinocchio\". Burton tuttavia ha preferito dedicarsi a \"Big Eyes\".\nNel maggio 2010 la DreamWorks annuncia l'acquisto dei diritti per un adattamento cinematografico di \"Monsterpocalypse\", una serie di giocattoli a tema Kaij\u016b. Lo studio ha avvicinato Burton per dirigere il progetto e nel luglio dello stesso anno \u00e8 stato annunciato che Burton \u00e8 stato assunto come regista. Tuttavia non vi \u00e8 stata notizia di nessun nuovo sviluppo del progetto che \u00e8 stato presumibilmente cancellato."}
{"id": "2764928", "revid": "196390", "url": "https://it.wikipedia.org/wiki?curid=2764928", "title": "Nazionale di pallacanestro dell'Italia Under-20", "text": ""}
{"id": "2764929", "revid": "201394", "url": "https://it.wikipedia.org/wiki?curid=2764929", "title": "Not Moving", "text": "I Not Moving sono stati un gruppo post-punk italiano dalle forti influenze garage rock, neopsichedeliche e psychobilly nato nel 1981 originario di Piacenza.\nStoria del gruppo.\n1981-1982: Gli esordi.\nI Not Moving nacquero nel 1981 come un trio composto dal batterista Antonio Bacciocchi che allora suonava in parallelo con la band Chelsea Hotel, dal chitarrista ex Chelsea Hotel Paolo Molinari uscito dalla band a causa delle divergenze sul passaggio dalle sonorit\u00e0 punk rock '77 all'hardcore punk, e dal bassista Danilo Dallagiovanna aka Dany D. Il nome fu presto cambiato dal precedente No Eyes a Not Moving prendendo a prestito l'omonimo brano dei DNA presente sulla compilation del 1978 \"No New York\". La formazione si concluse con l'ingresso della cantante Rita Lilith Oberti e del tastierista Mariella Severine Rocchetta.\nCon la formazione a cinque il sound si spost\u00f2 verso sonorit\u00e0 post-punk / rock'n'roll vicine ai Cramps, agli X e ai Gun Club contaminandole con il garage rock e il rock psichedelico degli anni sessanta, con la surf music e punk rock. La band esord\u00ec quindi il 20 settembre a Caorso in un concerto nella manifestazione contro la locale centrale nucleare, condividendo il palco con No Jap, Requiem e Chelsea Hotel. Ad inizio 1982 i Not Moving suonarono in diversi concerti, tra cui quello del 12 febbraio nella discoteca Celebrit\u00e0 di Pavia assieme a Aus Decline, Banhof e Chelsea Hotel, in cui Dany D con un gesto autolesionista si tagli\u00f2 un braccio con una lametta procurandosi una ferita da 14 punti di sutura.\nNello stesso anno la band incise una cassetta autoprodotta con sette brani intitolata \"Behind Your Pale Face\", che dest\u00f2 l'interesse di critici italiani tra cui Federico Guglielmi che li intervist\u00f2 per Il mucchio selvaggio e Claudio Sorge che inser\u00ec il brano \"Baron Samedi\" nella compilazione curata dalla rivista Rockerilla dal titolo \"Gathered\" (Electric Eye Records, 1982), primo manifesto della nuova scena rock italiana che li vedeva la fianco di gruppi come Dirty Actions, X Rated, Eazycon, Victrola, Pankow, Death SS.\nFu questo l'anno in cui la band firm\u00f2 per la Electric Eye Records, neonata etichetta di Sorge, che pubblic\u00f2 il primo EP intitolato \"Strange Dolls\", che comprendeva oltre a una nuova versione della crampsiana \"Baron Samedi\" la ballata decadente \"Dolls\", il gothabilly \"Make Up\" e la reinterpretazione stravolta di \"Wipe Out\" dei Surfaris. L'EP ricevette critiche positive sia in Italia sia all'estero dove fu trasmesso dalla BBC, fu recensito del New Musical Express, Flipside, Trouser Presse, fino a Maximumrocknroll con cui giunse a Jello Biafra dei Dead Kennedys che divenne un'estimatore del gruppo.\nDopo questo breve esordio la band entr\u00f2 in crisi con la fuoriuscita di Paolo Molinari, che lasci\u00f2 la band per trasferirsi in Danimarca.\n1982-1986: L'arrivo di Dome La Muerte ed il periodo d'oro.\nIl 13 marzo 1'82, ad un concerto degli Indigesti e Cheetah Chrome Motherfuckers presso l'Osteria di Sacc di Piacenza conoscono Domenico Petrosino, chitarrista dei CCM, invitandolo cos\u00ec ad entrare Net Moving. Con il nuovo chitarrista, che da li a poco assumer\u00e0 lo pseudonimo di Dome La Muerte, la band entr\u00f2 subito nello studio di registrazione dove confezionano il nuovo EP \"Movin' Over\" (Electric Eye), caratterizzato da un suono pi\u00f9 vicino all'acid rock americano di matrice garage in cui vengono ripresi alcuni brani del primo demo tape e classici dal vivo (\"Behind Your Pale Face\", \"Double Mind\" e la crampsiana \"Psycho Ghoul\") a fianco del nuovo brano \"Everything Ends Here\". Il primo concerto della band cos\u00ec rinnovata fu a Bologna presso il Parco ex Manifatture Tabacchi assieme agli Unknown Scream (in seguito Carnival of Fools).\nSe la classifica dei lettori tenuta dalla rivista Rockerilla sul finire del 1983 li vide al 5\u00b0 posto, ad inizio 1984 la band suonava nei principali rock club italiani come al Teatro Espero e Roma, allo Slego di Viserba, allo Psycho di Genova ed al Discipline di Firenze, in un tour che culmin\u00f2 con la data di supporto ai Clash del 28 febbraio al Palasport di Milano e poi a giugno nel concerto al Loft di Berlino assieme a Litfiba, Monuments e Pankow. Tra il 28 ed il 30 aprile, grazie al loro manager di allora Paolo Bedini, i Not Moving avevano intanto registrato allo Scacco Matto di Alberto Parodi a Lavagna, un mini LP di sei brani con l'aiuto e la produzione di Paul Jeffrey. Questo lavoro, intitolato \"Land of Nothing\", non fu per\u00f2 pubblicato.\nLa TNT Records che doveva provvedere alla stampa dell'album lo lasci\u00f2 inspiegabilmente nel cassetto, nonostante annunci e recensioni entusiaste gi\u00e0 uscite sulle principali riviste musicali e fu ristampato in vinile solo nel 2003 da Area Pirata. Ad agosto Carlo Di Carlo realizza uno speciale sulla band per RAI 3 e sul finire del 1984 i Not Moving accompagnarono Johnny Thunders nel minitour italiano nelle date del 19 novembre al Big di Torino, del 20 al Palazzetto di Dueville (VI) e del 21 al Manila di Firenze.\nNel 1985 i Not Moving firmarono per la neonata label toscana Spittle Records, entrando cos\u00ec al TMB Studios di Tiziano Bellucci con la produzione artistica di Federico Guglielmi, dove incideranno i brani che andranno a comporre il 12\" \"Black'n'Wild\" (Spittle Records, 1985). Il sound, pi\u00f9 personale e maturo, fonde influenze X e Gun Club (\"Goin' Down\") con retaggi dark blues (\"Eternal Door\"), un omaggio alla tradizione blues/Stones corretta e rivista (\"I Just Wanna Make Love to You\") e alla scena neo garage italiana di cui furono precursori (\"Crawlin\").\nApprezzato in Italia e all'estero, distribuito in Europa, consent\u00ec alla band il definitivo salto nel top della scena del nuovo rock italiano, tra affollati concerti, brani in RAI e alla BBC e una lunga serie di concerti in tutta Italia.\nSulla spinta dei consensi ricevuti da \"Black and Wild\" la Spittle pubblic\u00f2 il primo LP \"Sinnermen\" (1986), composto da 15 brani che vedevano sempre la produzione artistica di Federico Guglielmi, dove il gruppo tocca tutte le strade sonore che ne hanno influenzato il suono, dal rock and roll, al blues, al beat, punk, psichedelia, punkabilly, rock. Il risultato, danneggiato da un imprevisto e non autorizzato mixaggio da parte dell'etichetta, trov\u00f2 ugualmente riscontri e risultati dignitosi ma non divenne il salto auspicato verso un successo pi\u00f9 consistente, nonostante l'intenso tour successivo. Il tour promozionale, inizi\u00f2 con la data AL \"Fantasy\" a Montevarchi (AR) e comprendeva alcune interviste su radio locali che culminarono con quella su \"Stereodrome\" di Rai Radio 1, e poi la trasmissione di un loro concerto nella trasmissione \"Un certo discorso\" di Rai Radio 3. Brani del disco vennero trasmessi in molte emittenti europee e americane tra cui la BBC.\n1987-1989: La crisi della band, l'ultima formazione e l'ultimo album.\nNel febbraio del 1987 i Not Moving furono in tour per 10 date in Germania con i locali Surfin Dead, aprirono a Pisa per i Celibate Rifles, a Bergamo sul palco con i Settore Out e poi a Savona con con Limbo e Thelema e pubblicarono un nuovo 12 pollici intitolato \"Jesus Loves his Children\" (Spittle Records, 1987), con cui omaggiarono il rock australiano alla Hoodoo Gurus/Lime Spiders in \"I Want You\", realizzarono una cover con tinte hard di \"Break on Through (To the Other Side)\" dei Doors, sperimentarono una ballata dai toni jazz come \"New Situations\" e incisero uno dei classici del loro repertorio, il punk beat di \"Spider\".\nAnni di tour e di convivenza, uniti alle difficolt\u00e0 di trasformare definitivamente l'attivit\u00e0 musicale in qualcosa di professionale, alimentarono le tensioni e durante la registrazione del nuovo album \"Flash on You\" (che vede il ritorno all'etichetta madre Electric Eye) il bassista storico Dany D abbandon\u00f2 il gruppo, sostituito da Luigi Milani con cui la band affront\u00f2 un tour ancora una volta pieno di successi di pubblico.\nL'album evidenzi\u00f2 un tentativo di aprirsi a nuove strade artistiche con omaggi a Jimi Hendrix (\"A Pray for Jimy\"), un brano funk punk (\"Love Train\"), reminiscenze garage (\"Blue Sing\"), un remake di un brano soul degli anni 70 (\"Driver's Seat\"), pur mantenendo inalterate le matrici punk blues ormai marchi di fabbrica caratteristici del gruppo.\nNel 1989 il gruppo sub\u00ec la separazione definitiva scissione, Lilith Tony e Milo formarono i Time Pills con cui pubblicarono il singolo \"Be the Same\", mentre Dome e Maria Severine proseguirono come Not Moving con l'aggiunta della sezione ritmica dei Cheetah Chrome Motherfuckers con cui incisero il mini LP \"Song of Myself\" (Wide Records) dedicato alla causa pellerossa (da sempre tematica cara alla band) con l'aiuto di numerosi ospiti, da Giovanni Lindo Ferretti (ancora dei CCCP), Luca Re dei Sick Rose, Zazzo dei Negazione con i testi recitati dal poeta Cheyenne Lance Henson.\nSegu\u00ec il 12 pollici \"A Flash on You/Dancing\" per la Vitriol che spost\u00f2 il sound verso un hard rock con matrici psichedeliche in stile Cult.\nNumerosi cambiamenti di formazione, con l'ingresso alla batteria di Dario Caroli, ex Sabotage e di Ruggero Torboli come frontman, allora voce radiofonica di Videomusic, scalfirono la volont\u00e0 di proseguire con una intensa attivit\u00e0 live che sfoci\u00f2 nel 1994 nell'ultimo album \"Homecomings\" ancora una volta vicino alle istanze della cultura nativa americana e musicalmente orientato verso un sound pesante e seventies, tra space rock e proto stoner.\nDany si trasfer\u00ec in Germania dove suon\u00f2 con Surfin Dead e Big Chief Broom Man Band. Lilith inizi\u00f2 una lunga carriera solista condensata in tre album (\"Lady Sings Love Songs\" e \"Stracci\" e \"The Black Lady and the Sinnersaints\") e due mini LP (\"Hello I Love Me\" e \"Guerra\"), Tony ha accompagnato Lilith e ha proseguito con Hermits, Link Quartet e Lilith &amp; the Sinnersaints.\n2005-2006: la \"reunion\".\nNel 2005 \u00e8 uscito \"Live in the 80's\" (Go Down Records/Audioglobe), un disco di 24 pezzi dal vivo e un DVD, racchiusi in un box che diventa un documento storico d'imprescindibile valore. Un'ora di documentario sull'et\u00e0 dei tam-tam, delle fanzine e dei manifesti ciclostilati a mano, del legame tra musica e militanza politica.\nIl DVD contiene testimonianze del concerto al Celebrit\u00e0 di Pavia, delle lamette che tagliano la carne del bassista nello scompiglio generale di un popolo che rispetto al punk londinese vive ancora in campagna. L'immagine di Luca Frazzi, il critico storico di Rumore, appuntato di spilline dei Buzzcocks e degli Ordinary Boys. Il ricordo nostalgico della Berlino di Gianni Maroccolo e degli anni andati di Claudio Sorge. L'esaltazione di Mauro Ermanno Giovanardi, che racconta della forza detonante dei concerti dei Not Moving dove \u201ctutto poteva capitare\u201d, insieme a Cristiano Godano che ammette di essere passato dall'esterofilia all'amore per un gruppo italiano grazie a quei concerti e a \"Baron Samed\u00ec\". E infine immagini assolutamente rappresentative di un live a Piacenza con la gente a torso nudo e le creste semoventi.\n\u00c8 l'occasione per un tour di qualche data che termin\u00f2 nel 2006 con Dome La Muerte (alla chitarra), Lilith alla voce, Tony Face alla batteria e Dany D. al basso.\n2019: Not Moving LTD.\nNel 2019 Dome La Muerte Petrosino, Rita Lilith Oberti, Antonio Bacciocchi, con l'aiuto di Iride Volpi, hanno ripreso l'attivit\u00e0 con il nome Not Moving LTD, incidendo anche il 45 giri \"Lady Wine\" per Area Pirata."}
{"id": "2764931", "revid": "633110", "url": "https://it.wikipedia.org/wiki?curid=2764931", "title": "Battaglia di Tarnova", "text": "La battaglia di Tarnova consistette di una serie di scontri avvenuti tra il 19 e il 21 gennaio 1945 a Tarnova della Selva, allora in provincia di Gorizia, oggi in Slovenia, fra la X\u00aa MAS della Repubblica Sociale Italiana, appoggiata dalle forze di polizia tedesche (Ordnungspolizei), e l'Esercito Popolare di Liberazione della Jugoslavia.\nLo scontro si accese col tentativo delle forze partigiane di assaltare il presidio fascista repubblicano a Tarnova della Selva (costituito dal battaglione della Divisione X\u00aa MAS \"Fulmine\" e un nucleo genieri del \"Freccia\"); furono i comandanti della X\u00aa MAS a voler attestarsi a Tarnova, nonostante il parere contrario dei militari italiani e tedeschi che ritenevano inutile e pericolosa la posizione in quella zona. Il presidio fu soccorso da truppe provenienti da Gorizia che riuscirono a consentire ai superstiti di rompere l'accerchiamento. Ci\u00f2 comport\u00f2, tuttavia, l'abbandono della posizione, posta sulla strada che conduce alla valle del Vipacco. Complessivamente i reparti tedeschi e italiani coinvolti superarono il migliaio di effettivi, su cinque battaglioni e altri reparti minori, mentre quelli del IX Korpus facevano parte di sei diverse brigate, comprese quelle partigiane garibaldine italiane.\nLo scontro ha assunto, nella memorialistica neofascista, il ruolo di una battaglia a protezione della citt\u00e0 di Gorizia, che alcuni mesi dopo fu comunque occupata dall'Armata Popolare di Liberazione della Jugoslavia.\nPremesse.\nL'operazione Adler.\nAlla fine del 1944 il comando tedesco delle SS e della Polizia dell'OZAK (\"Operationszone Adriatisches K\u00fcstenland\" \u2013 Zona d'operazioni del Litorale adriatico) agli ordini di Odilo Globo\u010dnik - di fronte al rafforzarsi del IX Korpus partigiano iugoslavo a est e a nord di Gorizia - intraprese un'operazione offensiva, nome in codice \"Adler Aktion\" (operazione Aquila), con lo scopo di annientarlo.\nL'operazione venne condotta da truppe tedesche e reparti jugoslavi collaborazionisti, principalmente Cetnici e Domobranci, ma un ruolo di primo piano fu assegnato alla Divisione \"Decima\" (X\u00aa MAS), appena spostata sul fronte orientale italiano, i cui battaglioni erano stati da poco impiegati nelle operazioni contro la Repubblica libera della Carnia (8-15 dicembre 1944). I reparti, tuttavia, furono impiegati singolarmente e non nell'ambito della Grande Unit\u00e0, come erano soliti fare i tedeschi con le truppe dei loro alleati. All'operazione parteciparono i battaglioni Decima \"Sagittario\", \"Barbarigo\", \"Lupo\", aliquote dei battaglioni \"Nuotatori Paracadutisti\", guastatori \"Valanga\", genio \"Freccia\", ed i gruppi d'artiglieria \"San Giorgio\" ed \"Alberico da Giussano\".\nL'operazione Adler si concluse il 21 dicembre 1944 con scarsi risultati e comunque effimeri, poich\u00e9 le truppe partigiane riuscirono a sganciarsi in massima parte, subendo perdite non gravi.\nLa costituzione dei presidi nel Carso.\nIl comando SS e Polizia dell'OZAK - responsabile dell'operazione - decise di disporre le forze italiane in una serie di presidi sul Carso e l'Altopiano della Bainsizza, per controllare le vie d'accesso a Gorizia, una strategia che tuttavia esponeva i reparti all'accerchiamento da parte di forze preponderanti, come accadde al battaglione \"Sagittario\" a Chiapovano, salvato dall'intervento del battaglione \"NP\". I battaglioni della \"Decima\" si vedevano quindi coinvolti in una strategia suicida, per la quale non erano addestrati n\u00e9 equipaggiati in maniera adeguata.\nL'abitato di Tarnova - pressoch\u00e9 spopolato - si trovava in posizione strategica nella Selva, poich\u00e9 dominava la strada statale 307 Gorizia-Aidussina, che era una delle dirette arterie di traffico verso il capoluogo carsico.\nDopo pochi giorni, il battaglione \"Sagittario\" della X\u00aa Flottiglia MAS - che si era installato a Tarnova - fu rilevato da aliquote del \"Valanga\" e una batteria del \"San Giorgio\", alle quali s'aggiunse per breve periodo il \"Barbarigo\": durante i cicli operativi di questi reparti furono colti i primi indizi di una possibile controffensiva partigiana. Il 9 gennaio successivo anche queste guarnigioni furono rilevate dal battaglione \"Fulmine\", che prese posizione a presidio dell'abitato di Tarnova, con una forza di 214 uomini, articolato su tre compagnie, delle quali la 3\u00aa \"Volontari di Francia\", distaccata dal battaglione \"Primo Longobardo\" e formata da figli di italiani residenti appunto in Francia e reclutati presso la base di Bordeaux, Betasom. Tarnova era l'unica localit\u00e0 della zona investita da \"Adler\" a essere ancora presidiata da truppe italo-tedesche.\nL'abitato di Tarnova della Selva fu fortificato dai fanti di marina con la realizzazione di alcuni fortini con muretti a secco, tetti di lamiera, buche e filo spinato. Una cerchia pi\u00f9 interna di difesa prevedeva alcune abitazioni civili riadattate alla bisogna in maniera non dissimile. Alcune mine antiuomo furono utilizzate per realizzare radi campi minati. L'equipaggiamento del \"Fulmine\" comprendeva diciassette fucili mitragliatori Breda Mod. 30, quattro mitragliatrici Breda Mod. 37, una mitragliera da 20 mm Oerlikon, nonch\u00e9 due lanciabombe Brixia da 45 mm e quattro mortai Breda da 81 mm.\nIl \"Fulmine\" aveva cos\u00ec disposto le sue compagnie: la 1\u00aa compagnia difendeva il settore nord dell'abitato, la 2\u00aa quello sud, e la 3\u00aa \"Volontari di Francia\" quello occidentale. Il comando della guarnigione era affidato al tenente di vascello Elio Bini, in assenza del comandante Orru, ferito.\nLa difesa di Tarnova \u00e8 stata definita dal generale Farotti \u00abuna vera trappola per coloro che avrebbero dovuto presidiarle, anzich\u00e9 un'efficiente posizione di resistenza\u00bb.\nIl dispiegamento iugoslavo.\nIl IX Korpus jugoslavo decise di eliminare il presidio, posto in posizione strategica a dominare la piana goriziana e la valle del Vipacco, e pertanto pose due unit\u00e0 a chiudere gli accessi all'altopiano, con sbarramenti, dispiegamento di truppe e campi minati; l'unit\u00e0 incaricata dell'attacco era la 19\u00aa brigata slovena di liberazione nazionale \"Sre\u010dko Kosovel\", supportata da:\nLa 31\u00aa divisione aveva il compito di sbarrare la strada fra Gorizia e Tarnova attestandosi sui monti San Gabriele, San Daniele, e Monte Santo, gi\u00e0 teatro di aspre battaglie durante la Grande guerra e ricchi di trincee e ricoveri abbandonati. La 30\u00aa divisione avrebbe chiuso la Valle del Vipacco con la brigata \"Gregor\u010di\u010d\" e occupato l'Altopiano della Bainsizza con la brigata \"Bazovi\u0161ka\".\nLa 19\u00aa brigata ebbe in rinforzo una compagnia d'assalto e un'ulteriore dotazione d'armi d'accompagnamento, che portarono al parco armi altri quattro cannoni, due fucili anticarro, due mortai pesanti e tre lanciamine \"Partop\" (\"rectius\" partizanski top, cio\u00e8 \"cannone (\"top\") \"par\"tigiano\", arma autoprodotta delle formazioni partigiane iugoslave).\nLa brigata \"Kosovel\" inizi\u00f2 la manovra d'approccio a Tarnova nel tardo pomeriggio del 18 gennaio, con una temperatura di dieci gradi sotto lo zero. Dalla sua base di Ottelza (oggi \"Otlica\", frazione di Aidussina) ed attraverso , a notte fonda essa giunse attorno a Tarnova. Alla mezzanotte le operazioni di posizionamento del dispositivo erano completate.\nSecondo il piano del comandante Tone Bavec-Cene, il I battaglione avrebbe attaccato in due colonne, da nord-est dell'abitato, approfittando della miglior copertura offerta dai boschi che si spingevano fino a ridosso delle prime costruzioni di Tarnova. La prima colonna avrebbe attaccato seguendo la strada proveniente da Casali Nenzi (\"Nemci\"), una frazione dell'attuale Nova Gorica, la seconda quella che scendeva da Rialzo (\"Rijavci\"), altra frazione di Tarnova. Il battaglione avrebbe dovuto conquistare i bunker 2, 3, 4, 5, 6, 7 e 8: per questo scopo sarebbe stato appoggiato da due cannoni da 47/32 e due da 20\u00a0mm, mortai da 81, due \"Partop\" ed un PIAT, che poterono essere spinte fino a circa 300 metri dalla linea difensiva italiana, grazie alla copertura data dalla vegetazione. Le armi d'accompagnamento e il posto d'osservazione avanzato della brigata - assieme al comandante di Divisione - si posizionarono nella frazione di Vol\u010di\u010d, a est del centro abitato di Tarnova. Le postazioni per i mortai da 81\u00a0mm furono approntate duecento metri a sudest di Vol\u010di\u010d.\nIl II battaglione avrebbe attaccato da sud, per conquistare i bunker 9, 10 ed 11. Avrebbe cos\u00ec anche dovuto impedire eventuali tentativi di sganciamento italiani verso Gorizia. Il III battaglione sarebbe rimasto di riserva nei boschi a nord ovest del paese; solo un suo plotone sarebbe entrato subito in azione eliminando il bunker n. 1, costruito in posizione isolata. Compito del III battaglione sarebbe stato impedire la ritirata della guarnigione italiana lungo la strada Tarnova-Raunizza.\nIl IX Korpus era stato rinforzato grazie ad armi, munizioni, coperte, carburante, viveri, esplosivo, divise, medicinali, stazioni R.T paracadutati dagli Alleati nel corso dei giorni precedenti. Gli attaccanti potevano anche contare sulle informazioni passate occultamente da almeno un abitante di Tarnova.\nSecondo G. Farotti, l'operazione di dispiegamento delle forze jugoslave venne condotta con grande abilit\u00e0:\nLo scontro.\nI primi combattimenti sporadici si verificarono gi\u00e0 a partire dal 12 gennaio: alcune pattuglie furono attaccate a Casali Nenzi, mentre dei colpi di mortaio colpirono Tarnova. In nessun caso ci furono perdite. Il 13 gennaio una pattuglia dei \"Volontari di Francia\" fu attaccata e riport\u00f2 due feriti, uno dei quali - secondo Bonvicini - risult\u00f2 colpito con una pallottola scamiciata. Secondo Stanko Petelin i primi scontri si ebbero il 13 quando una colonna di circa 150 soldati dell'Asse fu costretta a rientrare a Tarnova sulla strada per Carnizza. Il giorno 17 gli sloveni riuscirono ad interrompere i rifornimenti da Gorizia.\nL'assedio partigiano.\nI primi movimenti dell'attacco partigiano a Tarnova iniziarono a notte fonda del 19 gennaio 1945, verso le ore 04:00. Lo scontro vero e proprio inizi\u00f2 con tiri di mortaio jugoslavi sulle posizioni italiane alle ore 05:40-05:50. Dopo due ore di fuoco e assalti, alcune postazioni del \"Fulmine\" dovettero ripiegare, ma alle ore 13:00 i partigiani - pur in vantaggio numerico di almeno tre contro uno - non erano riusciti a penetrare nel paese e dovettero subire un contrattacco che riport\u00f2 agli italiani le posizioni perdute. Al termine della giornata il conto delle perdite era pesante per gli attaccanti, i quali, nonostante il loro valore, non erano riusciti a prevalere sui difensori: oltre 80 morti e 150 feriti contro 12 mar\u00f2 italiani uccisi e 25 feriti. Per comunicare fra i vari capisaldi e cercare di riallacciare i rapporti coi comandi di Gorizia, i mar\u00f2 inviarono delle staffette, che tuttavia furono tutte uccise o catturate dagli assedianti. Il III Battaglione avanz\u00f2 fino a quota 809, occupando il bunker n. 1 che per\u00f2 fu trovato privo di occupanti. Gli attaccanti persero anche alcune armi d'appoggio (\"partop\" e mortai). L'inclemenza del tempo, tanto da far congelare l'olio lubrificante dal freddo, imped\u00ec ulteriori attacchi da parte jugoslava.\nIl giorno seguente l'attacco riprese con rinnovata violenza e un sistematico fuoco di mortai, che ad uno ad uno demol\u00ec i bunker italiani, in particolare quelli tenuti dai \"Volontari di Francia\". Secondo il giornalista Nino Arena, reduce della RSI, questi furono in gran parte uccisi o catturati, e i prigionieri usati come scudi umani e in seguito fucilati presso Sambasso. I superstiti si rinchiusero nell'osteria del paese. Subendo pesanti perdite, i mar\u00f2 dovettero ripiegare all'interno dell'abitato, asserragliandosi in alcune abitazioni poste in posizione dominante. Lasciarono sul campo 62 morti e 27 feriti, avendo inflitto al nemico una settantina di morti e oltre il doppio di feriti (secondo Perissinotto) o 9 morti, venti feriti e dieci congelati (secondo la Ter\u010di\u010d).\nPer gli assediati il problema principale era rappresentato dal fatto che i resti del battaglione, la cui forza era oramai pressoch\u00e9 dimezzata, erano dispersi e isolati gli uni dagli altri, e molti erano a corto di munizioni, tanto da dover realizzare rudimentali bombe a mano con esplosivo sfuso e scatolette di viveri vuote. I partigiani poterono far avanzare i cannoni anticarro, coi quali - dopo alcuni tentativi - riuscirono a demolire i bunker nn. 4 e 5. Altri nuclei isolati vennero poi sopraffatti dai partigiani nella notte fra 20 e 21 gennaio. Il centro dell'azione si spost\u00f2 sui bunker 8 e 9, che il II Battaglione riusc\u00ec a isolare conquistando le case fra i due in due ore e mezza di combattimenti, mentre il III Battaglione si trovava alle prese col 12\u00ba bunker, lungo la strada per Gorizia. Prima dell'alba del giorno successivo (circa le ore 5:00) gli scontri si concentrarono attorno ai bunker n. 8 e 9, mentre il bunker n. 7 fu preso dai partigiani e poi riconquistato dagli italiani. Gli iugoslavi dovettero quindi ricorrere alla sistematica demolizione dei fortini attraverso esplosivo al plastico. Nel pomeriggio anche la riserva del III battaglione venne impiegata in battaglia per la conquista del bunker n. 12. Pi\u00f9 volte i combattenti giunsero talmente vicini da essere a portata di voce e si scambiarono intimazioni alla resa e insulti.\n83 uomini, cio\u00e8 il grosso del battaglione \"Fulmine\", fu quindi radunato dal comandante in un gruppo di case a est della chiesa e mosse nel cuore della notte per una sortita verso sud, ottenuta anche dal Comando di divisione l'autorizzazione a ripiegare. La mossa colse di sorpresa gli sloveni e riusc\u00ec, al prezzo per\u00f2 di nove caduti. I restanti mar\u00f2 (48 uomini, di cui solo 35 abili al combattimento), invece, rimasero asserragliati nelle loro ridotte, dove riuscirono a resistere fino all'arrivo della colonna italiana del battaglione \"Sagittario\", appoggiato da tre carri tedeschi e aliquote della polizia germanica. Gli uomini dell'EPLJ rimasero padroni del paese - tranne che per le ultime ridotte della RSI - per l'intera giornata e, secondo alcuni autori italiani, lo saccheggiarono dopo aver ucciso i feriti della \"Decima\" nel posto di medicazione e alcuni civili.\nLa notizia dell'arrivo delle colonne dell'Asse da Gorizia costrinse la \"Kosovel\" a ritirare dall'abitato di Tarnova il III battaglione per impiegarlo sulla strada per Raunizza.\nLa controffensiva italo-tedesca.\nIl comando italiano della Divisione \"Decima\" fu raggiunto dall'allarme per l'attacco partigiano a Tarnova solo alle 11:30 del giorno 19, quando i combattimenti erano gi\u00e0 in corso da oltre sei ore. Il comando tedesco diram\u00f2 un ordine operativo solo il giorno 20, dove affermava di aver ricevuto notizia dal \"Fulmine\" solo alle 15:00 del giorno prima. Radunati i battaglioni \"Valanga\" e \"Sagittario\" e ottenuto dai tedeschi un nucleo corazzato con tre carri e aliquote di polizia, le colonne si mossero: l'operazione fu contrassegnata dalla sigla 280/45.\nLe colonne erano cos\u00ec costituite:\nLe colonne, ostacolate dalla neve, puntarono verso la Sella del Dol. Tuttavia, dopo un incidente causato da una mina ad un camion della 4\u00aa compagnia del \"Valanga\", l'avanzata dovette arrestarsi, anche per le resistenze dei carristi tedeschi a proseguire. Ripresa la marcia nel pomeriggio inoltrato, italiani e tedeschi incapparono nelle difese predisposte dal IX Korpus sul monte San Daniele, che gli sbarrarono la strada per Tarnova. In particolare, una puntata offensiva del \"Valanga\" venne fermata da un intenso tiro di mitragliatrici e mortai partigiani.\nFu cos\u00ec stabilito, non senza attriti e accese discussioni, di assaltare il giorno 20 le alture fra Gorizia e Tarnova, anche per alleggerire il peso della minaccia partigiana contro il capoluogo carsico. All'alba, \"Valanga\" e \"Barbarigo\" assaltarono il monte San Gabriele, difeso da reparti della brigata partigiana \"Gradnik\" e, probabilmente, anche da italiani della Divisione Garibaldi \"Natisone\" mentre il battaglione \"Sagittario\" prosegu\u00ec lungo la strada. A met\u00e0 mattinata del 20 gennaio il monte era in larga parte sotto controllo degli italiani, che dovettero respingere un contrattacco partigiano condotto fingendosi tedeschi. La conquista del San Gabriele permise anche di sviluppare fuoco d'interdizione con l'artiglieria e colpire le truppe partigiane che assediavano Tarnova. Il \"Sagittario\" fu invece arrestato da un'intensa reazione partigiana, mentre i tedeschi rifiutarono di impegnare a loro volta i carri per aiutare lo sfondamento italiano.\nIl giorno 21, con un rinnovato sforzo, \"Valanga\" e \"Barbarigo\" riuscirono a scalzare definitivamente l'EPLJ dal San Daniele: il \"Valanga\", appoggiato da aliquote della polizia tedesca, pot\u00e9 riprendere la marcia verso Tarnova, passando per Sambasso e prendendo contatto coi superstiti del \"Fulmine\" in ripiegamento. Anche il \"Sagittario\", riottenuto l'appoggio dei corazzati tedeschi, riusc\u00ec a sfondare la resistenza partigiana a occidente di Raunizza e punt\u00f2 risolutamente su Tarnova. Contemporaneamente, venivano predisposte puntate offensive da parte di altri reparti italo-tedeschi presenti in zone limitrofe, per alleggerire la pressione su Tarnova e provocare un diversivo, ma anche per impedire l'afflusso della Divisione Garibaldi \"Natisone\" nella zona degli scontri. Da Trieste fu fatto affluire il battaglione Confinario MDT, rinforzato da due compagnie del 4\u00ba Reggimento MDT mentre i tedeschi inviarono di rinforzo una sezione carri. Da nord si muovevano la controbanda \"Tonini\" del Reggimento alpini \"Tagliamento\" e i bersaglieri del Battaglione \"Mussolini\" in Valle Baccia. Dalla Valle Idria si mobilitava anche il Gebirgs-J\u00e4ger-Bataillon Heine.\nCon un'ampia manovra da nord, reparti del 4\u00ba Reggimento MDT e aliquote tedesche si scontravano con gli italiani della brigata \"Buozzi\", infliggendole perdite.\nEpilogo.\nAll'arrivo delle colonne italo-tedesche, le truppe del IX Korpus si ritirarono da Tarnova e . Gli uomini della \"Kosovel\", sorpresi dal sopraggiungere della colonna italo-tedesca si ritirarono e subirono perdite. L'unit\u00e0 partigiana fu inseguita ed attaccata ancora dalle forze italo-tedesche a Raunizza, Sadove, Sagoria (\"Zagorje\"), Cima Nera, Bale, Zabdro, Santo Spirito della Bainsizza (\"Banjsice\") e sulla Bainsizza e colpita con artiglieria e mortai dalle posizioni dominanti dei monti conquistati.\nI superstiti del battaglione rientrarono il 24 gennaio a Gorizia, accolti, secondo il memorialista della RSI Giorgio Pisan\u00f2, da una manifestazione popolare di gioia. Nei giorni successivi i funerali delle vittime furono celebrati solennemente per le vie della citt\u00e0, al cospetto della popolazione.\nIl comandante della Decima MAS Junio Valerio Borghese cit\u00f2 il battaglione \"Fulmine\" all'ordine del giorno. Lo stendardo del \"Fulmine\" fu insignito di Medaglia d'argento al valor militare della R.S.I. per i fatti d'arme di Tarnova, in seguito ai quali venne anche composta una canzone, che divenne l'inno del battaglione. La distruzione a stento scampata del \"Fulmine\" evidenzi\u00f2 tuttavia le debolezze della \"Decima\" e soprattutto l'aumentata efficienza delle forze partigiane jugoslave, anche se, pochi giorni dopo, cio\u00e8 il 26 gennaio successivo, due compagnie del \"Barbarigo\" costrinsero alla ritirata gli uomini del IX Korpus sull'altopiano della Bainsizza.\nNei giorni successivi, la divisione \"Decima\" e altri reparti italo-tedeschi furono coinvolti in un massiccio rastrellamento a oriente di Gorizia, respingendo i reparti dell'EPLJ nella \"zona libera\" dell'altopiano di Voschia (\"Vojsko\"). Alla fine del marzo 1945 i reparti della \"Decima\", dopo una serie di incidenti con i tedeschi e gli jugoslavi collaborazionisti, furono allontanati per richiesta germanica dall'OZAK e le posizioni riguadagnate sull'altopiano della Bainsizza e nella Selva di Tarnova rioccupate dalle truppe dell'EPLJ. Prima di lasciare Gorizia i reparti della \"Decima\" si schierarono davanti ai resti del monumento ai Caduti della Grande guerra della citt\u00e0 isontina, fatto saltare in aria dalle milizie jugoslave collaborazioniste nei mesi precedenti.\nIn prospettiva l'episodio di Tarnova non fu un caso isolato: le brigate e divisioni partigiane attaccarono altri presidi italo-tedeschi e lentamente riconquistarono tutte le posizioni perdute durante l'operazione \"Adler\", mostrando superiorit\u00e0 tattica e di iniziativa. Lo scontro di Tarnova si distinse per la sua particolare durezza e per il valore dimostrato sia dagli italiani del \"Fulmine\" che dagli sloveni della \"Kosovel\".\nEsito dello scontro.\nLa letteratura e la memorialistica di parte jugoslava e quella pi\u00f9 vicina al reducismo italiano avocano la vittoria ciascuna al proprio schieramento.\nPer Giorgio Pisan\u00f2 quella partigiana fu una \"sconfitta\" e la resistenza a Tarnova aveva sventato il piano di Tito di occupare Gorizia fin dall'inverno 1944-1945. Secondo Marco Picone Chiodo, a Tarnova \"il IX Korpus era stato nettamente rigettato indietro e con esso il pericolo che rappresentava per le popolazioni orientali italiane\", tuttavia Gorizia fu occupata dagli sloveni nel maggio dello stesso anno.\nViceversa, secondo Jernej Ali\u010d, lo scontro si era risolto in un successo per i partigiani, che erano riusciti a costringere il presidio della \"Decima\" a ritirarsi da Tarnova, lasciando ingente bottino nelle mani del IX Korpus. Secondo Stanko Petelin \"il nemico ha subito una pesante sconfitta: il battaglione fascista a Tarnova \u00e8 stato quasi distrutto e i resti del battaglione dovettero ritirarsi a Gorizia. Tarnova \u00e8 di nuovo nelle nostre mani\". Anche per Sara Ter\u010di\u010d, \"l'investimento di Tarnova \u00e8 un grande successo militare e politico\".\nAltri testi si limitano al resoconto degli eventi e alla conta delle perdite.\nTarnova nel reducismo della RSI.\nLa battaglia di Tarnova gode di ampio risalto nella memorialistica della RSI, che rappresenta la maggior parte della letteratura in italiano sull'argomento. Autori come Giorgio Pisan\u00f2 e Nino Arena hanno celebrato la resistenza della Decima \u2013 dipinta con tinte eroiche per l'esiguit\u00e0 delle sue forze rispetto a quelle nemiche \u2013 attribuendole il merito di aver evitato che Gorizia venisse occupata dai partigiani di Tito e quindi ceduta alla Jugoslavia nel dopoguerra.\nTuttavia, le forze di Tito furono solo momentaneamente respinte, poich\u00e9 nei giorni successivi agli scontri con la Decima riuscirono comunque a prendere la localit\u00e0 di Tarnova (oggi slovena), mentre dal 1\u00ba maggio al 12 giugno 1945 occuparono la stessa Gorizia. L'occupazione jugoslava della citt\u00e0 cess\u00f2 solo grazie agli accordi stipulati da Tito e il generale britannico William Duthie Morgan il 9 maggio \u2013 poi ratificati il 9 giugno a Belgrado da Tito e il comandante delle forze alleate in Italia Harold Alexander \u2013 che delimitarono la zona d'occupazione jugoslava con la \"linea Morgan\". Furono dunque tali patti a porre le basi per la restituzione di Gorizia all'Italia.\nOgni anno, il 21 gennaio e nei giorni successivi, Gorizia \u00e8 sede di un raduno commemorativo dei reduci della Decima."}
{"id": "2764943", "revid": "1086846", "url": "https://it.wikipedia.org/wiki?curid=2764943", "title": "Associazione Calcio Perugia 2002-2003", "text": "Questa voce raccoglie le informazioni riguardanti lAssociazione Calcio Perugia nelle competizioni ufficiali della stagione 2002-2003.\nStagione.\nLa stagione vide per il terzo anno consecutivo Serse Cosmi sulla panchina del club. Tra i nuovi arrivi dal mercato ci furono i portieri \u017deljko Kalac e Sebastiano Rossi, il centrocampista Roberto Baronio e l'attaccante Fabrizio Miccoli. In estate la squadra partecip\u00f2 alla Coppa Intertoto, competizione da cui venne eliminata al terzo turno dai tedeschi dello Stoccarda (poi tra i vincitori finali del torneo). L'ossatura della squadra non cambi\u00f2: Cosmi schier\u00f2 i \"Grifoni\" sempre con il collaudato 3-5-2 con Miccoli seconda punta dietro a Vryzas, mentre Obodo a centrocampo sostitu\u00ec il partente Baiocco.\nIn campionato la squadra ripet\u00e9 quanto di buono fatto nelle ultime annate conquistando un'agevole e tranquilla salvezza, chiudendo il campionato al 9\u00ba posto e qualificandosi nuovamente per l'Intertoto. Alla sua prima stagione in massima serie Miccoli fu tra le rivelazioni del torneo e con i suoi gol contribu\u00ec a importanti vittorie, tra cui quelle interne per 1-0 contro il Milan e la Roma, entrambe maturate nel girone di ritorno; fu degno di nota anche il successo al Curi per 4-1 ai danni dell'Inter, arrivato alla fine del girone d'andata, il pi\u00f9 ampio per scarto contro i nerazzurri.\nIn Coppa Italia il Perugia si comport\u00f2 ancora meglio: dopo avere eliminato Sampdoria e Juventus, la formazione biancorossa arriv\u00f2 fino in semifinale, dove il suo cammino si interruppe per mano del Milan (trionfatore finale dell'edizione); si tratt\u00f2 del miglior risultato del club umbro nella storia della coppa nazionale. Miccoli si mise ancora in mostra, realizzando cinque gol nell'arco del torneo, che gli permisero di vincere in solitaria il titolo di miglior marcatore della manifestazione (prima volta assoluta per un giocatore del Perugia).\nMaglie e sponsor.\nLo sponsor tecnico del Perugia per la stagione 2002-2003 fu la Galex, mentre lo sponsor ufficiale fu la Toyota.\nOrganigramma societario.\nArea direttiva\nArea organizzativa\nArea comunicazione\nArea tecnica\nArea sanitaria"}
{"id": "2764948", "revid": "1522738", "url": "https://it.wikipedia.org/wiki?curid=2764948", "title": "Julie Makimoto", "text": ""}
{"id": "2764951", "revid": "110157", "url": "https://it.wikipedia.org/wiki?curid=2764951", "title": "Gabriele Mario Piozzi", "text": "Biografia.\nSuddito della Repubblica di Venezia, si rec\u00f2 in Inghilterra attorno al 1776. Musicista distinto compose numerosi brani di musica da camera alcuni dei quali vennero stampati. Ebbe successo come cantante lirico (tenore) e insegnante di musica vocale e strumentale (strumenti con tastiera). Amico di Charles Burney, in un ricevimento svoltosi nella casa di quest'ultimo ebbe modo di conoscere la colta Hester Lynch Thrale, moglie di Henry Thrale, un ricco produttore di birra; Gabriele Piozzi venne quindi assunto dai Thrale come insegnante di canto della loro giovane figlia Hester Maria, detta \"\"Queeney\". Dopo la morte di Henry Thrale (4 aprile 1781) Gabriele Piozzi e Hester Lynch Thrale si innamorarono e nel 1784 decisero di sposarsi. Alla decisione si opposero pressoch\u00e9 tutti i conoscenti di Hester Lynch Thrale: Samuel Johnson, per esempio, le scrisse in una lettera che quel matrimonio era vergognoso. Il matrimonio ebbe comunque luogo con il rito cattolico il 23 luglio 1784; segu\u00ec due giorni dopo l'analoga cerimonia col rito anglicano.\nDopo il matrimonio la coppia si rec\u00f2 in Italia dove si trattenne per un paio d'anni. Ritorn\u00f2 poi in Gran Bretagna. Gabriele Piozzi fu sofferente di gotta negli ultimi anni della sua vita e mor\u00ec probabilmente di cancro, assistito dalla moglie, a Brynbella, nel Galles settentrionale. Dopo il matrimonio la moglie inizi\u00f2 una intensa attivit\u00e0 letteraria pubblicando le sue opere come Hester Lynch Piozzi; nelle lettere e nei diario di Hester Lynch non sono mai stati tuttavia rilevati segni di pentimento per il matrimonio con Gabriele Piozzi."}
{"id": "2764955", "revid": "92723", "url": "https://it.wikipedia.org/wiki?curid=2764955", "title": "Mizija", "text": "Mizija (in bulgaro \u041c\u0438\u0437\u0438\u044f) \u00e8 un comune bulgaro situato nella regione di Vraca di 9.166 abitanti (dati 2009). La sede comunale \u00e8 nella localit\u00e0 omonima.\nLocalit\u00e0.\nIl comune \u00e8 formato dall'insieme delle seguenti localit\u00e0:"}
{"id": "2764957", "revid": "1543377", "url": "https://it.wikipedia.org/wiki?curid=2764957", "title": "Riserva naturale Ischitella e Carpino", "text": "La riserva naturale Ischitella e Carpino \u00e8 un'area naturale protetta situata all'interno del parco nazionale del Gargano, in provincia di Foggia.\nStoria.\nL'area della riserva \u00e8 divenuta statale nel 1957 grazie agli acquisti diretti della Azienda di Stato per le foreste demaniali (ASFD) ed \u00e8 divenuta ufficialmente riserva naturale biogenetica statale nel 1977 Dal 2008 sono in corso interventi selvicolturali mirati alla disetaneizzazione del soprassuolo e all'incremento della biodiversit\u00e0.\nTerritorio.\nLa riserva prende il nome dai comuni di Ischitella e di Carpino e occupa una superficie di circa 300 ettari. Il territorio presenta una orografia costituita prevalentemente da valli e vallette (tra cui la valle Grande e la valle del torrente romondato), orientate verso il Lago di Varano a Ovest. Le pendici volte a nord-nord-est sono pi\u00f9 fresche e presentano un terreno molto fertile.\nNella riserva scorre il torrente Romondato, che sfocia nel mare Adriatico nel territorio di Rodi Garganico.\nComuni.\nRientrano nella riserva i comuni di:\nFauna.\nLa fauna \u00e8 prevalentemente costituita da caprioli (dalla cui presenza nell'area, probabilmente, deriva il nome della citt\u00e0 di Carpino), gatti selvatici, ghiri, faine, tassi, volpi, lepri, cinghiali e varie specie di uccelli tra cui il picchio verde, il gufo comune, l'allocco, il colombaccio, la beccaccia e varie specie di turdidi, fringillidi e paridi.\nFlora.\nLa riserva naturale di Ischitella e Carpino \u00e8 caratterizzata da boschi di latifoglie, costituiti in maggior parte da faggi e in misura minore da lecci. Sono presenti, inoltre, numerosi esemplari di cerro e farnetto. Meno numerosi sono gli esemplari di carpini e tigli.\nArbusti ed erbe risultano essere scarsi nelle zone dove predomina il faggio, mentre risultano molto pi\u00f9 abbondanti laddove sono presenti altre specie. \u00c8 costituita da: marruca, nocciolo, sanguinella, lantana, lauro, corbezzolo, cisti, ginestre, alaterno, pungitopo, agrifoglio e felci.\nGrazie al particolare microclima di questa riserva, il faggio si spinge fino a quote basse quali quelle dei 250 .\nPunti di interesse.\nIl punto pi\u00f9 interessante della riserva naturale biogenetica di Ischitella e Carpino \u00e8 la faggeta in localit\u00e0 \"Coppa delle rose\".\nTale faggeta, una delle pi\u00f9 interessanti della Capitanata, si trova ad una quota insolitamente bassa ed \u00e8 costituita da piante monumentali (alte anche oltre 30 metri e con diametri di 60\u201370\u00a0cm), ben spaziate tra di loro e caratterizzate da fusti regolari e chiome ben raccolte in alto.\nAccessi.\nLa Riserva \u00e8 raggiungibile da qualsiasi punto del tratto di ferrovia tra Ischitella e Carpino, ma lo \u00e8 soprattutto percorrendo una strada comunale che, dopo aver attraversato il \"Vallone Grande\", costeggia tutta la riserva.\nStrutture ricettive e informazioni.\nPer ottenere informazioni o prenotare visite guidate, \u00e8 possibile contattare l'Ufficio territoriale per la biodiversit\u00e0 di Foresta Umbra..\nEmail"}
{"id": "2764959", "revid": "287204", "url": "https://it.wikipedia.org/wiki?curid=2764959", "title": "Australian Open 1993", "text": "L'Australian Open 1993 \u00e8 stata l'81\u00aa edizione dell'Australian Open e prima prova stagionale dello Slam per il 1993. Si \u00e8 disputato dal 18 al 31 gennaio 1993 sui campi in cemento del Melbourne Park di Melbourne in Australia. Il singolare maschile \u00e8 stato vinto dallo statunitense Jim Courier, che si \u00e8 imposto sullo svedese Stefan Edberg in 4 set. Il singolare femminile \u00e8 stato vinto dalla jugoslava Monica Seles, che ha battuto in 3 set la tedesca Steffi Graf. Nel doppio maschile si \u00e8 imposta la coppia formata da Danie Visser e Laurie Warder, mentre nel doppio femminile hanno trionfato Gigi Fern\u00e1ndez e Nata\u0161a Zvereva. Nel doppio misto la vittoria \u00e8 andata alla coppia formata da Arantxa S\u00e1nchez Vicario e Todd Woodbridge\nRisultati.\nSingolare maschile.\n Jim Courier ha battuto in finale Stefan Edberg 6\u20132, 6\u20131, 2\u20136, 7\u20135\nSingolare femminile.\n Monica Seles ha battuto in finale Steffi Graf 4\u20136, 6\u20133, 6\u20132\nDoppio maschile.\n Danie Visser / Laurie Warder hanno battuto in finale John Fitzgerald / Anders J\u00e4rryd 6\u20134, 6\u20133, 6\u20134\nDoppio femminile.\n Gigi Fern\u00e1ndez / Nata\u0161a Zvereva hanno battuto in finale Pam Shriver / Elizabeth Sayers Smylie 6\u20134, 6\u20133\nDoppio misto.\n Arantxa S\u00e1nchez Vicario / Todd Woodbridge hanno battuto in finale Zina Garrison / Rick Leach 7\u20135, 6\u20134\nJunior.\nSingolare ragazzi.\n James Baily ha battuto in finale Steven Downs 6\u20133, 6\u20132\nSingolare ragazze.\n Heike Rusch ha battuto in finale Andrea Glass 6\u20131, 6\u20132\nDoppio ragazzi.\n Lars Rehmann / Christian Tambue hanno battuto in finale Scott Humphries / Jimmy Jackson 6\u20137, 7\u20135, 6\u20132\nDoppio ragazze.\n Joana Manta / Ludmila Richterov\u00e1 hanno battuto in finale \u00c5sa Svensson / C\u0103t\u0103lina Cristea 6\u20133, 6\u20132"}
{"id": "2764961", "revid": "256896", "url": "https://it.wikipedia.org/wiki?curid=2764961", "title": "K\u00f6niglich-Preu\u00dfische Akademie der Wissenschaften", "text": ""}
{"id": "2764967", "revid": "2202513", "url": "https://it.wikipedia.org/wiki?curid=2764967", "title": "Riserva naturale Monte Barone", "text": "La riserva naturale Monte Barone \u00e8 un'area naturale protetta istituita con Decreto Ministeriale nel 1977 che si sviluppa su parte del territorio della montagna omonima. La riserva si estende per una superficie di 124 ettari in provincia di Foggia.\nSi affaccia con strapiombi alti decine di metri sul mare Adriatico.Essa \u00e8 costituita da una pineta di pino d'aleppo che nel 2002 \u00e8 stata in parte colpita da un violento incendio."}
{"id": "2764972", "revid": "729019", "url": "https://it.wikipedia.org/wiki?curid=2764972", "title": "Paolo La Rosa", "text": "Carriera Militare.\nDopo aver frequentato il Collegio Navale \u201cFrancesco Morosini\u201d, \u00e8 entrato in Accademia Navale di Livorno nel 1965, terminando gli studi del Corso Normale per Ufficiali di Stato Maggiore nel 1969, con il grado di Guardiamarina.\nDopo aver conseguito la laurea in \u201cScienze Marittime e Navali\u201d presso l'Universit\u00e0 di Pisa, dal 1969 al 1974 ha assolto incarichi a bordo di unit\u00e0 navali quali i cacciatorpediniere \"Intrepido\" e \"Ardito\".\nDopo aver conseguito la \u201cSpecializzazione Ordinaria Direzione del Tiro a Bordo\u201d, a completamento del Corso Superiore di Stato Maggiore, e dopo aver frequentato la 116\u00aa Sessione della Scuola Comando, ha comandato i dragamine \"Ontano\" e \"Olmo\".\nSuccessivamente, il periodo d'imbarco si \u00e8 svolto, dal 1977 al 1979, a bordo del cacciatorpediniere \"Audace\".\nDopo aver frequentato il 10\u00ba Corso Normale di Stato Maggiore dell'Istituto di Guerra Marittima di Livorno, col grado di Capitano di Corvetta ha ricoperto, in tempi successivi, l'incarico di Comandante della 1\u00aa e 2\u00aa Classe Allievi dell'Accademia Navale di Livorno, fino al 1981.\nDal 1981 al 1984 \u00e8 stato Aiutante di Bandiera del Capo di Stato Maggiore della Marina e, da Capitano di Fregata, \u00e8 stato Addetto dell'Ufficio Pianificazione Generale e Finanziaria dello Stato Maggiore della Marina, per poi comandare la Fregata Libeccio (1986-1987).\nImpiegato nuovamente presso lo Stato Maggiore della Marina, dal 1987 al 1988, diventa successivamente Addetto Navale presso l'Ambasciata d'Italia a Parigi (1988-1991), col quale incarico contribuisce a dare impulso all'avvio di importanti programmi di cooperazione fra la Marina italiana e quella francese.\nNel 1989 \u00e8 stato promosso Capitano di Vascello e nel 1991 ha assunto il comando dell'Incrociatore Portaeromobili Garibaldi, cui \u00e8 seguito l'incarico di Assistente del Capo di Stato Maggiore della Marina Militare (1992-1996).\nContrammiraglio, dal settembre 1996 al luglio 1999, ha comandato l'Accademia Navale di Livorno e successivamente, promosso Ammiraglio di Divisione, ha assunto l'incarico di Vice Capo di Gabinetto del Ministro della Difesa.\nPromosso Ammiraglio di Squadra, a febbraio 2004 \u00e8 stato nominato Capo di Gabinetto assumendo, a partire dal novembre dello stesso anno, anche l'incarico di Capo Ufficio per la Politica Militare del Ministro della Difesa.\nCon decreto presidenziale in data 20 gennaio 2006 \u00e8 stato nominato Capo di Stato Maggiore della Marina con decorrenza 8 febbraio 2006.\nDal febbraio 2010 \u00e8 membro del Consiglio di Stato."}
{"id": "2764973", "revid": "767487", "url": "https://it.wikipedia.org/wiki?curid=2764973", "title": "Le pi\u00f9 belle canzoni (Litfiba)", "text": "Le pi\u00f9 belle canzoni \u00e8 una raccolta non ufficiale (in quanto non autorizzata dalla band) dei Litfiba del 2005, pubblicata dalla casa discografica Warner Music Italy."}
{"id": "2764980", "revid": "287204", "url": "https://it.wikipedia.org/wiki?curid=2764980", "title": "Un grande sole", "text": "Un grande sole \u00e8 il secondo singolo estratto dall'album Combo di Giuliano Palma &amp; the Bluebeaters pubblicato il 6 novembre 2009 per la Universal e vede la collaborazione di Samuel Romano, frontman dei Subsonica.\nSia il testo che le musiche sono inedite e sono state composte da Fabio Merigo, Samuel Romano e Giuliano Palma."}
{"id": "2764982", "revid": "287204", "url": "https://it.wikipedia.org/wiki?curid=2764982", "title": "Australian Open 1992", "text": "L'Australian Open 1992 \u00e8 stata l'80\u00aa edizione dell'Australian Open e prima prova stagionale dello Slam per il 1992. Si \u00e8 disputato dal 13 al 26 gennaio 1992 sui campi in cemento del Melbourne Park di Melbourne in Australia. Il singolare maschile \u00e8 stato vinto dallo statunitense Jim Courier, che si \u00e8 imposto sullo svedese Stefan Edberg in 4 set. Il singolare femminile \u00e8 stato vinto dalla jugoslava Monica Seles, che ha battuto in 2 set la statunitense Mary Joe Fern\u00e1ndez. Nel doppio maschile si \u00e8 imposta la coppia formata da Todd Woodbridge e Mark Woodforde, mentre nel doppio femminile hanno trionfato Arantxa S\u00e1nchez Vicario e Helena Sukov\u00e1. Nel doppio misto la vittoria \u00e8 andata alla coppia formata da Arantxa S\u00e1nchez Vicario e Todd Woodbridge.\nRisultati.\nSingolare maschile.\n Jim Courier ha battuto in finale Stefan Edberg 6\u20133, 3\u20136, 6\u20134, 6\u20132\nSingolare femminile.\n Monica Seles ha battuto in finale Mary Joe Fern\u00e1ndez 6\u20132, 6\u20133\nDoppio maschile.\n Todd Woodbridge / Mark Woodforde hanno battuto in finale Kelly Jones / Rick Leach 6\u20134, 6\u20133, 6\u20134\nDoppio femminile.\n Arantxa S\u00e1nchez Vicario / Helena Sukov\u00e1 hanno battuto in finale Mary Joe Fern\u00e1ndez / Zina Garrison 6\u20134, 7\u20136\nDoppio misto.\n Arantxa S\u00e1nchez Vicario / Todd Woodbridge hanno battuto in finale Zina Garrison / Rick Leach 7\u20135, 6\u20134\nJuniors.\nSingolare ragazzi.\n Grant Doyle ha battuto in finale Brian Dunn 6\u20132, 6\u20130\nSingolare ragazze.\n Joanne Limmer ha battuto in finale Lindsay Davenport 7\u20135, 6\u20132\nDoppio ragazzi.\n Grant Doyle / Brad Sceney hanno battuto in finale Lex Carrington / Jason Thompson 6\u20134, 6\u20134\nDoppio ragazze.\n Lindsay Davenport / Nicole London hanno battuto in finale Maija Avotins / Joanne Limmer 6\u20132, 7\u20135"}
{"id": "2764987", "revid": "1452073", "url": "https://it.wikipedia.org/wiki?curid=2764987", "title": "Sena Kobayakawa", "text": " \u00e8 il protagonista del manga e anime \"Eyeshield 21\" creato da Riichir\u014d Inagaki e disegnato da Y\u016bsuke Murata.\nPersonaggio.\nA causa della sua bassa statura e del debole aspetto esteriore, Sena \u00e8 stato maltrattato durante le elementari, facendosi sempre difendere dalla sua amica d'infanzia, Mamori Anezaki. Nonostante questo, appena entrato al liceo, viene intercettato e costretto a giocare a football, sotto mentite spoglie, da Yoichi Hiruma, capitano dei Deimon Devil Bats, che lo aveva visto correre mentre scappava dai fratelli Eheh, compiendo il record di velocit\u00e0 (40 yard in 4,2 secondi). Durante le partite \u00e8 quindi \u00e8 costretto a indossare un casco con una visiera verde, per nascondere la sua identit\u00e0 alle altre squadre. Hiruma scelse per lui lo pseudonimo di Eyeshield 21, un asso del football giapponese che sfond\u00f2 in America, giocando nella scuola di Notredame, patria del football americano. Ufficialmente, Sena \u00e8 solo il segretario della squadra, e non un giocatore.\nAnche se leggermente pauroso, \u00e8 un ragazzo gentile e anche cavalleresco. Ha usato la sua incredibile velocit\u00e0 per salvare Mamori da Agon e, anche se non ha funzionato, ha dimostrato determinazione. In un altro episodio, quando Agon prese in giro Hiruma e Kurita per il loro sogno di andare al Christmas Bowl, Sena si infuri\u00f2, e lo attacc\u00f2 con l'intento di fargli del male.\nIl numero 21, che contrassegna Eyeshield, ripercorre tutta la serie. La maglia di Sena \u00e8 il numero 21, il suo numero d'esame, in principio, era lo 021 ed \u00e8 anche nato in un miscuglio di 1 e 2, ovvero il 21 dicembre, ovvero il dodicesimo mese.\nOltre la velocit\u00e0 ha una capacit\u00e0 di tiro discreta, anche se non eccelle nella ricezione; inoltre ha notevoli riflessi che gli permettono di schivare ed evitare gli avversari, ma a causa della sua stazza e della sua debolezza \u00e8 molto facile da bloccare una volta intercettato. Riesce a guadagnarsi il titolo di Eyeshield 21 nella battaglia finale contro Yamato."}
{"id": "2764989", "revid": "767487", "url": "https://it.wikipedia.org/wiki?curid=2764989", "title": "Amanti di domani", "text": "Amanti di domani (\"When You're in Love\") \u00e8 un film del 1937 scritto e diretto da Robert Riskin e interpretato da Grace Moore e da Cary Grant.\nTrama.\nLouise Fuller, soprano australiano, si trova bloccata in Messico. Per riuscire a entrare negli Stati Uniti, si sposa con Jimmy Hudson, un vagabondo dal quale dovrebbe divorziare subito dopo aver passato la frontiera."}
{"id": "2764992", "revid": "1632387", "url": "https://it.wikipedia.org/wiki?curid=2764992", "title": "Ritratto di giovane dama", "text": "Il Ritratto di giovane dama (variamente intitolato come \"Ragazza di profilo\", \"Ritratto di dama\", ecc.) \u00e8 un dipinto a tecnica mista su tavola (45,5x32,7\u00a0cm) variamente attribuito a Piero del Pollaiolo o a suo fratello Antonio, databile al 1470-1472 circa e conservato nel Museo Poldi Pezzoli di Milano, dove \u00e8 utilizzato come simbolo stesso del museo.\nStoria.\nL'opera \u00e8 il pi\u00f9 celebre e uno dei meglio conservati ritratti di dama di profilo, variamente attribuiti dalla critica a uno dei due fratelli del Pollaiolo: uno si trova agli Uffizi di Firenze, uno agli Staatliche Museen di Berlino, uno al Metropolitan Museum di New York e uno infine all'Isabella Stewart Gardner Museum di Boston. Simile fisiognomicamente \u00e8 anche il \"Ritratto di fanciulla\" di Andrea della Robbia.\nTradizionalmente queste opere sono state riferite a Piero, ma la critica recente (cfr. Aldo Galli, 2005, p.\u00a035) ha riproposto con forza il nome di Antonio.\nNon \u00e8 chiaro chi sia la donna effigiata nel ritratto milanese: si sono fatti vari nomi, tra cui quelli della moglie del banchiere Giovanni de' Bardi (secondo l'iscrizione sul retro probabilmente fasulla ) o di Marietta Strozzi o ancora di una Belgioioso. In ogni caso l'opera, eseguita a Firenze, \u00e8 uno dei simboli dell'eleganza fiorentina nel XV secolo.\nL'opera venne segnalata nel XIX secolo da Giovanni Battista Cavalcaselle come nelle collezioni Borromeo e non si conosce quando Gian Giacomo Poldi Pezzoli, erede da parte di madre delle fortune dei Trivulzio, entr\u00f2 in possesso dell'opera, che venne trasferita al neonato museo tramite legato nel 1879. Il dipinto venne restaurato nel 1951 da M. Pellicioli, che ne riscontr\u00f2 l'eccellente stato di conservazione. Una trasposizione sintetica del ritratto, ideata da Italo Lupi, simboleggia oggi le due \"P\" nel simbolo grafico della sigla del museo.\nDescrizione e stile.\nLa donna \u00e8 raffigurata sullo sfondo di un cielo azzurro solcato da alcune nubi, posta di profilo, secondo l'usanza tipica delle corti italiane che, tramite il modello umanistico del \"vir illustris\", si ispiravano ai modi della medaglistica imperiale romana. L'ambientazione all'aria aperta segna la perfetta armonia tra natura e bellezza femminile, secondo un ideale classico recuperato nel Rinascimento.\nLa fanciulla \u00e8 ritratta fino alle spalle, con una leggera torsione del busto che permette di vedere la forma della scollatura. Grandissima attenzione \u00e8 data alla descrizione della veste, dei gioielli e dell'elaboratissima acconciatura, sottolineando il carattere nobile e benestante della donna. Il corpetto \u00e8 piuttosto scollato e aderente, allacciato sul davanti con una serie ravvicinata di bottoni e tipico della moda giovanile dell'epoca. La manica in velluto presenta un motivo floreale reso con sinteticit\u00e0, senza ricorrere agli effetti lenticolari della pittura fiamminga. A quell'epoca le maniche erano tra le parti pi\u00f9 importanti degli abiti, spesso intercambiabili e decorate da gioielli, tanto da essere spesso inventariate tra le gioie di famiglia. Si avvicina all'arte fiamminga invece la straordinaria attenzione ai valori della luce, che definisce con vari effetti i numerosi materiali raffigurati: dalla brillantezza delle perle alla lucentezza dei capelli, dalla delicatezza dell'incarnato fino ad effetti virtuosistici come il velo che copre delicatamente l'orecchio.\nI capelli sono raccolti nell'acconciatura detta \"a vespaio\", con un vezzo di perle, con al centro in questo caso un vistoso diadema con pietre preziose, che trattiene i capelli in una crocchia elaborata girando dietro la nuca e tenendo anche un velo trasparente che copre le orecchie\nI gioielli che essa indossa (perle e rubino) sembrano rimandare a significati nuziali, suggerendo una possibile destinazione del ritratto come parte della dote o come dono per la famiglia dello sposo prima della sigla del contratto matrimoniale. Le perle infatti alludono alla purezza verginale e il rubino al rosso dell'amore.\nIl profilo si staglia con forza dallo sfondo, con una linea di contorno netta ed espressiva (il cosiddetto \"primato del disegno\"), che fu una delle caratteristiche pi\u00f9 tipiche dell'arte fiorentina della seconda met\u00e0 del XV secolo, in particolare dei fratelli del Pollaiolo, soprattutto Antonio."}
{"id": "2765000", "revid": "287204", "url": "https://it.wikipedia.org/wiki?curid=2765000", "title": "Australian Open 1991", "text": "L'Australian Open 1991 \u00e8 stata la 79\u00aa edizione dell'Australian Open e prima prova stagionale dello Slam per il 1991. Si \u00e8 disputato dal 14 al 27 gennaio 1991 sui campi in cemento del Melbourne Park di Melbourne in Australia. Il singolare maschile \u00e8 stato vinto dal tedesco Boris Becker, che si \u00e8 imposto sul ceco Ivan Lendl in 4 set. Il singolare femminile \u00e8 stato vinto dalla jugoslava Monica Seles, che ha battuto in 3 set la ceca Jana Novotn\u00e1. Nel doppio maschile si \u00e8 imposta la coppia formata da Scott Davis e David Pate, mentre nel doppio femminile hanno trionfato Patty Fendick e Mary Joe Fern\u00e1ndez. Nel doppio misto la vittoria \u00e8 andata alla coppia formata da Jo Durie e Jeremy Bates.\nRisultati.\nSingolare maschile.\n Boris Becker ha battuto in finale Ivan Lendl 1\u20136, 6\u20134, 6\u20134, 6\u20134\nSingolare femminile.\n Monica Seles ha battuto in finale Jana Novotn\u00e1 5\u20137, 6\u20133, 6\u20131\nDoppio maschile.\n Scott Davis / David Pate hanno battuto in finale Patrick McEnroe / David Wheaton 6\u20137, 7\u20136, 6\u20133, 7\u20135\nDoppio femminile.\n Patty Fendick / Mary Joe Fern\u00e1ndez hanno battuto in finale Gigi Fern\u00e1ndez / Jana Novotn\u00e1 7\u20136, 6\u20131\nDoppio misto.\n Jo Durie / Jeremy Bates hanno battuto in finale Robin White / Scott Davis 2\u20136, 6\u20134, 6\u20134\nJunior.\nSingolare ragazzi.\n Thomas Enqvist ha battuto in finale Stephen Gleeson 7\u20136, 6\u20137, 6\u20131\nSingolare ragazze.\n Nicole Pratt ha battuto in finale Kristin Godridge 6\u20134, 6\u20133\nDoppio ragazzi.\n Grant Doyle / Joshua Eagle hanno battuto in finale James Holmes / Paul Kilderry 7\u20136, 6\u20134\nDoppio ragazze.\n Karina Hab\u0161udov\u00e1 / Barbara Rittner hanno battuto in finale Joanne Limmer / Angie Woolcock 6\u20132, 6\u20130"}
{"id": "2765012", "revid": "1086846", "url": "https://it.wikipedia.org/wiki?curid=2765012", "title": "Associazione Calcio Perugia 2001-2002", "text": "Questa voce raccoglie le informazioni riguardanti l'Associazione Calcio Perugia nelle competizioni ufficiali della stagione 2001-2002.\nMaglie e sponsor.\nLo sponsor tecnico del Perugia per la stagione 2001-2002 fu la Galex mentre lo sponsor ufficiale fu la Daewoo.\nOrganigramma societario.\nArea direttiva\nArea organizzativa\nArea comunicazione\nArea tecnica\nArea sanitaria"}
{"id": "2765013", "revid": "110157", "url": "https://it.wikipedia.org/wiki?curid=2765013", "title": "Nokia 6151", "text": "Il Nokia 6151 \u00e8 un modello di telefono cellulare prodotto dall'azienda finlandese Nokia e messo in commercio nel 2006."}
{"id": "2765016", "revid": "1699816", "url": "https://it.wikipedia.org/wiki?curid=2765016", "title": "Yoichi Hiruma", "text": " \u00e8 un personaggio del manga e anime \"Eyeshield 21\", creato da Riichir\u014d Inagaki e disegnato da Y\u016bsuke Murata.\nPersonaggio.\nYoichi Hiruma \u00e8 il quarterback dei Deimon Devil Bats, nonch\u00e9 capitano e forza trainante della squadra. \u00c8 lui che, vedendo la velocit\u00e0 impressionante di Sena Kobayakawa mentre, nel primo episodio, scappa dai fratelli Eh Eh, lo costringe a divenire membro della sua squadra, sotto il nome in codice di Eyeshield 21, un asso del football giapponese che ha sfondato in America. \u00c8 responsabile dell'organizzazione di tutte le partite e individua anche i nuovi giocatori promettenti, come ha fatto con Sena. Il suo obbiettivo primario \u00e8 formare una squadra che gli permetta di vincere il Christmas Bowl ed \u00e8 determinato ad arrivarci con i suoi primi compagni, Kurita e Musashi.\nHiruma ha un aspetto volutamente diabolico, ancora pi\u00f9 accentuato dal suo comportamento aggressivo sia dentro che fuori dal campo. Non a caso, il suo nome vuol dire \u201cdemone sanguisuga\u201d. L'aspetto pi\u00f9 strano del suo volto sono i denti, lunghi e appuntiti come zanne, e le orecchie a punta, con vari piercing, che gli conferiscono un aspetto decisamente intimidatorio. Possiede una vastissima gamma di armi da fuoco, che non esita ad utilizzare se qualcuno non fa come dice lui, anche se, a volte, spara in aria senza una ragione precisa.\nNonostante sia un protagonista, Hiruma \u00e8 spesso descritto come \u201cil male\u201d da parte degli altri personaggi e, in tutta la Deimon High School, lo considerano una persona terribile e anche pazza. \u00c8 per\u00f2 un soprannome appropriato, perch\u00e9 Hiruma \u00e8 a conoscenza di informazioni private, nonch\u00e9 parecchio imbarazzanti, su chiunque nell'intera area di Tokyo, e le utilizza per ricattare chi vuole. Un altro suo pseudonimo, utilizzato solo nell'anime in versione americana, \u00e8 \"torre di controllo dell'inferno\".\n\u00c8 dotato di una notevole velocit\u00e0 e di una discreta forza fisica, che gli permettono di correre 40 yard in 5.1 secondi e di possedere un block pari a 75\u00a0kg di pressione; il suo punto forte sono i lanci, molto veloci e precisi, che richiedono qualcuno altrettanto capace nella ricezione. \u00c8 un autentico mago nel fare finte durante i passaggi ed \u00e8 un eccellente stratega, e per questo viene soprannominato \"lo stratega infernale\", ma i suoi calci, pur molto alti, sono fondamentalmente privi di precisione e profondit\u00e0.\nStoria.\nPassato.\nSette anni prima dell'inizio della serie, quando Hiruma ne aveva dieci, entr\u00f2 di nascosto in una base militare americana, dove assistette ad una partita di football. Si appassion\u00f2 presto al gioco, e ne impar\u00f2 le regole e le tattiche. Grazie alle sue conoscenze, che gli permettevano di scommettere su squadre vincenti, fece una piccola fortuna con le scommesse sportive. Entrato alla Mao Junior High, quando si tinse i capelli di biondo per ragioni non note, conobbe Kurita, con il quale gioc\u00f2 una partita nella base citata prima, sostituendo due giocatori malati. La sua squadra perse, ma, da allora, si mise in testa di formare una squadra vincente che gli permettesse di vincere il Christmas Bowl. Al fine di formare un club di football americano, Hiruma ha creato una rete di informazioni in tutta la zona di Tokyo, che gli ha permesso di ottenere alcune informazioni sul vice preside della Mao, che ha ricattato per avere il permesso di formare il club. Proprio grazie al club, Hiruma e Kurita conobbero Musashi, deciso a entrare nella squadra perch\u00e9 lo reputava divertente. I tre fecero un patto, secondo il quale ognuno si impegnava a raggiungere il Christmas Bowl. Decisero di unirsi al Naga Shinryuuji, una squadra che aveva vinto tutti i tornei del Kanto. Hiruma e Musashi vennero ammessi, ma al posto di Kurita entr\u00f2 Agon. Allora gli altri, per non voltare le spalle all'amico, si iscrissero con lui alla Deimon High School, che neanche aveva una squadra di football prima del loro arrivo. Fondarono quindi i Deimon Devil Bats, con Hiruma come quarterback, Kurita come lineman e Musashi come kicker. Malgrado la mancanza di tutti gli altri giocatori, Hiruma rimase ottimista e, fedele al suo temperamento, tramite i suoi ricatti sottrasse giocatori agli altri club, fino a raggiungere il numero necessario. Nonostante questo, la squadra non vinse mai una partita, riuscendo a perdere a 99-0 contro l'Ojo. Inoltre, Musashi fu costretto a lasciare la squadra, quando suo padre si ammal\u00f2, per mandare avanti l'impresa di famiglia.\nEyeshield 21.\nAll'inizio della serie, Hiruma e Kurita, al loro secondo anno di liceo, con un metodo molto aggressivo, tentano di reclutare nuovi giocatori per la squadra tra le matricole. In un primo momento, l'unico che riescono ad accalappiare \u00e8 il riluttante Sena Kobayakawa, a causa della sua eccelsa velocit\u00e0, che lo rende automaticamente un running back. Riusciti a entrare nel Torneo di Primavera, vengono presto eliminati dall'Ojo. Dopo la sconfitta, Hiruma si adopera ancora di pi\u00f9 per trovare giocatori. Tramite intimidazioni, ricatti, cyber terrorismo e altri metodi simili, svolge un ruolo centrale nel reclutamento dei nuovi membri. La sua facciata demoniaca \u00e8 vista anche attraverso la manager della squadra, Mamori Anezaki, con la quale Hiruma ha continuamente a ridire, con scherzi, litigi e ricatti. \u00c8 anche dotato di un impressionante forza di volont\u00e0, semplice e pura, che gli permette di riprendersi, per esempio, da un braccio rotto in pochi giorni, anche grazie all'aiuto di una terapia a base di ossigeno.\nDopo il Christmas Bowl, Shin seleziona Hiruma per il ruolo di quarterback nel Team Japan. In breve, riesce a divenire il principale stratega della squadra grazie alle sue abilit\u00e0 e si mostra in netta opposizione al quarterback e torre di controllo della squadra statunitense, Clifford D. Lewis.\nNel capitolo 333 la trama \u00e8 saltata avanti di due anni. Hiruma, ora all'universit\u00e0, \u00e8 parte della squadra di football americano dell'universit\u00e0 stessa, che \u00e8 anche la pi\u00f9 forte tra le squadre universitarie, la Saikyoudai, con Mamori come manager."}
{"id": "2765017", "revid": "767487", "url": "https://it.wikipedia.org/wiki?curid=2765017", "title": "La piccola parrocchia", "text": "La piccola parrocchia \u00e8 un film del 1923 diretto da Mario Almirante.\nTrama.\nLa giovane trovatella Lidia \u00e8 diventata moglie di un ricco, ma imbelle, nobile. Con loro vive la madre di lui, una austera signora di un villaggio sperduto tra i monti, che non dimentica di ricordare a Lidia la sua umile nascita. I continui rimproveri della suocera e la passativa del marito spingono Lidia alla ribellione. Lo tradisce e fugge lontano con un libertino del paese, credendo di trovare una nuova felicit\u00e0. La suocera, colta dal pentimento, una sera, uscendo dalla piccola e umile parrocchia del paese, decide di ritrovare Lidia per ricondurla dal marito. Nel frattempo per\u00f2, il giovane libertino, ritornato in paese, viene ritrovato ucciso in aperta campagna. I sospetti si indirizzano subito verso la possibile vendetta del marito tradito...\nProduzione.\nTratto dal romanzo \"La petite Paroisse\" (1895) di Alphonse Daudet, il film ottenne il \"visto censura\" n. 17822 il 28 febbraio 1923.&lt;br&gt;\nUna versione restaurata di 78 minuti \u00e8 stata presentata al festival cinematografico \"Il cinema ritrovato\" del 2008.\nCritica.\nElle. Gi. in \"La vita cinematografica\" del 15 aprile 1923: \u00ab Uno di quei romanzi profondamente umani, finemente psicologici,\ndella miglior scuola francese, dove l'azione non \u00e8 inventata per raccontare piacevolmente un fatto, ma per poter legare e permettere uno studio acuto di caratteri, per sviscerare il cozzo di passioni che da tali caratteri derivano [...]. Nella forzata sintesi psicologica del cinematografo, dove tutta l'esplicazione di un carattere si riduce a qualche dozzina di parole nelle didascalie, la maggior parte dei pregi del romanzo se ne va perduta irremissibilmente, e non rimane che l'azione, molte volte di per s\u00e9 scialba e banale, o illogica, quale appare dallo scarno riassunto delle premesse che portano alla conclusione [...].\n\"La piccola parrocchia\" risente di questo squilibrio profondo tra romanzo e film, di questa... antitesi, per cui, come trama, il film vale... per quello che vale, mentre il romanzo \u00e8 tra i migliori della letteratura francese contemporanea [...]. Con tutto ci\u00f2 noi non vogliamo affatto diminuire i meriti di Mario Almirante: neppure lui pu\u00f2 sbattere la testa al muro, colla illusione di\nspaccare i mattoni. Ammessa la scelta del soggetto, diremo che, anzi, difficilmente avrebbe potuto fare di pi\u00f9 e di meglio [...]. Di Italia Almirante Manzini [...], da un lato riconosciamo in lei la linea di una buona attrice, la signorilit\u00e0 del gesto, la padronanza della scena, un fascino, anche, tutto speciale che da lei emana e dai suoi occhi metallici e penetranti [...]; dal lato opposto ci lascia freddi e perplessi. Ella ama l'enigma, la sfinge: e le donne sfingee, le donne fatali appartengono ad un genere letterario ormai sorpassato. E non adatta s\u00e9 al personaggio, ma foggia il personaggio a propria immagine e somiglianza [...]."}
{"id": "2765023", "revid": "112024448", "url": "https://it.wikipedia.org/wiki?curid=2765023", "title": "Riserva naturale San Cataldo", "text": "La riserva naturale San Cataldo \u00e8 un'area naturale protetta della regione Puglia istituita nel 1977. La riserva occupa una superficie di 28 ettari nella provincia di Lecce."}
{"id": "2765027", "revid": "1793900", "url": "https://it.wikipedia.org/wiki?curid=2765027", "title": "Ritratto Trivulzio", "text": "Il Ritratto Trivulzio (\"Ritratto d'uomo\") \u00e8 un dipinto olio su tavola (37,4x29,5\u00a0cm) di Antonello da Messina, datato 1476 e conservato nel Museo civico d'arte antica di Torino.\nStoria.\nL'opera faceva parte dell'eredit\u00e0 Rinuccini, famiglia aristocratica fiorentina, passata nelle collezioni Trivulzio assieme ad altri grandi capolavori come la \"Madonna Trivulzio\" di Filippo Lippi o la \"Madonna col Bambino\" di Giovanni Bellini. Nel 1935 l'intero patrimonio Trivulzio fu oggetto di una delle pi\u00f9 importanti transazioni commerciali di opere d'arte mai effettuate in Italia, che vide contrapposte l'amministrazione comunale di Milano e la citt\u00e0 di Torino e che necessit\u00f2 l'intervento diretto del governo Mussolini. La collezione venne destinata a Milano, che velocemente la ripart\u00ec, a seconda della tipologia degli oggetti, tra le varie collezioni civiche, mentre Torino ricevette, a titolo di compensazione, il ritratto di Antonello, le \"Tr\u00e9s belles Heures de Notre Dame de Jean de Berry\", miniate da Jan van Eyck e altri artisti fiamminghi, e una serie di rari smalti e vetri dorati e dipinti, databili dal XV al XVI secolo.\nDescrizione e stile.\nL'opera \u00e8 uno dei migliori ritratti del pittore messinese, che, guardando alla pittura fiamminga, abbandon\u00f2 l'impostazione allora dominante in Italia di ritrarre i soggetti di profilo, seguendo il modello umanistico derivato dalla medaglistica imperiale romana, in favore di figure ruotate di tre quarti nello spazio. Di derivazione fiamminga \u00e8 anche lo sfondo scuro che non distoglie l'attenzione dello spettatore dal ritratto che non rimanda solamente alla fisionomia del committente, ma anche al carattere, infatti oltre all' aspetto viene fornito un quadro psicologico dell'uomo che in questo caso si pone fiero ed altero. Magnifico \u00e8 anche l'uso virtuosistico della luce, che esalta ciascun materiale, e la presenza della cornice inferiore dove un cartiglio indica la firma e la data dell'opera.\nTipicamente italiana \u00e8 invece l'esaltazione volumetrica della figura, che sembra essere fisicamente presente in uno spazio tridimensionale, abbinata a una straordinaria capacit\u00e0 di resa fisiognomica. Tipica di Antonello \u00e8 poi l'indagine psicologica raffinata e sottile: lo sguardo del personaggio ritratto guarda infatti lo spettatore con intensit\u00e0, con un'espressione di orgoglio e quasi di sfida, che instaura un inedito colloquio con chi osserva."}
{"id": "2765032", "revid": "125842612", "url": "https://it.wikipedia.org/wiki?curid=2765032", "title": "Natalia Ram\u00edrez", "text": "Attrice di telenovela, ha debuttato nel 1988 con la serie \"Quieta Margarita\", per poi partecipare a numerose altre telenovelas durante gli anni novanta e duemila.\nNel 1999 ha preso parte a \"Betty la fea\", dove interpretava la parte da co-protagonista di Marcela Valencia. Questa telenovela ha avuto un particolare successo, ha vinto diversi premi ed \u00e8 stata diffusa in diversi paesi; ha inoltre ispirato il pi\u00f9 celebre telefilm \"Ugly Betty\"."}
{"id": "2765033", "revid": "287204", "url": "https://it.wikipedia.org/wiki?curid=2765033", "title": "Natalia Ramirez", "text": ""}
{"id": "2765035", "revid": "486946", "url": "https://it.wikipedia.org/wiki?curid=2765035", "title": "Oblast' di Chernivtsi", "text": ""}
{"id": "2765038", "revid": "767487", "url": "https://it.wikipedia.org/wiki?curid=2765038", "title": "Oberrothorn", "text": "L'Oberrothorn (3.414\u00a0) \u00e8 una montagna del Massiccio del Mischabel nelle Alpi Pennine. Si trova in Svizzera (Canton Vallese) ad est di Zermatt.\nDescrizione.\nLa montagna sovrasta l'Unterrothorn. Dalla vetta della montagna si gode un'ottima visuale sul Cervino e sul gruppo del Monte Rosa."}
{"id": "2765043", "revid": "486946", "url": "https://it.wikipedia.org/wiki?curid=2765043", "title": "Oblast di Cernivtsi", "text": ""}
{"id": "2765047", "revid": "200154", "url": "https://it.wikipedia.org/wiki?curid=2765047", "title": "Diskofjord", "text": ""}
{"id": "2765048", "revid": "1573940", "url": "https://it.wikipedia.org/wiki?curid=2765048", "title": "Chiesa di San Salvatore (Casalbordino)", "text": "La Chiesa Parrocchiale del Santissimo Salvatore \u00e8 sita in piazza Umberto I a Casalbordino, in provincia di Chieti.\nStoria.\nLa struttura originaria risale al XIV secolo, delle trasformazioni successive sono state realizzate nel XVIII-XX secolo. Le trasformazioni di epoca barocca hanno stravolto l'aspetto della chiesa. La torre campanaria crollata nei primi decenni dell'ottocento, fu ricostruitsa tra il 1831 e gli inizi del novecento.\nDescrizione.\nLa facciata \u00e8 a capanna con coronamento centrale centinato con alternanze di cornici marcapiano, lesene, capitelli e partiture architettoniche. L'interno, a tre navate, \u00e8 interamente stuccato e decorato con abbellimenti barocchi. All'interno vi \u00e8 un organo del 1780 con unica campata con paraste dipinte ad imitare il marmo ed un cornicione ondulato.\nTorre campanaria.\nCi\u00f2 che spicca della chiesa \u00e8 la torre civica. Fu costruita nel 1901 da Antonino Liberi, cognato di Gabriele D'Annunzio poich\u00e9 la vecchia torre era stata abbattuta perch\u00e9 pericolante. La torre \u00e8 alta 45 metri ed \u00e8 il simbolo di Casalbordino. Ha pianta quadrata, ed ha corpo slanciato, suddiviso in tre settori da cornici. Il secondo settore ha su ogni lato un ordine a trifora sormontato da un orologio; l'ultimo settore \u00e8 ugualmente triforo e contiene la cella campanaria. In cima alla torre vi \u00e8 una balconata con un piccolo tamburo che sorregge una piccola cupola con lanterna e archi."}
{"id": "2765052", "revid": "2202513", "url": "https://it.wikipedia.org/wiki?curid=2765052", "title": "Riserva naturale Masseria Combattenti", "text": "La riserva naturale Masseria Combattenti \u00e8 un'area naturale protetta della regione Puglia istituita nel 1980.\nOccupa una superficie di 82 ha nella provincia di Foggia.\nFauna.\nLa Riserva Naturale Masseria Combattenti \u00e8 un luogo importante per la sosta e permanenza invernale di molte specie di uccelli migratori come il fenicottero rosa,il germano reale ed il falco di palude."}
{"id": "2765054", "revid": "339392", "url": "https://it.wikipedia.org/wiki?curid=2765054", "title": "Aborto procurato", "text": ""}
{"id": "2765055", "revid": "36426", "url": "https://it.wikipedia.org/wiki?curid=2765055", "title": "Tr\u00e9s belles Heures de Notre Dame de Jean de Berry", "text": ""}
{"id": "2765058", "revid": "36426", "url": "https://it.wikipedia.org/wiki?curid=2765058", "title": "Tr\u00e8s belles Heures de Notre Dame de Jean de Berry", "text": ""}
{"id": "2765059", "revid": "372624", "url": "https://it.wikipedia.org/wiki?curid=2765059", "title": "Palude di Frattarolo", "text": ""}
{"id": "2765064", "revid": "767487", "url": "https://it.wikipedia.org/wiki?curid=2765064", "title": "Riserva naturale Palude di Frattarolo", "text": "La riserva naturale Palude di Frattarolo \u00e8 un'area naturale protetta situata nel comune di Manfredonia, in provincia di Foggia. La riserva occupa una superficie di 257 ettari ed \u00e8 stata istituita nel 1980. ed \u00e8 sita nelle adiacenze di un'altra area umida protetta, l'Oasi Lago Salso.\nFauna.\nTra le specie che frequentano la riserva sono presenti tra le altre l'airone cenerino, il chiurlo, il cavaliere d'Italia, la garzetta, la spatola, la sgarza ciuffetto, la gallinella d'acqua, la folaga, il mignattaio, l'alzavola, il mestolone, la marzaiola, la volpoca, il tarabusino e il falco di palude. Sono frequenti di passo le oche. Proprio per la presenza di molte specie di uccelli, \u00e8 un luogo importante per la sosta e la nidificazione di uccelli.\nFlora.\nSono presenti le tamerici, i salici tra le piante ad alto fusto, mentre per le erbacee sono presenti nell'area rappresentanti del genere \"Cyperus\" (Zigolo), \"Scirpus\" (Lisca), \"Typha\" (Lisca maggiore).\nSono presenti anche specie di Salicornia dove il terreno \u00e8 pi\u00f9 consolidato e con pi\u00f9 abbondanza di sali.\nFonte:corpo forestale dello stato."}
{"id": "2765073", "revid": "1522738", "url": "https://it.wikipedia.org/wiki?curid=2765073", "title": "Christian Fassetta", "text": "Biografia.\nFratello dell'ex doppiatrice Susanna Fassetta, ha iniziato l'attivit\u00e0 di doppiatore all'et\u00e0 di tre anni.\n\u00c8 stato attivo nel doppiaggio cinematografico e televisivo (ha dato voce ad alcuni personaggi di cartoni animati degli anni ottanta, fra cui Enrico Bottini dell'anime \"Cuore\")."}
{"id": "2765074", "revid": "59785", "url": "https://it.wikipedia.org/wiki?curid=2765074", "title": "Palazzo Jacopo da Brescia", "text": "Il Palazzo Jacopo da Brescia \u00e8 un importante edificio rinascimentale di Roma, demolito nel 1936 e ricostruito nel 1940.\nStoria.\nIl palazzo fu costruito, forse su edifici preesistenti, per il committente Jacopo o Giacomo di Bartolomeo da Brescia, medico di Leone X, tra il 1515 e il 1519. La sua progettazione viene concordemente attribuita a Raffaello. Si trovava a Roma nel rione di Borgo, sul Borgo Nuovo (via Alessandrina), in angolo con Via dell'Elefante (la prosecuzione di Borgo Sant'Angelo), fra piazza Scossacavalli e piazza Rusticucci, in un lotto di forma irregolare. \nFu demolito per i lavori di realizzazione di via della Conciliazione nel 1936. \nNel 1940 il palazzo fu ricostruito, con un'altra pianta e volumetria e utilizzando per la facciata materiale originale, su Via Rusticucci in angolo con Via dei Corridori, non lontano dal sito originario.\nCaratteri stilistici.\nL'edificio aveva come modello il vicino Palazzo Caprini, scomparso alla fine del 500, archetipo del palazzo romano, progettato da Bramante ed abitato dallo stesso Raffaello.\nLa facciata presentava cinque campate con il piano terreno, destinato a botteghe, trattato come un basamento bugnato di peperino a fasce orizzontali e soprastante ammezzato. Il piano nobile, illuminato da finestre ad edicola, era invece scandito da lesene doriche con soprastante trabeazione, cos\u00ec come il soprastante piano attico. I piani superiori presentano uno dei primi esempi a Roma di utilizzo di una cortina di laterizio a vista (accostato in questo caso alle membrature di peperino), in un edificio rappresentativo.\nLo stretto fianco su Via dell'Elefante fu risolto da Raffaello con una serliana di cui fu uno dei primi utilizzatori."}
{"id": "2765076", "revid": "1977557", "url": "https://it.wikipedia.org/wiki?curid=2765076", "title": "Fernando Saavedra", "text": "All'et\u00e0 di 19 anni entr\u00f2 nell'ordine dei Passionisti. Studi\u00f2 nel convento di San Paolo della Croce a Dublino, poi pass\u00f2 al collegio di San Patrizio e infine fu trasferito in varie sedi del suo ordine in Irlanda, Scozia, Spagna e Australia. Risiedette per alcuni anni nel convento di Goul Bourn nel Nuovo Galles del Sud, dopodich\u00e9 torn\u00f2 in Scozia a Glasgow e infine di nuovo a Dublino, dove divenne vice direttore del convento di San Paolo della Croce. Il 31 maggio 1921 festeggi\u00f2 il giubileo sacerdotale e in quell'occasione papa Benedetto XV gli invi\u00f2 una lettera con le insegne apostoliche.\nLa posizione di Saavedra.\nSaavedra \u00e8 rimasto famoso per aver trovato una brillante confutazione di uno studio di scacchi gi\u00e0 noto, che si pensava conducesse alla patta. Nel tempo libero Saavedra frequentava spesso il circolo degli scacchi di Glasgow. L\u00ec ebbe modo di incontrare George Emile Barbier, che aveva pubblicato il 27 aprile 1895 nel \u00abWeekly Citizen\u00bb di Glasgow una posizione con l'enunciato \"il Nero muove e patta\". Il pedone bianco (vedi diagramma) si trovava in c7 anzich\u00e9 in c6. La soluzione data era 1. ...Td6+ 2. Rb5 Td5+ 3. Rb4 Td4+ 4. Rb3 Td3+ 5. Rce Td4! 6. c8=D Tc4+ 7. Dxc4 stallo.\nIncontrando Barbier al circolo dieci giorni dopo la pubblicazione, Saavedra gli dimostr\u00f2 che il Bianco poteva vincere promuovendo il pedone a Torre anzich\u00e9 a Donna, evitando lo stallo. Questa soluzione parve cos\u00ec interessante a Barbier da indurlo a ripubblicare la posizione, col nome di Saavedra, il 18 maggio 1895, con l'enunciato \"il Nero muove e il Bianco vince\". Barbier mor\u00ec qualche mese dopo (il 17 dicembre) ma la posizione venne poi rimaneggiata col pedone in c6 e la mossa al bianco, e pubblicata nel 1902 sul \u00abGlasgow Weekly Herald\u00bb.\nQuesto finale \u00e8 considerato uno dei grandi classici della studistica. Il compositore inglese John Roycroft, nella sua opera \"Test Tube Chess\", arriva a definirlo \"indubitabilmente il pi\u00f9 famoso fra tutti gli studi di finali\"."}
{"id": "2765077", "revid": "71155", "url": "https://it.wikipedia.org/wiki?curid=2765077", "title": "Sebring", "text": ""}
{"id": "2765084", "revid": "125101688", "url": "https://it.wikipedia.org/wiki?curid=2765084", "title": "Shake the Disease", "text": "Shake the Disease \u00e8 un singolo dei Depeche Mode, il primo estratto dalla raccolta \"The Singles 81-85\", pubblicato il 29 aprile 1985.\nLa canzone.\nRiguardo al brano, Alan Wilder ha dichiarato: \nVideo musicale.\nIl video musicale del brano \u00e8 il primo di una trilogia di video musicali del gruppo, diretti da Peter Care (i prossimi saranno \"It's Called a Heart\" e \"Stripped\"). La scenografia utilizza gli interni di un'abitazione e un particolare effetto ottico che simula la caduta delle figure umane tramite la rotazione della macchina da ripresa: il soggetto \u00e8 agganciato a un palo motorizzato fissato sul retro della sua giacca; con il movimento del palo il soggetto si muove con esso, la camera li segue con la stessa angolazione dando l'illusione che il soggetto sia fermo e tutto il resto sullo sfondo si muova. Un altro effetto utilizzato da Peter Care prevedeva che la camera fosse fissata al soggetto mediante un'imbragatura rigida per dare l'effetto di movimento dello sfondo su una figura ferma mentre in realt\u00e0 a muoversi era quest'ultima.\nAlcuni spezzoni del video compaiono in \"Martyr\"."}
{"id": "2765093", "revid": "767487", "url": "https://it.wikipedia.org/wiki?curid=2765093", "title": "Barry (Pok\u00e9mon)", "text": ""}
{"id": "2765094", "revid": "110157", "url": "https://it.wikipedia.org/wiki?curid=2765094", "title": "Distretto di Veintisiete de Noviembre", "text": "Il distretto di 27 de noviembre \u00e8 un distretto del Per\u00f9 appartenente alla provincia di Huaral, nella regione di Lima. \u00c8 ubicato a nord della capitale peruviana.\nSi estende per 204,27 km\u00b2, a 2611 metri sul livello del mare.\nLa capitale \u00e8 Carac."}
{"id": "2765095", "revid": "2206098", "url": "https://it.wikipedia.org/wiki?curid=2765095", "title": "Silja Europa", "text": "La Silja Europa \u00e8 una nave traghetto appartenente alla compagnia di navigazione estone Tallink. Al momento della costruzione, nel 1993, era il pi\u00f9 grande traghetto al mondo in termini di tonnellate di stazza lorda; ha mantenuto questo primato fino al 2001, quando \u00e8 stata superata dalle gemelle \"Pride of Rotterdam\" e \"Pride of Hull\".\nViene ricordata per essere stata attiva nei soccorsi durante il naufragio della MS Estonia tra il 27 ed il 28 settembre 1994.\nCostruzione, varo e inizio carriera.\nLa nave fu ordinata ai Meyer Werft di Papenburg dalla Rederi Ab Slite, compagnia di navigazione facente parte del consorzio Viking Line. Tuttavia, quando ormai i lavori di costruzione erano ad uno stadio avanzato, la corona svedese sub\u00ec una svalutazione del 10% e la compagnia di navigazione si trov\u00f2 nell'impossibilit\u00e0 di pagare la nave.\nQuesta fu comunque varata con il nome di \"Europa\" nel gennaio 1993, ancora in livrea Viking Line; il cantiere ne assunse la propriet\u00e0, noleggiandola poi alla Silja Line per dieci anni. A questo punto, era la nave traghetto pi\u00f9 grande del mondo, superando la \"Silja Symphony\" di circa 1.300 tonnellate.\nSuccessivamente, fu ricolorata con la livrea della \"Silja Line\", ovvero, bianca.\nEntr\u00f2 in servizio per la compagnia finlandese sulla rotta Helsinki - Stoccolma nel marzo 1993, con il nome di \"Silja Europa\", prendendo il posto della \"Silja Serenade\". Al suo interno vi era presente anche un ristorante McDonald's.\nIl naufragio della Estonia.\nIl 28 settembre 1994 \"Silja Europa\" riceve un messaggio di \"Mayday\" da parte della nave traghetto \"Estonia\". Inizialmente sull'Estonia si \u00e8 verificata una perdita di corrente che ha reso impossibile, da parte dell'equipaggio, fornire la corretta posizione della nave. Successivamente l'Estonia, riuscendo a comunicare la propria posizione, permette alla \"Silja Europa\" di contattare altre navi e i soccorsi da terra, per prestare aiuto alla nave in avaria.\n\"Silja Europa\" si incaric\u00f2 di dirigere i soccorsi all'Estonia.\nPurtroppo non vi furono altre comunicazione fra \"Silja Europa\" ed \"Estonia\". \"Mariella\", altra imbarcazione, in contatto con \"Silja Europa\", una volta arrivata sul luogo dell'incidente, comunica di non vedere pi\u00f9 la Estonia. Si presume, a quel punto, che la nave sia affondata.\n\"Silja Europa\" arriva successivamente sul luogo del naufragio, salvando un sopravvissuto.\nAl termine delle operazioni di soccorso solo 137 delle 989 persone a bordo dell'Estonia furono tratte in salvo. 852, dunque, i deceduti.\nServizio.\nNel 1995 la nave fu spostata sul collegamento tra Turku, Mariehamn e Stoccolma, rimanendovi anche negli anni successivi, con alcune interruzioni dovute a brevi crociere. \nNel 1996 il ristorante \"McDonald's\" fu sostituito da un proprio ristorante di Hamburger.\nA partire dal 1999 lo scalo di Mariehamn fu alternato con una sosta a L\u00e5ngn\u00e4s, mentre a partire dal 2001 la nave fece scalo a Stoccolma solo nei mesi estivi, partendo da Kapellsk\u00e4r in inverno. Nel 2005 la propriet\u00e0 della nave pass\u00f2 in maniera definitiva alla Silja Line. Nonostante l'acquisto di quest'ultima da parte dell'estone Tallink l'anno seguente, la \"Silja Europa\" continu\u00f2 ad operare in livrea Silja, sempre sulla rotta Turku - Mariehamn/L\u00e5ngn\u00e4s - Stoccolma/Kapellsk\u00e4r. Il 22 novembre la nave ebbe un problema ai timoni e cominci\u00f2 a girare in tondo, venendo aiutata da dei rimorchiatori per raggiungere il porto di Turku. Fu poi portata al cantiere Remontowa di Danzica, dove fu riparata, rientrando in servizio il mese successivo.\nNel gennaio 2013 la \"Silja Europa\" pass\u00f2 a far parte della flotta Tallink e fu messa in servizio tra Tallinn e Helsinki. Nel 2014 la nave fu noleggiata per essere impiegata come alloggio per i lavoratori alla costruzione del Gorgon Gas Project, un impianto di produzione e distribuzione di gas naturale. Il noleggio dur\u00f2 14 mesi, da ottobre 2014 a fine 2015. In seguito la nave fece ritorno in Europa e la Tallink ne annunci\u00f2 il rientro in linea tra Helsinki e Tallin a partire da marzo 2016, in seguito a dei lavori di rinnovamento degli ambienti interni."}
{"id": "2765096", "revid": "599013", "url": "https://it.wikipedia.org/wiki?curid=2765096", "title": "MC Mazique", "text": ""}
{"id": "2765098", "revid": "300067", "url": "https://it.wikipedia.org/wiki?curid=2765098", "title": "M. C. Mazique", "text": ""}
{"id": "2765104", "revid": "767487", "url": "https://it.wikipedia.org/wiki?curid=2765104", "title": "Distretto di Pacaraos", "text": "Il distretto di Pacaraos \u00e8 un distretto del Per\u00f9 appartenente alla provincia di Huaral, nella regione di Lima. \u00c8 ubicato a nord della capitale peruviana.\nSi estende per 294,04 km\u00b2, a 3331 metri sul livello del mare.\nLa capitale \u00e8 Pacaraos."}
{"id": "2765111", "revid": "110157", "url": "https://it.wikipedia.org/wiki?curid=2765111", "title": "Distretto di Sumbilca", "text": "Il distretto di Sumbilca \u00e8 un distretto del Per\u00f9 appartenente alla provincia di Huaral, nella regione di Lima. \u00c8 ubicato a nord della capitale peruviana.\nSi estende per 259,38 km\u00b2, a 3325 metri sul livello del mare.\nLa capitale \u00e8 Sumbilca."}
{"id": "2765113", "revid": "599013", "url": "https://it.wikipedia.org/wiki?curid=2765113", "title": "Malik Dixon", "text": ""}
{"id": "2765115", "revid": "767487", "url": "https://it.wikipedia.org/wiki?curid=2765115", "title": "Amore di principe", "text": "Amore di principe (\"Des jungen Dessauers grosse Liebe\") \u00e8 un film del 1933 diretto da Arthur Robison. Interpretato da Willy Fritsch e da Trude Marlen, racconta in maniera romanzata la storia d'amore tra il principe Leopoldo I di Anhalt-Dessau e la borghese che divent\u00f2 sua moglie, Anna Luisa F\u00f6hse, la figlia del farmacista di Dessau.\nTrama.\nNella cittadella dove \u00e8 di stanza un reggimento, il principe Leopold si innamora della figlia del farmacista. Ma sua madre, la principessa, cerca di ostacolare l'amore dei due giovani, facendo presente al figlio che non pu\u00f2 sposarsi con una borghese. La principessa approfitta dell'assenza di Leopold che deve andare con il suo reggimento a Berlino per sfilare davanti all'imperatore, per costringere Anneliese a sposarsi con il maestro di scuola. Leopold, scoperti i maneggi di sua madre, manda il suo aiutante a rapire la ragazza per poterla sposare in segreto. La madre, intanto, chiede all'imperatore di emanare un ordine per vietare un matrimonio tra un aristocratico e un borghese: l'imperatore la accontenta ma, al contempo, redige un documento dove Anneliese \u00e8 elevata per decreto ad Altezza. In questo modo, la principessa sar\u00e0 soddisfatta e i due giovani potranno sposarsi.\nProduzione.\nIl film fu prodotto dall'Universum Film (UFA). Il titolo originale \"Des jungen Dessauers gro\u00dfe Liebe\" si traduce con \"Il grande amore del giovane Dessauer\" (cio\u00e8, abitante di Dessau: il principe in seguito sarebbe stato soprannominato \"der Alte Dessauer\", ovvero \"il Vecchio di Dessau\").\nPersonaggi storici.\nLeopoldo I di Anhalt-Dessau (1676-1747) fu principe di Anhalt-Dessau e Feldmaresciallo dell'esercito prussiano. Nel 1698, si spos\u00f2 con una borghese nonostante la contrariet\u00e0 di sua madre Enrichetta Caterina.\nAnna Luisa F\u00f6hse (1677 - 1754) era la figlia del farmacista di Dessau. Nel 1701, tre anni dopo il matrimonio, fu fatta principessa dall'imperatore. Ebbe notevole influenza sul marito che spesso segu\u00ec anche in battaglia.\nDistribuzione.\nDistribuito dall'Universum Film (UFA), usc\u00ec nelle sale cinematografiche tedesche il 22 dicembre 1933 presentato in prima a Berlino all'Ufa-Palast am Zoo."}
{"id": "2765119", "revid": "466539", "url": "https://it.wikipedia.org/wiki?curid=2765119", "title": "Dama col mazzolino", "text": "La Dama col mazzolino, talvolta indicata come la \"Gentildonna dalle belle mani\", \u00e8 una scultura in marmo di 60\u00a0cm di altezza, realizzata verso il 1475 da Andrea del Verrocchio e conservata nel museo del Bargello a Firenze.\nStoria.\nL'opera \u00e8 un esempio emblematico del busto-ritratto che si svilupp\u00f2 a Firenze nella seconda met\u00e0 del XV secolo, riprendendo la tradizione medievale delle effigi devozionali in cera. Non si conosce l'identit\u00e0 della donna ritratta n\u00e9 le circostanze della committenza. A lungo l'opera \u00e8 stata indicata come di provenienza medicea, identificandola con quel \"ritratto di Lucrezia\" citato nell'inventario redatto alla morte di Lorenzo de' Medici nel 1492. La Lucrezia veniva identificata con quella Lucrezia Donati, amata platonicamente da Lorenzo stesso, anche se forse la menzione era pi\u00f9 probabilmente riferita a un ritratto di Lucrezia Tornabuoni, madre di Lorenzo. Potrebbe anche trattarsi di Fioretta Gorini, amante di Giuliano de' Medici.\nIn ogni caso studi pi\u00f9 accurati sembrano oggi escludere la committenza medicea seguendo le tracce documentarie della statua, che viene menzionata per la prima volta nel testamento del nobiluomo fiorentino Francesco Ceccherini del 1822, come opera di Donatello. Nel 1825 gli eredi Ceccherini trattavano per la vendita del busto alle collezioni granducali, segnalandolo come acquistato a suo tempo da un'altra famiglia fiorentina, peraltro sconosciuta. Acquistato dalla Galleria degli Uffizi quello stesso anno da Leopoldo II, pass\u00f2 al Bargello con la risistemazione delle collezioni del 1873.\nNel 1882 Wilhelm Bode fu il primo a mettere in dubbio l'attribuzione donatelliana, assegnandolo a Verrocchio in base a confronti con le \"Virt\u00f9\" del Cenotafio Forteguerri a Pistoia. L'assegnazione \u00e8 oggi universalmente accettata, sebbene qualcuno vi abbia voluto scorgere una possibile collaborazione di Leonardo in base alle affinit\u00e0 con il \"Ritratto di Ginevra de' Benci\" (1474 circa), somigliante nell'acconciatura e, presumibilmente, anche nei connotati. Esiste inoltre uno \"Studio di mani\" leonardesco di notevole affinit\u00e0.\nDescrizione e stile.\nLa \"Dama col Mazzolino\" fu un'opera innovativa nel panorama della scultura italiana dell'epoca, per il taglio della figura all'altezza dell'ombelico e per la presenza delle mani, che sono atteggiate con estrema naturalezza nel gesto della donna di stringere un mazzolino di fiori a s\u00e9. Tali elementi si riscontrano solo nella pittura nordica coeva, che a quell'epoca godeva di una larga diffusione anche a Firenze, con una minuziosa descrizione dell'abito e dell'acconciatura.\nL'opera \u00e8 lavorata su tutti i lati, il che fa pensare a una fruizione originaria a tutto tondo, con una particolare attenzione riservata alla gestualit\u00e0 delle mani, di grande impatto comunicativo. Venne evitata una rigida visione frontale e con il volto della donna leggermente girato."}
{"id": "2765120", "revid": "92723", "url": "https://it.wikipedia.org/wiki?curid=2765120", "title": "Profilometro", "text": "Il profilometro \u00e8 uno strumento di misura per la quantificazione della rugosit\u00e0 di una superficie. La risoluzione verticale \u00e8 di solito il nanometro mentre la risoluzione laterale \u00e8 di solito pi\u00f9 bassa.\nMentre storicamente il profilometro era simile a un fonografo che funzionava per contatto tramite uno stilo in moto relativo con la superficie, adesso sono disponibili molte tecniche di profilometria senza contatto.\nTipi di profilometri.\nProfilometri di contatto.\nUno stilo di diamante si muove verticalmente in contatto con il campione e poi lateralmente attraverso il campione per misurare le distanze e le forze di contatto specifiche. Un profilometro pu\u00f2 misurare piccole variazioni della superficie in verticale come funzioni di posizione dello stilo. Un tipico profilometro pu\u00f2 misurare differenze dell'ordine di 10 nm - 1 mm. La posizione in altezza dello stilo di diamante genera un segnale analogico che viene convertito in segnale digitale, analizzato e mandato al display. Il raggio dello stilo di diamante \u00e8 in un intervallo di 20 nanometri - 25 \u03bcm, e la risoluzione orizzontale \u00e8 controllata dalla velocit\u00e0 di scansione e di campionamento del segnale. La forza impressa dallo stilo \u00e8 in un intervallo da meno di 1 a 50 milligrammi.\nVantaggi dei profilometri di contatto:\nProfilometri senza contatto.\nUn profilometro ottico lavora con un metodo senza contatto e pu\u00f2 dare molte delle stesse informazioni di un profilometro a stilo. Esistono correntemente molte tecniche diverse, come la triangolazione laser, il microscopio confocale (usato per la profilazione di oggetti molto piccoli) e l'olografia digitale.\nVantaggi dei profilometri ottici\nApplicazioni.\nProfilometri stradali.\nI profilometri stradali (noti anche come profilografi e usati nel corso dell'AASHO Road Test nel periodo 1958-1960) utilizzano per misurare le distanze un laser, sospeso a circa 30 cm dalla superficie stradale, in combinazione con un odometro e un'unit\u00e0 inerziale, normalmente un accelerometro per rilevare gli spostamenti sul piano verticale, che stabilisce un piano di riferimento in movimento al quale sono integrati i distanziometri laser. La compensazione inerziale fa s\u00ec che i dati relativi al profilo siano pi\u00f9 o meno indipendenti dalla velocit\u00e0 tenuta dal profilometro nel corso delle misure, purch\u00e9 il veicolo non abbia grandi variazioni di velocit\u00e0 rispetto alla velocit\u00e0 di 25 km/h. Il profilometro raccoglie i dati alle normali velocit\u00e0 autostradali, campionando le variazioni verticali della superficie a intervalli tra 2 e 15 cm, e richiede un sistema a elevata velocit\u00e0 di acquisizione dei dati in grado di ottenere misure dell'ordine del kilohertz.\nI dati raccolti da un profilometro sono usati per calcolare l'indice internazionale di irregolarit\u00e0 (International Roughness Index - IRI) il quale \u00e8 espresso in mm/m. I valori dell'IRI variano da 0 (equivalente a guidare su una lastra di vetro) fino a valori prossimi a 10 mm/m per strade molto irregolari. L'indice IRI \u00e8 usato nella gestione stradale per tenere sotto controllo la sicurezza e la qualit\u00e0 delle strade.\nMolti profilometri misurano anche la pendenza trasversale, il raggio di curvatura, la pendenza longitudinale e la profondit\u00e0 dell'ormaia. Alcuni profilometri sono in grado di scattare foto o acquisire filmati mentre misurano il profilo stradale. La maggioranza dei profilometri sono in grado di georeferenziare le misure utilizzando la tecnologia GPS. Un'altra acquisizione opzionale \u00e8 la misura delle fessure. Alcuni sistemi di misura del profilo includono anche un Ground Penetrating Radar (GPR) per la misura degli spessori della pavimentazione.\nUn altro tipo di profilometro viene usato per misurare la tessitura della superficie stradale correlandolo alla misura del Coefficiente di Aderenza Trasversale (CAT) e, quindi, alla resistenza allo scivolamento. La tessitura delle pavimentazioni si divide in tre categorie: megatessitura, macrotessitura e microtessitura. La megatessitura \u00e8 misurata con un metodo profilometrico simile a quello per la valutazione dell'IRI e rappresenta le irregolarit\u00e0 della superficie stradale con lunghezza d'onda comprese tra 50 e 500 mm; la macrotessitura rappresenta le irregolarit\u00e0 con lunghezze d'onda comprese tra 5 50 mm. Per esempio una strada sulla quale sia stata eseguito un trattamento superficiale con granigliatura presenta un'elevata macrorugosit\u00e0, mentre una strada pavimentata con lastre di calcestruzzo ha una bassa macrotessitura. Per questo motivo il calcestruzzo \u00e8 spesso irruvidito subito dopo la sua messa in opera per aumentare l'aderenza tra pneumatico e superficie stradale.\nL'apparecchiatura per la misura della macrotessitura consiste attualmente di un distanziometro laser con una dimensione del punto estremamente ridotta (&lt; 1 mm) ed un sistema di acquisizione in grado di registrare variazioni di quota distanziate di 1 mm o meno. La frequenza di campionamento \u00e8 generalmente superiore ai 32 kHz. I dati di macrotessitura possono essere utilizzati per calcolare la parte dipendente dalla velocit\u00e0 del valore del coefficiente di attrito pneumatico/strada.\nLa macrotessitura fornisce anche informazioni sul diverso attrito di una strada asciutta o bagnata. Tuttavia, la macrotessitura non pu\u00f2 essere utilizzata per calcolare un appropriato coefficiente di attrito, poich\u00e9 su di esso influisce anche la microtessitura.\nL'attrito laterale e la pendenza trasversale sono le forze di reazione chiave che agiscono ad un veicolo per mantenere la traiettoria in curva, mentre \u00e8 sottoposto a forze dipendenti da velocit\u00e0 e curvatura. \nPoich\u00e9 l'attrito dipende fortemente dalla tessitura ed in particolare dalla macrotessitura, la pendenza trasversale e il raggio di curvatura possono essere misurate con un profilometro stradale, il quale pu\u00f2 risultare molto utile per identificare curve con raggi di curvatura errati che possono rappresentare un pericolo per la circolazione.\nProfilometria nelle tecniche di analisi di superficie.\nNelle tecniche di analisi di superficie, come la SIMS, la GDMS, la SNMS, la LA-ICP-MS ecc., si usano profilometri per determinare la profondit\u00e0 e dimensione dei crateri prodotti dallo strumento."}
{"id": "2765122", "revid": "36426", "url": "https://it.wikipedia.org/wiki?curid=2765122", "title": "Dama del mazzolino", "text": ""}
{"id": "2765129", "revid": "2196166", "url": "https://it.wikipedia.org/wiki?curid=2765129", "title": "Abbazia di Santo Stefano in Rivomaris", "text": "L'abbazia di Santo Stefano in Rivomaris \u00e8 un'abbazia in rovina in localit\u00e0 Santo Stefano, presso Casalbordino in provincia di Chieti.\nL'abbazia \u00e8 una delle pi\u00f9 antiche dell'Abruzzo, fondata dai monaci benedettini e dipendente inizialmente dall'abbazia di Farfa, era posta in un promontorio di guardia sull'Adriatico. La fonte principale sulla storia del cenobio \u00e8 il Chronicon di Santo Stefano, del XII secolo, trascritto nel Settecento da Pietro Pollidori.\nStoria.\nLa chiesa originaria, chiamata anche \"Santo Stefano in Rivomare\" o \"Santo Stefano di Rivomare\", risale al periodo compreso tra la met\u00e0 del V ed il VI secolo e venne costruita su una diramazione della Via Flaminia che da Ancona conduceva a Brindisi all'interno del territorio del municipio di Histonium.\nAlla fine del X secolo vi \u00e8 attestata una comunit\u00e0 di monaci benedettini protetta da Trasmondo II conte di Chieti.\nNel 1060 il normanno Ugo detto Malmozzetto, uno dei generali di Roberto il Guiscardo, lo saccheggia e comincia da qui la sua conquista del contado teatino, come narrato nella Cronaca dello stesso Monastero.\nNel 1081 i Normanni Roberto di Loritello e suo fratello Drogone donano al Monastero il cimitero paleocristiano di S. Comizio di Pallano, ancora in uso e forse oggetto di pellegrinaggi religiosi.\nNel 1096 il Conte dei Conti Roberto II di Loritello, figlio di Roberto di Loritello a cui succede in questo anno a seguito della sua morte, conferma all'Abbazia tutti i beni che le aveva donato il padre.\nNel 1257 l'abbazia fu annessa all'abbazia cistercense di Santa Maria d'Arabona. In quest'epoca l'abbazia svolgeva anche un ruolo di cimitero come attestano alcune sepolture rinvenute in una delle navate. Nel Cinquecento i Turchi invasero l'Abruzzo e anche l'abbazia fu colpita, e distrutta in maniera cos\u00ec violenta che non verr\u00e0 pi\u00f9 riportata agli antichi splendori.\nAttualmente l'abbazia versa in uno stato di rudere.\nDescrizione.\nLa chiesa.\nIl complesso abbaziale era composto di una chiesa a tre navate separate da colonnati con un'abside e pastofori laterali con pavimentazione a mosaico. La zona presbiteriale \u00e8 separata dall'abside mediante un gradino.\nIl mosaico.\nIl mosaico \u00e8 caratterizzato da motivi geometrici e compositi (cornici con archetti intrecciati, nodi salomonici, pelte contrapposte) ed \u00e8 caratterizzata da elementi vegetali stilizzati (foglie cuoriformi e viticci). Il mosaico \u00e8 strutturato in suddivisioni rettangolari tranne per un riquadro con tasselli mancanti in cui \u00e8 raffigurato una testa di cervo. Dalle zone rimaste intatte si pu\u00f2 intendere che il mosaico raffigurasse scene del Salmo 42.2. La pianta raffigurata nel mosaico a forma di vite rappresenterebbe l'albero della vita e quindi inerente all'Eden ed il cervo viene identificato con un fedele anelante dopo il battesimo.\nIl monastero.\nIl monastero versa nello stato di rudere. Attualmente sono visibili dei resti di mura realizzate con ciottoli di fiume. Accanto al monastero vi era l'antico edificio paleocristiano trasformato in piccola chiesa entro la navata centrale della prima basilica e dotata di piccola abside.\nNote.\nL. TULIPANI, Un esempio di continuit\u00e0 fra tarda antichit\u00e0 e medioevo: il complesso cultuale di S. Stefano in Rivo Maris a Casalbordino (CH), in \u201cArcheologia Medievale\u201d, XXVIII, 2001, pp.\u00a0323\u2013340."}
{"id": "2765139", "revid": "1543377", "url": "https://it.wikipedia.org/wiki?curid=2765139", "title": "Lingua Na'vi", "text": "La lingua Na'vi o semplicemente Na'vi \u00e8 una lingua artificiale creata per il film \"Avatar\" del 2009. Questa lingua \u00e8 impiegata dai Na'vi, una specie umanoide indigena intelligente che abita la luna di Polyphemus, Pandora, nel film. \u00c8 stata creata da Paul Frommer, un professore della Marshall School of Business avente un dottorato in linguistica. Il Na'vi \u00e8 stato progettato per adattarsi alla concezione che James Cameron possedeva rispetto a come tale linguaggio dovesse risuonare nel film, per risultare realisticamente apprendibile dai personaggi umani del film ed essere pronunciabile dagli stessi attori, ma che, contemporaneamente, non rassomigliasse troppo a nessun linguaggio umano.\nQuando il film usc\u00ec nel 2009, il Na'vi contava un crescente vocabolario di circa mille termini, ma la comprensione della sua grammatica era ristretta al solo creatore del linguaggio.\nStoria.\nOrigini.\nLa lingua Na'vi ha le proprie origini nel primo lavoro di James Cameron riguardo ad \"Avatar\". Nel 2005, mentre il film era ancora in fase di sceneggiatura, Cameron sent\u00ec che era necessario un linguaggio alieno, logico e completo, per i personaggi alieni che lo avrebbero parlato. Egli scrisse approssimativamente una trentina di parole per questo idioma alieno, ma desider\u00f2 che un linguista creasse la lingua nella sua interezza. La sua compagnia di produzione, la Lightstorm Entertainment, prese i contatti quindi con il dipartimento di linguistica dell'University of Southern California alla ricerca di qualcuno che fosse interessato a creare questo linguaggio. Edward Finegan, un professore di linguistica alla USC, ritenne che il progetto avrebbe attratto di certo Paul Frommer, con cui egli aveva pubblicato un libro di testo di linguistica, e cos\u00ec appoggi\u00f2 la domanda della Lightstorm su di lui. Frommer e Cameron s'incontrarono per discutere sulla visione del regista per la lingua e il suo uso nel film; alla fine del colloquio, Cameron strinse la mano di Frommer e disse \"Benvenuto a bordo\".\nBasata sull'iniziale lista di parole di Cameron, che aveva un \"sapore polinesiano\" secondo Frommer, il linguista svilupp\u00f2 tre diverse serie di parole e frasi prive di significato che davano un senso di come un linguaggio alieno poteva risuonare: una usando toni contrastanti, una usando quantit\u00e0 vocaliche variabili, e una usando consonanti eiettive. Di queste tre, Cameron ritenne che l'uso del suono delle eiettive fosse l'opzione migliore. La sua scelta stabil\u00ec la fonologia che Frommer avrebbe usato nello sviluppo del resto della lingua Na'vi - morfologia, sintassi, e un vocabolario iniziale - un incarico che richiese circa sei mesi.\nVincoli linguistici.\nLa lingua Na'vi fu sviluppata sotto tre importanti vincoli. Primo, Cameron volle che la lingua risuonasse aliena ma piacevole e attraente per chi l'ascoltasse. Secondo, dato che la trama includeva umani che avevano imparato a parlare il linguaggio, essa doveva essere una lingua che gli umani potessero plausibilmente imparare a parlare. E infine, gli attori sarebbero dovuti essere capaci di pronunciare una loro battuta in Na'vi senza irragionevoli difficolt\u00e0. Il linguaggio nella sua forma finale contiene diversi elementi che non sono comuni nelle lingue umane, quali una coniugazione verbale che utilizza gli infissi. Tutti gli elementi linguistici Na'vi esistono nelle lingue umane, ma la combinazione \u00e8 unica.\nSviluppo.\nIl vocabolario Na'vi venne creato da Frommer come richiesto dalla sceneggiatura. Mentre la selezione del casting per \"Avatar\" iniziava, la lingua era sufficientemente sviluppata che agli attori fu richiesto di leggere e pronunciare un dialogo in Na'vi durante le audizioni. Durante le riprese Frommer lavor\u00f2 con il cast, aiutandoli a comprendere le loro battute in Na'vi e consigliando loro la pronuncia Na'vi, l'accento, e l'intonazione. Gli attori sbagliano occasionalmente nel parlare il Na'vi. In alcuni casi, questi errori furono spiegati come quelli che i loro personaggi umani avrebbero plausibilmente fatto; in altri casi, gli errori furono incorporati nel linguaggio.\nFrommer espanse il vocabolario anche dopo il maggio 2009 quando lavor\u00f2 sul videogioco del film, il quale richiese parole Na'vi che non era necessario apparissero nella sceneggiatura del film e perci\u00f2 non erano state ancora inventate. Frommer inoltre tradusse il Na'vi per una serie di testi di canzoni che erano state scritte da Cameron in inglese, ed egli aiut\u00f2 i cantanti con la loro pronuncia durante la registrazione degli spartiti di James Horner dedicati al film. Al tempo della prima uscita del film il 18 dicembre 2009 nella maggior parte dei Paesi, il vocabolario Na'vi consisteva di circa 1000 parole.\nIl lavoro sulla lingua Na'vi \u00e8 continuato anche dopo l'uscita del film: infatti, alla pubblicazione, il vocabolario comprendeva dalle 400 alle 500 parole mentre attualmente nel vocabolario online italiano ve ne sono oltre 1000. Frommer sta lavorando ad un compendio che egli pianifica di distribuire alla 20th Century Fox nel prossimo futuro. Spera che il linguaggio possa \"avere una vita propria\", e ritiene che sarebbe \"meraviglioso\" se la lingua sviluppasse un seguito.\nFonologia e ortografia.\nLa lingua Na'vi scarseggia di consonanti occlusive come , ma possiede le consonanti eiettive , scritte \"px, tx, kx,\" e le consonanti fricative sonore . Essa ha anche le consonanti sillabiche \"ll\" e \"rr\". Ci sono sette vocali, scritte \"a \u00e4 e i \u00ec o u.\" Sebbene tutti i suoni fossero stati progettati per essere pronunciabili dagli attori umani del film, ci sono gruppi consonantici inusuali, come in \"fngap\" \"metallo\" e in \"tskxe\" \"roccia\".\nLe sillabe del Na'vi possono essere semplici quanto una singola vocale, o complesse come \"skxawng\" \"scemo\" o \"fngap\" \"sopra\" (entrambe CCVC).\nIl linguaggio immaginario Na'vi di Pandora non \u00e8 scritto. Ad ogni modo, l'effettivo linguaggio (di scena) \u00e8 scritto nell'alfabeto latino per gli attori di \"Avatar.\" La sceneggiatura venne scritta in una ortografia leggermente anglicizzata, con \"-ng, -ts\" per i \"g, c.\" preferiti da Frommer. Parole semplici: \"z\u00ecs\u00ect\" \"anno\", \"fpeio\" \"sfida cerimoniale\", \"n\u00ecawve\" \"primo\" (\"aw\" \"uno\"), \"mui\u00e4\" \"essere equi\", \"tir\u00e9ai\u00f3ang\" \"spirito animale\", \"kllpx\u00ecltu\" \"territorio\", \"unilt\u00ecrantokx\" \"avatar\".\nVocali.\nCi sono sette semplici vocali:\noltre a quattro dittonghi: \"aw\" , \"ew\" , \"ay\" , \"ey\" .\nLe vocali anteriori e i dittonghi \"\u00e4 e \u00ec i ey ay\" sono pronunciati come nell'inglese \"bat, bet, bit, marine, obey, kayak,\" mentre le vocali centrali/posteriori e i dittonghi \"a o u aw ew\" sono pronunciate come nell'italiano \"a o u au eu,\" bench\u00e9 la \"u\" vari tra la pronuncia inglese di \"foot\" e di \"food\". Va notato che la \"e\" \u00e8 medio-aperta mentre la \"o\" \u00e8 medio-chiusa, e che non esiste nessun \"*oy.\" In aggiunta, ci sono due consonanti sillabiche che si comportano come vocali, \"ll\" e \"rr\" , come in \"plltxe\" \"parlare\" e \"prrte\u2019\" \"diletto\". La \"rr\" \u00e8 fortemente vibrante, e la \"ll\" \u00e8 \"leggera\", come nell'inglese \"leap,\" e mai la (velarizzata) \"scura\" come in \"wool.\"\nLe vocali del Na'vi possono apparire in sequenza, come nel polinesiano, Bantu, e nel giapponese. Ciascuna vocale conta come una sillaba, cos\u00ec che \"tsaleioae\" ha sei sillabe, , e \"meoauniaea\" ne ha otto, . Le consonanti sillabiche possono inoltre apparire in sequenza con una semplice vocale o un dittongo, come in \"hrrap\" \"pericoloso\". In ogni modo, i dittonghi prima di un'altra vocale non sono distinti dalle consonanti \"y, w\" tra le vocali.\nIl Na'vi non possiede quantit\u00e0 vocaliche o di tono, ma ha un accento differenziativo: \"t\u00fate\" \"persona\", \"tut\u00e9\" \"persona femminile\". Sebbene l'accento possa muoversi con la derivazione, come qui, non \u00e8 influenzato dalla flessione (il caso nei nomi, il tempo nei verbi, ecc). Cos\u00ec, per esempio, il verbo \"lu\" \"essere\" ha l'accento sulla sua vocale, la \"u,\" e niente pu\u00f2 cambiarne l'accento: \"lol\u00fa\" \"era\" \"lol\u00e4ng\u00fa\" \"era!\" ecc.\nConsonanti.\nSono presenti venti consonanti. Ci sono due trascrizioni latine: una che si accosta di pi\u00f9 all'ideale di una lettera per ciascun fonema, con le lettere \"c\" e \"g\" pronunciate e (i valori che esse hanno rispettivamente nella maggior parte dell'Europa orientale e nella Polinesia), e una trascrizione modificata usata per gli attori, con i digrafi \"ts\" e \"ng\" usati per questi suoni. In entrambe le trascrizioni, le consonanti eiettive sono scritte con i digrafi della \"x,\" una convenzione che si presenta unica per il Na'vi, sebbene il Nambikwara usi \"tx, kx\" per simili consonanti glottidalizzate.\nLe fricative e le affricate, \"f v ts s z h,\" sono ristrette all'inizio di una sillaba; le altre consonanti possono ricorrere sia all'inizio che alla fine ( quantunque \"w y\" in posizione finale siano considerate parte di dittonghi, ricorrendo soltanto come \"ay ey aw ew\" e potendo essere seguite da un'altra consonante terminale). Comunque, oltre ad apparire prima delle vocali, \"f ts s\" possono formare gruppi consonantici con ogni altra consonante libera (occlusive e le liquide/fluenti) separate da un \"\u2019,\" producendo 39 gruppi. Altre sequenze ricorrono oltre i confini sillabici, come in \"na'vi\" \"persona\" e \"atxkxe\" \"terra\".\nLe occlusive \"p t k\" e le affricate \"ts\" sono tenui, come in spagnolo e in francese. In posizione finale, sono consonanti occlusive non rilasciate, come nella lingua malese e in altri linguaggi del Sudest asiatico. La \"r\" \u00e8 battuta, come avviene nello spagnolo e nell'indonesiano; essa suona un po' come \"tt\" o \"dd\" nella pronuncia americana delle parole \"latter / ladder.\"\nLa combinazione delle occlusive eiettive e delle fricative sonore, ma nessuna occlusiva aspirata o sonora, \u00e8 inusuale per il linguaggio umano, bench\u00e9 appaia nella lingua Itelmendel Kamchatka.\nMutazione del suono.\nLa forma di mutazione del suono pi\u00f9 degna di nota nel Na'vi \u00e8 un tipo di mutazione consonantica chiamata lenizione. Rappresenta un indebolimento a cui le consonanti occlusive sono sottoposte a seguito di alcuni prefissi e di alcune preposizioni. In queste condizioni, le occlusive eiettive \"px tx kx\" diventano le corrispondenti occlusive semplici \"p t k\"; le occlusive semplici e le affricate \"p t ts k\" diventano le fricative corrispondenti \"f s h\"; e l'interruzione glottidale \"\u2019\" sparisce completamente.\nA causa di ci\u00f2, le forme singolari e plurali dei nomi possono apparire alquanto differenti. Ad esempio, la forma plurale di \"po\" \"egli/ella\" \u00e8 \"ayfo\" \"essi\", con la \"p\" indebolita in una \"f\" dopo il prefisso plurale \"ay-,\" e a seguito della preposizione \"ftu\" \"da\", \"tsa\" \"quello\" assume la forma (accusativa) \"sat.\" Altri esempi di lenizione si presentano nelle forme interrogative pi\u00f9 in basso.\nLe consonanti nasali \"m, n, ng\" tendono ad essere assimilate alla nasale seguente, in questa maniera \"t\u00ecng mikyun\" \"ascoltare\" (lett. \"dare un orecchio\") \u00e8 di norma pronunciata come se fosse \"t\u00ecm mikyun,\" e \"t\u00ecng nari\" \"vedere\" (lett. \"dare un occhio\") \u00e8 di solito pronunciata \"t\u00ecn nari.\"\nLe sequenze vocaliche sono attestate solamente per le vocali dissimili. Il Na'vi non ha quantit\u00e0 vocalica, e questo sembra significare che le sequenze di vocali simili non ricorrano. Ad esempio, quando due \"i\"' capitano assieme, come nella flessione approvativa di \"si\" \"fare\" in \"ngaru irayo s\u2039ei\u203ai oe\" \"Ti ringrazio\", una \"y\" \u00e8 inserita per separarle: \"Ng\u00e1ru ir\u00e1yo seiy\u00ed oe.\" Inoltre, quando il femminile \"-\u00e9\" \u00e8 aggiunto a \"t\u00fate\" \"persona\", il risultato si contrae in \"tut\u00e9\" \"persona femminile\", con la sola differenza del posizionamento dell'accento.\nCon il pronome informale \"oe\" \"io\" e i suoi derivati, la \"o\" si riduce al suono ogni volta che l'accento si sposta sulla \"e\" : \"\u00d3el\" \"io\", ma \u00e8 \"o\u00e9ru\" \"a me\" e \"ayo\u00e9ng\" \"tutti noi\".\nLe vocali di corti elementi grammaticali sono talvolta elise prima di un elemento lessicale o di una frase che comincia con una vocale, perlomeno nelle canzoni, per esempio \"s\u00ec\" \"e\" in \"s-ayz\u00ecs\u00ect\u00e4 kato\" \"e il ritmo degli anni\" e \"lu\" \"essere\" in \"a l-ayngakip\" \"che \u00e8 in mezzo a voi\"; lo stesso accade per le vocali non accentate dei prefissi grammaticali, come la \"\u00ec\" di \"n\u00ec-'aw\" \"soltanto\" in \"han'aw txo\" \"cos\u00ec \"(ha)\" solo \"(n\u00ec'aw)\" se \"(txo)\"\". Non \u00e8 chiaro se questo \u00e8 un aspetto della normale parlata Na'vi speech o se \u00e8 una forzatura data dal ritmo della canzone.\nGrammatica.\nCompito della grammatica \u00e8 occuparsi delle parti del discorso, dei loro usi, e di alcune delle loro flessioni, ma non di molto della sintassi.\nDomande e dimostrativi.\nLe domande \"s\u00ec e no\" possono essere formulate con un marcatore interrogativo \"srak?,\" ma talvolta \u00e8 usata la sola intonazione. Le domande informative sono formulate con parole interrogative basate sul morfema pronominale interrogativo lenitivo \"pe\" \"quale?\". Questo non necessita che ricorra in principio di una proposizione: \"Oeru pelun\" \"Perch\u00e9 proprio a me?\". Sono usate solamente per le domande, e non come pronomi relativi come in \"Non so quale scegliere\". Il \"pe\" interrogativo corrisponde ai morfemi dimostrativi \"f\u00ec\" \"questo\" e \"tsa\" \"quello\". I morfemi che si combinano in questa maniera possono altrettanto combinarsi con altri, quali \"ke\" \"no\", \"fra\" \"ciascuno\", \"la\" \"altro\", e \"teng\" \"stesso\":\nLe forme basate su \"kem\" sono usate per chiedere o dire ci\u00f2 che uno sta facendo: \"Kempe si nga?\" \"Che cosa stai facendo?\"\nQueste sono semplicemente le forme pi\u00f9 comuni; \"pe, f\u00ec\" (e i suoi plurali \"fay\" \"questi/e\") e \"tsa\" possono combinarsi con qualsiasi sostantivo: \"f\u00ectxep\" \"questo fuoco\", \"tsaswir\u00e4\" \"questa creatura\". Per questo motivo sono prive di accento e non hanno bisogno della \"a\" attributiva; vanno confrontate \"kea txep / txep ake\" \"nessun fuoco\" e \"ke txep\" \"non un fuoco\".\nLessico.\nFrommer ha creato pi\u00f9 di mille parole del linguaggio Na'vi dal momento in cui \"Avatar\" \u00e8 stato pubblicato. Tra queste, ha preso qualche parola in prestito dall'inglese, come \"kuns\u00ecp\" \"gunship\". Il lessico, compresa la strana forma flessiva, \u00e8 stato pubblicato online.\nAlcuni esempi di parole sono:\nParole illegali.\nNel Rapporto confidenziale sul mondo di Pandora compaiono a volte parole \"na'vi\", in particolare nomi di utensili e strumenti, considerate \"illegali\" e non canoniche a causa di errori nelle regole di sillabazione o nella fonetica. I suoni e le scritture errate sono: \"\u2019h\" , \"b\" , \"c\" , \"ch\" , \"d\" , \"g\" , \"h\u2019\" , \"ii\" , \"j\" , \"sh\" , \"uu\" "}
{"id": "2765140", "revid": "287204", "url": "https://it.wikipedia.org/wiki?curid=2765140", "title": "I\u00f1igo Cuesta", "text": ""}
{"id": "2765144", "revid": "767487", "url": "https://it.wikipedia.org/wiki?curid=2765144", "title": "Skew Siskin", "text": "Gli Skew Siskin sono un gruppo hard rock tedesco, formatosi nel 1992 e noto soprattutto per la hit dello stesso anno \"If The Walls Could Talk\".\nSono fronteggiati dalla cantante Nina C. Alice e durante gli anni hanno subito numerosi cambi di formazione. Il gruppo \u00e8 noto anche per le collaborazioni, reciproche negli anni, con Lemmy Kilmister dei Mot\u00f6rhead."}
{"id": "2765145", "revid": "1782831", "url": "https://it.wikipedia.org/wiki?curid=2765145", "title": "First Strike (fumetti)", "text": "La First Strike \u00e8 un team di supereroi governativo pubblicato dalla DC Comics. Comparvero per la prima volta in \"Uncle Sam and the Freedom Fighters\" n. 3 (novembre 2006), e furono creati da Jimmy Palmiotti, Justin Gray e Daniel Acu\u00f1a.\nStoria.\nLa First Strike fu inviata nel deserto dell'Arizona dal loro ufficiale comandante, Padre Tempo, per riportare i Combattenti per la Libert\u00e0 al quartier generale dello S.H.A.D.E. ed arrestare lo Zio Sam. Quando i Combattenti per la Libert\u00e0 si rifiutarono di andare con loro, ingaggiarono una battaglia che i First Strike vinsero finch\u00e9 Black Condor non entr\u00f2 in azione. Avendo superato i First Strike, i Combattenti per la Libert\u00e0 si presero del tempo per ritornare sui loro passi. La Bomba Umana, uno dei Combattenti per la Libert\u00e0, uccise Propaganda, un membro dei First Strike.\nI First Strike ritornarono al quartier generale dello S.H.A.D.E. Padre Tempo li rimprover\u00f2 per la loro sconfitta, ed espresse la sua rabbia tagliando di netto il mignolo della mano del Capo Giustizia.\nIl team si ri fece vivo quando i Combattenti per la Libert\u00e0 attaccarono un aeroplano che conteneva Gonzo il Bastardo Meccanico, che veniva utilizzato dallo S.H.A.D.E. come imitazione del Presidente degli Stati Uniti. I First Strike fallirono di nuovo contro i Combattenti per la Libert\u00e0, e Americommando fin\u00ec ucciso in battaglia."}
{"id": "2765155", "revid": "599013", "url": "https://it.wikipedia.org/wiki?curid=2765155", "title": "Jarod Stevenson", "text": ""}
{"id": "2765169", "revid": "767487", "url": "https://it.wikipedia.org/wiki?curid=2765169", "title": "Nir (Ardabil)", "text": "Nir (farsi \u0646\u064a\u0631) o Neyer \u00e8 una citt\u00e0 nel nord-ovest dell'Iran; \u00e8 il capoluogo dello shahrest\u0101n di Nir nella provincia di Ardabil. "}
{"id": "2765171", "revid": "599013", "url": "https://it.wikipedia.org/wiki?curid=2765171", "title": "Juan Torales", "text": ""}
{"id": "2765172", "revid": "125016702", "url": "https://it.wikipedia.org/wiki?curid=2765172", "title": "Arianesimo", "text": "L'arianesimo \u00e8 una dottrina cristologica elaborata dal presbitero, monaco e teologo Ario (256-336), condannata come eretica al primo concilio di Nicea (325). Tale dottrina sostiene che il Figlio di Dio sia un essere che partecipa della natura di Dio Padre, ma in modo inferiore e derivato, e che pertanto c'\u00e8 stato un tempo in cui il Verbo di Dio ancora non esisteva e che egli sia stato creato da Dio all'inizio del tempo.\nDottrina.\nNei decenni in cui i teologi cristiani cominciavano ad elaborare la dottrina della Trinit\u00e0 divina, il presbitero alessandrino Ario (260 ca - 336) fu il massimo rappresentante di una delle interpretazioni della relazione tra le persone della Trinit\u00e0, in particolar modo tra il Padre e il Figlio. Ario non negava la Trinit\u00e0, ma subordinava il Figlio al Padre (subordinazionismo), negandone la consustanzialit\u00e0 che sar\u00e0 poi formulata nel concilio di Nicea (325) nel credo niceno-costantinopolitano. Alla base della sua tesi, permeata della cultura neoplatonica tanto in voga nell'ambiente ellenistico egiziano, vi era la convinzione che Dio, principio unico, indivisibile, eterno e quindi ingenerato, non potesse condividere con altri la propria \"ous\u00eca\", cio\u00e8 la propria essenza divina. Di conseguenza il Figlio, in quanto \u201cgenerato\u201d e non eterno, non pu\u00f2 partecipare della sua sostanza (negazione della consustanzialit\u00e0), e quindi non pu\u00f2 essere considerato Dio allo stesso modo del Padre (il quale \u00e8 ingenerato, cio\u00e8 \"agh\u00e8nnetos arch\u00e8\"), ma pu\u00f2 al massimo esserne una creatura: certamente una creatura superiore, divina, ma \"finita\" (avente cio\u00e8 un principio) e per questo diversa dal Padre, che \u00e8 invece infinito. Padre e Figlio non possono dunque essere identici, e il Cristo pu\u00f2 essere detto \"Figlio di Dio\" soltanto in considerazione della sua natura creata, e non di quella increata, posta allo stesso livello di quella del Padre. Cos\u00ec facendo, Ario non negava di per s\u00e9 la Trinit\u00e0, ma la considerava costituita da tre persone, caratterizzata ognuna da una propria sostanza (\"treis hypostaseis\").\nStoria.\nDalle origini al Concilio di Nicea (318-325).\nArio e Alessandro (318-325).\nDopo l'editto costantiniano di tolleranza del 313, ad Alessandria d'Egitto si apr\u00ec la controversia trinitaria, e le tesi che il presbitero Ario aveva cominciato a diffondere si estesero fino a coinvolgere un sempre maggior numero di persone. Il vescovo di Alessandria, Alessandro, ne condann\u00f2 le posizioni come eretiche in un sinodo tenutosi nel 318 composto da 100 vescovi africani, ma Ario pot\u00e9 contare su un partito molto numeroso di fedeli, che annoverava tra l'altro anche alcuni vescovi, sia africani che orientali, tra cui Eusebio di Cesarea ed Eusebio di Nicomedia; questi ultimi godevano di un forte prestigio anche presso la corte imperiale. La disputa oppose per anni il clero egiziano a quello antiocheno (in particolare la Palestina e la Bitinia), attirando l'attenzione dell'imperatore e del popolo. Nel tentativo di porre fine alla questione, che inizialmente Costantino aveva sottovalutato, nel 325 indisse, anche per le pressioni dei suoi consiglieri ecclesiastici che erano invece molto informati sulla disputa, il Concilio ecumenico di Nicea.\nLa disputa nicena (325).\nLa convocazione del concilio non era per\u00f2 un fatto solamente religioso: all'imperatore stava a cuore soprattutto la stabilit\u00e0 dello Stato. Le questioni teologiche, con i disordini e le contese che ne derivavano, costituivano un problema politico che andava risolto con la sconfitta di una qualsiasi delle due fazioni. Costantino non aveva infatti convinzioni teologiche che lo facessero propendere particolarmente per l'una o per l'altra parte in conflitto. Al concilio Ario ed Eusebio di Cesarea non convinsero l'assemblea. Il loro argomento era il seguente: se il Figlio di Dio non era uguale al Padre, allora non era neanche divino, o per lo meno non quanto il Padre. E questo non era accettabile dagli ortodossi. La tesi poi secondo la quale \"ci fu un tempo in cui il Figlio non c'era\" fece inorridire i padri conciliari, che posero in minoranza e condannarono definitivamente le idee di Ario.\nIl concilio elabor\u00f2 un simbolo, cio\u00e8 una definizione dogmatica relativa alla fede in Dio, nel quale compare, attribuito al Cristo, il termine \"homoo\u00f9sios\" (tradotto in italiano dal latino con \"consustanziale\" (al Padre), ma in greco \"di uguale essenza\"), che costituisce la base dogmatica del cristianesimo storico. In assenza del vescovo di Roma Silvestro I (che mand\u00f2 suoi legati), presiedette l'assemblea il vescovo Osio di Cordova, favorito dell'imperatore (presente a tutte le sessioni dei lavori), la cui influenza sullo stesso imperatore ebbe facile gioco nel conquistare il sovrano alla causa dell'ortodossia. Gli eretici furono minacciati di esilio e Ario fu bandito e spedito in Illiria.\nDa Costantino a Teodosio (325-381).\nGli ultimi anni di Costantino e le correnti teologiche dell'arianesimo.\nLa scarsa saldezza delle convinzioni teologiche di Costantino \u00e8 per\u00f2 dimostrata dal fatto che in soli tre anni le sue posizioni nei confronti dell'arianesimo divennero assolutamente indulgenti e tolleranti: su suggerimento della sorella Costanza e per insistenza di Eusebio di Nicomedia, fu revocato l'esilio per i vescovi ariani, lo stesso Ario fu pi\u00f9 tardi richiamato (nel 331 o 334) e introdotto a corte, dove riusc\u00ec a tal punto a convincere l'imperatore della bont\u00e0 delle sue opinioni, che lo stesso Costantino lo riabilit\u00f2 e condann\u00f2 all'esilio il vescovo Atanasio di Alessandria, che di Ario era stato tra i pi\u00f9 acri oppositori. L'ariano Eusebio di Nicomedia sostitu\u00ec Osio di Cordova nel ruolo di consigliere imperiale ecclesiastico, battezzando poi lo stesso imperatore in punto di morte.\nL'affermazione nicena, che definiva il Figlio Dio tanto quanto il Padre, poneva nell'ambiente ariano e in quello ortodosso almeno tre grandi interrogativi: \nI seguaci di Ario portarono alle estreme conseguenze le risposte alle tre domande, che avevano in comune la conclusione che il Figlio non aveva natura divina ma, in quanto creatura di Dio, era un tramite o intermediario tra la divinit\u00e0 e l'umanit\u00e0. Ma all'interno del movimento ariano si verificarono comunque divisioni profonde, che portarono a tre gruppi principali: \nDa Costanzo II a Valente (337-378).\nLa politica religiosa di Costanzo (350-361).\nL'arianesimo ebbe fortuna in particolare sotto gli imperatori Costanzo II (figlio di Costantino I, 337-361) e Valente (364-378) e nell'ultima fase dell'Impero Romano. Costanzo, al contrario dei fratelli Costante e Costantino II, era di tendenze ariane. In seguito alle guerre fratricide e alla definitiva supremazia di Costanzo (350), quest'ultimo pot\u00e9 liberamente dedicarsi alla risoluzione delle questioni cristologiche nell'ultimo decennio del suo regno. Durante questo periodo, infatti, Costanzo convoc\u00f2 molti concili provinciali deputati a definire il credo cristiano: Sirmio (351), Arles (353), Milano (355), Sirmio II (357), Rimini (359) e infine Costantinopoli (360). Il pi\u00f9 importante, per gli effetti che provoc\u00f2 in Occidente, fu per\u00f2 quello di Sirmio II del 357, al quale parteciparono solamente vescovi d'oriente (in prevalenza ariani) e che mise al bando i termini quali \"ous\u00eca \"e consustanzialit\u00e0. I vescovi d'Occidente (pi\u00f9 vicini alla chiesa di Roma e quindi fedeli al Credo niceno), manifestarono il loro dissenso: papa Liberio e Osio di Cordova furono imprigionati e costretti a sottoscrivere alle decisioni di Sirmio, mentre nel concilio di Rimini del 359 si procedette alla condanna di Sirmio.\nCostanzo, allora, cerc\u00f2 di trovare una formula di compromesso nel concilio di Seleucia del 359, che vide il trionfo delle posizioni ariane sancite poi da quello di Costantinopoli dell'anno seguente. Disordini e violenze si verificarono in diverse altre circostanze, come in occasione della successione al vescovo Alessandro di Costantinopoli; l'ariano Macedonio ottenne la sede episcopale solo con la forza e con l'intervento militare, dopo che il rivale Paolo, vicino alla Chiesa di Roma, venne rapito, esiliato e assassinato. Le sommosse popolari che seguirono all'insediamento di Macedonio furono soffocate nel sangue; lo stesso vescovo si sent\u00ec autorizzato dall'autorit\u00e0 imperiale di Costanzo, che lo proteggeva e aveva favorito il suo insediamento, a imporre il suo ministero anche con la tortura e la forza delle armi. Anche nell'Occidente niceno si ebbero delle ripercussioni sulle scelte vescovili: a Milano, come vescovo successore di Dionigi, fu imposto il vescovo ariano Aussenzio.\nLa breve parentesi di Giuliano (361-363).\nGiuliano l'Apostata, apertamente filo-pagano, revoc\u00f2 tutte quelle leggi beneficiarie che i suoi immediati predecessori avevano promulgato nei confronti dei cristiani. Secondo la sua opinione, il cristianesimo doveva debilitarsi sempre di pi\u00f9 attraverso il rifiorire delle contese teologiche messe a tacere pochissimi anni prima da Costanzo, e per questo motivo il nuovo imperatore Giuliano fece richiamare dall'esilio i cristiani di fede nicena.\nValente (364-378).\nDopo il breve regno di Gioviano (363-364), l'impero ritorn\u00f2 ad essere diviso in due tronconi: la \"Pars Occidentalis \"fu affidata a Valentiniano I (364-375), mentre la \"Pars Orientalis \"a Valente. Se Valentiniano, cristiano come Gioviano, mantenne una politica tollerante nei confronti di tutte le fedi religiose, il fratello minore Valente fu un fanatico sostenitore dell'arianesimo, ripristinando le disposizioni ecclesiastiche di Costanzo. Il clima di terrore e di sopraffazione che Valente instaur\u00f2 nell'area orientale dell'impero, termin\u00f2 con la sua sconfitta e uccisione nella grande battaglia di Adrianopoli (378), combattuta contro i goti.\nTeodosio e la definitiva sconfitta dell'Arianesimo.\nL'ascesa di Teodosio.\nNel 380, sotto l'influsso del vescovo di Milano, Ambrogio, venne emanato da Teodosio I e Graziano l'editto di Tessalonica che definiva il credo niceno (e quindi l'ortodossia) come religione di Stato. Oltre all'affermazione della formula nicena, che dunque toglieva di mezzo le dottrine ariane, l'editto definiva per la prima volta la Chiesa che professava il Credo Niceno \"cattolica\" (dal greco \"katholic\u00f2s\", cio\u00e8 \"universale\") e \"ortodossa\" (dal greco \"orthos-doxa\", cio\u00e8 \"di retta dottrina\"), bollando tutti gli altri gruppi cristiani come eretici e come tali soggetti a pene e punizioni. Si tratt\u00f2, di fatto, di una persecuzione antiariana incruenta, in cui i vescovi vennero allontanati e tutte le chiese affidate al controllo dei cattolici, escludendo gli ariani da ogni luogo di culto anche dove, come a Costantinopoli, la loro comunit\u00e0 era decisamente di gran lunga pi\u00f9 numerosa. Proprio nella capitale dell'impero l'imperatore Teodosio in persona sostitu\u00ec il vescovo Demofilo con Gregorio Nazianzeno, portandolo quasi in trionfo per le vie della citt\u00e0 e proteggendo il suo insediamento con un reparto di guardie imperiali armate. Lo stesso vescovo deplorava che il suo insediamento fosse protetto dalle armi, tra gente che lo guardava con rabbia e lo considerava nemico, sembrava pi\u00f9 l'ingresso in una citt\u00e0 conquistata da parte di un barbaro invasore. Non meno appassionata e violenta era la contesa che si svolgeva in Occidente tra il vescovo Ambrogio di Milano e l'imperatrice ariana Giustina, madre e reggente del futuro imperatore Valentiniano II. La condanna dell'arianesimo venne poi ribadita nel 381 durante il primo concilio di Costantinopoli, proprio nella citt\u00e0 che, nonostante l'editto, era in qualche modo riuscita a conservare una popolosa colonia ariana che accoglieva al suo interno tutti gli \u201ceretici\u201d di varia denominazione. Negli anni successivi Teodosio ribad\u00ec con una serie di editti la sua persecuzione contro l'eresia ariana, che prevedeva la proibizione delle riunioni di culto, la destituzione e la comminazione di forti multe a vescovi e preti, l'esclusione da professioni onorevoli e lucrose e (poich\u00e9 gli ariani separavano la natura del Padre da quella del Figlio) l'inibizione alla capacit\u00e0 di lasciti testamentari. In qualche caso si giunse anche a pronunciare sentenze capitali che per\u00f2 raramente vennero eseguite perch\u00e9 Teodosio era in realt\u00e0 pi\u00f9 propenso alla correzione che non alla punizione. Con l'affidamento dell'esecuzione dei suoi editti ad una schiera di funzionari l'imperatore istitu\u00ec, di fatto, l'embrione di un ufficio di Inquisizione.\nL'arianesimo dal V al VII secolo.\nUlfila e i popoli germanici.\nPiuttosto che scomparire, l'arianesimo spost\u00f2 il suo asse verso il nord dell'impero, trovando seguaci presso i popoli \u201cbarbari\u201d che in quel periodo si stavano spingendo contro i confini dello Stato, particolarmente Goti, Vandali e Longobardi. Grazie soprattutto alla predicazione condotta nel IV secolo fra i Goti da parte di Ulfila (311-383), l'arianesimo conobbe infatti una grande diffusione fra i popoli germanici fra i quali fior\u00ec almeno fino al VII secolo: infatti, la visione pi\u00f9 semplice del cristianesimo ariano era pi\u00f9 conforme alla loro mentalit\u00e0 pragmatica e priva di quelle basi filosofiche di cui era intessuto il credo niceno. Traduttore, tra l'altro, della Bibbia in lingua gotica e inventore di un tipo di alfabeto latino che sostitu\u00ec gli antichi caratteri runici, Ulfila svolse un ruolo fondamentale non solamente dal punto di vista strettamente religioso, ma anche linguistico per lo studio delle antiche lingue germaniche.\nLa progressiva conversione alla fede calcedoniana (V-VII secolo).\nIl \"modus vivendi\" dei barbari e dei romani.\nDurante il lento ma inesorabile crollo dell'Impero romano d'Occidente nel V secolo, i vari popoli germanici che si insediarono nei territori imperiali adottarono varie strategie di politica religiosa, che andavano dalla repressione violenta dei niceni (per esempio, i Vandali), alla pacifica convivenza religiosa (Odoacre, i Visigoti spagnoli e gli Ostrogoti di Teodorico). Unico fattore comune tra cos\u00ec diverse linee di azione consisteva nel trovare nell'arianesimo una sorta di distinzione nei confronti dei romani che si professavano cattolici. Lentamente, per\u00f2, il cristianesimo calcedoniano (cio\u00e8 quello niceno, perfezionato nel Concilio di Calcedonia del 451) cominci\u00f2 a convertire i popoli dei regni romano barbarici ancora sopravvissuti alle guerre giustinianee e a quelle tra gli stessi regni barbarici. In seguito alla conversione dei Franchi nel 511 con Clodoveo al cristianesimo calcedoniano, gli altri popoli barbari cominciarono lentamente a convertirsi: i Visigoti, grazie all'opera di re Recaredo e poi di Sisebuto (tra il 586 e il 621, ma in questi trent'anni fu decisivo il terzo Concilio di Toledo del 589); i Longobardi, ad opera della regina Teodolinda e dell'abate Colombano e dei suoi monaci, nei primi anni del VII secolo."}
{"id": "2765174", "revid": "288300", "url": "https://it.wikipedia.org/wiki?curid=2765174", "title": "Juan Bautista Torales", "text": ""}
{"id": "2765176", "revid": "124027264", "url": "https://it.wikipedia.org/wiki?curid=2765176", "title": "Teatro Re", "text": "Il Teatro Re \u00e8 stato un teatro di Milano.\nLa struttura venne realizzata dall'architetto Luigi Canonica per l'impresario Carlo Re nei locali della vecchia chiesa di San Salvatore in Xenodochio, collocata nella soppressa \"Contrada dei Due Muri\" nei pressi dell'odierna via Silvio Pellico. L'inaugurazione avvenne il 18 dicembre 1813 con la rappresentazione del \"Tancredi\" di Gioachino Rossini.\nNel 1814 avviene la prima assoluta di Evellina di Coccia con Ester Mombelli, nel 1817 di \"Il matrimonio per procura\" di Giovanni Pacini, di \"Dalla beffa il disinganno ossia La poetessa\" di Pacini, di \"Il carnevale di Milano\" di Pacini, di \"Piglia il mondo come viene\" di Pacini e di \"Adelaide e Comingio\" di Pacini, nel 1820 di \"La festa di Bussone\" di Michele Carafa, nel 1841 di \"I due sergenti\" di Alberto Mazzucato, nel 1843 di \"Luigi V, re di Francia\" di Mazzucato con Marietta Gazzaniga, nel 1844 di \"Il borgomastro di Schiedam\" di Lauro Rossi, nel 1848 di \"Il testamento di Figaro\" di Antonio Cagnoni e nel 1853 di \"Claudia\" di Emanuele Muzio.\nNel 1867 avviene la prima italiana di \"La Belle H\u00e9l\u00e8ne\".\nDivenuto il teatro di prosa pi\u00f9 famoso della citt\u00e0, il teatro Re venne demolito nel 1872 e l'attivit\u00e0 artistica si spost\u00f2 nel nuovo Teatro della Commedia, intitolato successivamente ad Alessandro Manzoni, posto in piazza San Fedele."}
{"id": "2765183", "revid": "729019", "url": "https://it.wikipedia.org/wiki?curid=2765183", "title": "Sergio Biraghi", "text": "Carriera militare.\n\u00c8 nato a Milano il 6 novembre 1941, dove ha frequentato l'Istituto \"Gonzaga\", per poi entrare nel 1961 all'Accademia Navale di Livorno, da cui \u00e8 uscito nel 1965 come Ufficiale di Stato Maggiore.\nSi \u00e8 laureato con lode presso l'Universit\u00e0 degli Studi di Pisa in \"Scienze Marittime e Navali\" e si \u00e8 specializzato in Crittografia, in Telecomunicazioni, ed in Analisi ed Elaborazione dati.\nHa frequentato il 5\u00ba Corso Normale e Superiore di Stato Maggiore presso l'Istituto di Guerra Marittima di Livorno."}
{"id": "2765185", "revid": "3115", "url": "https://it.wikipedia.org/wiki?curid=2765185", "title": "Dedalo (rivista)", "text": "Dedalo \u00e8 stata una rivista di critica d'arte, ideata e fondata nel mese di giugno 1920 dall'editore Emilio Bestetti, che ne affid\u00f2 la direzione a Ugo Ojetti fino al 1933, quando le pubblicazioni ebbero termine. Dal 1920 al 1931 fu stampata dalla casa editrice di Emilio Bestetti e Calogero Tumminelli e poi per gli ultimi due anni dalla Treves-Treccani-Tumminelli.\nCaratteri della rivista.\nL'impostazione che Ojetti diede alla rivista d'arte dell'Editore Bestetti si caratterizzava per gli elementi di novit\u00e0 nel panorama italiano della critica d'arte: il primo di essi era la volont\u00e0 di rivolgersi a un pubblico ampio, svolgendo una funzione divulgativa dell'arte; un secondo era costituito dall'attenzione posta sull'apparato iconografico a corredo degli articoli, con illustrazioni di estrema cura e leggibilit\u00e0, al cui potere comunicativo era attribuita una parte preponderante nell'economia del testo. Manifestazioni di questa impronta divulgativa erano gli articoli tesi a far conoscere le opere conservate in collezioni private fiorentine come la Galleria Corsini e la Collezione Cecconi.\nUn'altra caratteristica era l'attenzione posta non solo sulle manifestazioni magniloquenti dell'arte ma anche sui prodotto delle arti minori - tessuti, ricami, ceramiche, maioliche - terrecotte, oggetti di uso comune - e sulle manifestazioni primitive come il presepe napoletano.\nIl fondo Ojetti della Soprintendenza di Roma.\nI negativi delle illustrazioni (oltre 400) fecero parte di un fondo archivistico di cui Ojetti fece dono nel 1943 alla Soprintendenza di Roma, allora guidata dal suo amico Giovanni Poggi: il fondo, formato nel complesso da 848 immagini, era integrato da illustrazioni provenienti da opere di storia dell'arte: i due volumi dell\"'Atlante di storia dell'arte italiana\" (realizzato con Luigi Dami), \"Il Giardino Italiano\" di Dami e \"La Pittura Italiana del '600 e '700. Catalogo della mostra a Palazzo Pitti (1922)\", di Ojetti, Dami e Nello Tarchiani."}
{"id": "2765187", "revid": "288300", "url": "https://it.wikipedia.org/wiki?curid=2765187", "title": "BV Veendam", "text": ""}
{"id": "2765188", "revid": "767487", "url": "https://it.wikipedia.org/wiki?curid=2765188", "title": "Harper Williams", "text": ""}
{"id": "2765192", "revid": "29423009", "url": "https://it.wikipedia.org/wiki?curid=2765192", "title": "Galleria Corsini (Firenze)", "text": ""}
{"id": "2765193", "revid": "339392", "url": "https://it.wikipedia.org/wiki?curid=2765193", "title": "De Graafschap", "text": ""}
{"id": "2765195", "revid": "767487", "url": "https://it.wikipedia.org/wiki?curid=2765195", "title": "Riserva naturale Sfilzi", "text": "La riserva naturale Sfilzi \u00e8 un'area naturale protetta della regione Puglia istituita nel 1971. La riserva occupa una superficie di 56 ettari in provincia di Foggia, all'interno del Parco nazionale del Gargano."}
{"id": "2765200", "revid": "372624", "url": "https://it.wikipedia.org/wiki?curid=2765200", "title": "Sfilzi", "text": ""}
{"id": "2765201", "revid": "125346208", "url": "https://it.wikipedia.org/wiki?curid=2765201", "title": "Giovanni Grasso (giornalista)", "text": "Biografia.\nStudente al liceo classico San Leone Magno di Roma, ha come docente di italiano Walter Mauro. Laureato in Lettere moderne presso l'Universit\u00e0 \"La Sapienza\", \u00e8 giornalista professionista dal 1989, nonch\u00e9 iscritto alla Associazione stampa parlamentare dal 1991.\nHa lavorato a \"La Discussione\" e al servizio politico dell'Agenzia Giornalistica Italia. Nel 1992 \u00e8 stato assunto al quotidiano \"Avvenire\", come redattore politico parlamentare.\nDal 1996 al 2001 \u00e8 stato capo dell'ufficio stampa del presidente del Senato della Repubblica Nicola Mancino.\n \"I concerti di Palazzo Madama\" nell'aula del Senato.\nNel 2011, in seguito alla formazione del governo Monti, ha assunto l'incarico di portavoce del ministro della Cooperazione internazionale e dell'Integrazione Andrea Riccardi fino al 2013.\nStudioso di storia del movimento cattolico in Italia, ha pubblicato diversi libri e ha partecipato, in veste di relatore, a numerosi convegni storici. \u00c8 autore di documentari di carattere storico per Rai 3 e Rai Storia. Ha insegnato al Master di Giornalismo dell'Universit\u00e0 di Bologna. \u00c8 socio ordinario del PEN club italiano.\nIl 13 febbraio 2015 viene nominato dal Presidente della Repubblica Sergio Mattarella Consigliere per la stampa e la comunicazione e Direttore dell'Ufficio Stampa.\nHa curato, insieme a Paco Lanciano, la mostra \"L\u2019umanit\u00e0 negata. Dalle leggi razziali italiane ad Auschwitz,\" allestita nel Palazzo del Quirinale, e inaugurata dal Presidente della Repubblica Sergio Mattarella il 23 ottobre 2018.\nNel 2020 ha ricevuto il Premio Ischia come comunicatore dell\u2019anno e il Premio Guido Dorso sezione giornalismo.\nNel 2021 gli \u00e8 stato assegnato il Premio Guido Carli."}
{"id": "2765202", "revid": "288300", "url": "https://it.wikipedia.org/wiki?curid=2765202", "title": "FC Den Bosch", "text": ""}
{"id": "2765203", "revid": "767487", "url": "https://it.wikipedia.org/wiki?curid=2765203", "title": "Parsabad", "text": "Parsabad (farsi \u067e\u0627\u0631\u0633 \u0627\u0628\u0627\u062f) \u00e8 una citt\u00e0 della provincia di Ardabil, in Iran, al confine con l'Azerbaigian. \u00c8 il capoluogo dello shahrest\u0101n di Parsabad. "}
{"id": "2765204", "revid": "288300", "url": "https://it.wikipedia.org/wiki?curid=2765204", "title": "FC Dordrecht", "text": ""}
{"id": "2765205", "revid": "358232", "url": "https://it.wikipedia.org/wiki?curid=2765205", "title": "Stefano Oddo Tedeschi", "text": ""}
{"id": "2765211", "revid": "288300", "url": "https://it.wikipedia.org/wiki?curid=2765211", "title": "FC Eindhoven", "text": ""}
{"id": "2765214", "revid": "339392", "url": "https://it.wikipedia.org/wiki?curid=2765214", "title": "FC Omniworld", "text": ""}
{"id": "2765216", "revid": "30909", "url": "https://it.wikipedia.org/wiki?curid=2765216", "title": "Resembool", "text": ""}
{"id": "2765218", "revid": "1543377", "url": "https://it.wikipedia.org/wiki?curid=2765218", "title": "Heptathela kanenoi", "text": "Heptathela kanenoi \u00e8 un ragno appartenente al genere Heptathela della Famiglia Liphistiidae.\nIl nome del genere deriva dal greco , \"hept\u00e0\", cio\u00e8 \"7\", ad indicare il numero delle ghiandole delle filiere che possiedono questi ragni, e dal greco , \"thel\u00e8\", che significa \"capezzolo\", proprio ad indicare la forma che hanno le filiere stesse.\nIl nome proprio deriva dall'entomologo giapponese Susumu Kaneno, dell'Universit\u00e0 di Osaka.\nCaratteristiche.\nRagno primitivo appartenente al sottordine Mesothelae: non possiede ghiandole velenifere, ma i suoi cheliceri possono infliggere morsi piuttosto dolorosi\nQuesta specie \u00e8 molto simile ad H. amamiensis, se ne distingue per il pedipalpo maschile pi\u00f9 ampio e corrugato e che ogni plica ha un'apofisi spiniforme nella parte apicale: in conseguenza di ci\u00f2 il pedipalpo ha pi\u00f9 denti nella parte superiore. Inoltre le sue spermateche formano un insieme compatto.\nIl \"bodylenght\" (lunghezza del corpo escluse le zampe) \u00e8 di 10,4 millimetri al massimo per le femmine e di poco superiore nei maschi. Il cefalotorace \u00e8 pi\u00f9 lungo che largo e i tubercoli oculari sono pi\u00f9 ampi che lunghi. I cheliceri hanno 11-13 denti, per le femmine, al margine anteriore delle zanne e 10 denti rudimentali per i maschi. L'opistosoma ha forma ovale, pi\u00f9 lungo che largo, le filiere mediane posteriori sono ridotte e completamente fuse nelle femmine e appaiate nel maschio. Hanno due paia di spermateche di forma ovale e costituenti un insieme compatto.\nRiproduzione.\nQuesta specie ha due spermateche di forma bilobata, con processi secondari laterali, e per queste sue caratteristiche, nell'ambito di questo genere, \u00e8 stata classificata nel Gruppo B dall'aracnologo Hirotsugu Ono insieme a H. kimurai, H. amamiensis, H. yaginumai, H. kikuyai, H. yakushimaensis, H. nishikawai, H. higoensis e H. yanbaruensis.\nColorazione.\nIl cefalotorace \u00e8 di colore marrone chiaro o beige, la testa \u00e8 leggermente pi\u00f9 scura, il tubercolo oculare \u00e8 nero; i cheliceri sono beige nella femmina e marroni nel maschio. Le zanne sono bruno-rossastre, lo sterno, le zampe e i pedipalpi sono bruno-giallastri. L'opistosoma \u00e8 bruno-giallastro o beige, le scleriti dorsali sono beige o bruno-giallastre; le scleriti ventrali sono marroni tendenti al giallognolo e le filiere sono giallo-biancastre.\nDistribuzione.\nRinvenuta sull'isola di Tokunoshima, nella prefettura di Kagoshima, nell'estremo sud del Giappone."}
{"id": "2765219", "revid": "288300", "url": "https://it.wikipedia.org/wiki?curid=2765219", "title": "FC Volendam", "text": ""}
{"id": "2765220", "revid": "767487", "url": "https://it.wikipedia.org/wiki?curid=2765220", "title": "Riserva naturale Falascone", "text": "La riserva naturale Falascone \u00e8 un'area naturale protetta situata nella provincia di Foggia. La riserva occupa una superficie di 48,00 ettari ed \u00e8 stata istituita nel 1971."}
{"id": "2765223", "revid": "451735", "url": "https://it.wikipedia.org/wiki?curid=2765223", "title": "George Gilmore", "text": "Carriera.\nLa sua carriera si \u00e8 svolta prevalentemente in Europa.\nDopo essere uscito dalla Chaminade University di Honolulu si lega ai Philadelphia Spirit, franchigia della lega USBL.\nNel 1994 vola in Turchia restandovi per due anni, prima con la casacca del Dar\u00fc\u015f\u015fafaka poi con quella del Tuborg Izmir. Nel gennaio 1996 viene firmato dai francesi del Montpellier, ma una volta terminata quest'esperienza vivr\u00e0 altre due annate in terra turca. Durante la stagione 1998-99, anno in cui sostituisce Mahmoud Abdul-Rauf al Fenerbah\u00e7e, Gilmore viene schierato anche in Eurolega.\nLa stagione in Israele all'Hapoel Holon fa da preludio al suo arrivo in Italia, dove \u00e8 firmato in Serie A1 dalla neopromossa Roseto: il suo apporto di 20,9 punti segnati (con un 61,7% da due) aiuta il club abruzzese a salvarsi ed anche a raggiungere i play-off scudetto. L'anno seguente la Virtus Roma mette gli occhi su di lui e lo ingaggia per la stagione 2001-02, ma il rapporto con la squadra capitolina termina dopo appena 10 partite. Conclude il campionato facendo ritorno a Roseto.\nNel dicembre 2002 si trasferisce in Spagna al Saragozza, in quella che \u00e8 stata la sua ultima esperienza da giocatore professionista."}
{"id": "2765226", "revid": "339392", "url": "https://it.wikipedia.org/wiki?curid=2765226", "title": "FC Zwolle", "text": ""}
{"id": "2765233", "revid": "288300", "url": "https://it.wikipedia.org/wiki?curid=2765233", "title": "HFC Haarlem", "text": ""}
{"id": "2765236", "revid": "288300", "url": "https://it.wikipedia.org/wiki?curid=2765236", "title": "RBC Roosendaal", "text": ""}
{"id": "2765239", "revid": "288300", "url": "https://it.wikipedia.org/wiki?curid=2765239", "title": "SC Enschede", "text": ""}
{"id": "2765241", "revid": "288300", "url": "https://it.wikipedia.org/wiki?curid=2765241", "title": "TSV NOAD", "text": ""}
{"id": "2765242", "revid": "1543377", "url": "https://it.wikipedia.org/wiki?curid=2765242", "title": "Society of Exploration Geophysicists", "text": "La Society of Exploration Geophysicists (SEG) \u00e8 un'organizzazione professionale no-profit rivolta a promuovere le scienze della Geofisica e la formazione dei Geofisici dell'Esplorazione, sviluppatasi negli USA. Nel 2008 aveva pi\u00f9 di 28.000 iscritti che lavorano in 130 paesi nel mondo. La SEG \u00e8 stato fondato nel 1930 a Houston, in Texas, ma ha sede a Tulsa, in Oklahoma fin dal 1940.\nHa creato lo standard SEG-Y per la memorizzazione dei dati geofisici."}
{"id": "2765244", "revid": "1564499", "url": "https://it.wikipedia.org/wiki?curid=2765244", "title": "Riposi", "text": ""}
{"id": "2765247", "revid": "288300", "url": "https://it.wikipedia.org/wiki?curid=2765247", "title": "FC Utrecht", "text": ""}
{"id": "2765248", "revid": "275648", "url": "https://it.wikipedia.org/wiki?curid=2765248", "title": "Statistiche della Societ\u00e0 Sportiva Felice Scandone", "text": "Statistiche relative alla Societ\u00e0 Sportiva Felice Scandone.\nSociet\u00e0.\nStatistiche relative al campionato di serie A:"}
{"id": "2765250", "revid": "1573940", "url": "https://it.wikipedia.org/wiki?curid=2765250", "title": "Sar'eyn", "text": "Sar'eyn (farsi \u0633\u0631\u0639\u06cc\u0646) \u00e8 una citt\u00e0 della provincia di Ardabil, in Iran. \u00c8 il capoluogo dello shahrest\u0101n di Sar'eyn. La zona \u00e8 ricca di sorgenti calde e acque sulfuree per la vicinanza del monte Sabalan, un vulcano inattivo. La lingua pi\u00f9 diffusa \u00e8 l'azero e la parola \"Sarein\" in azero significa \"sorgente\"."}
{"id": "2765251", "revid": "599013", "url": "https://it.wikipedia.org/wiki?curid=2765251", "title": "Rodney Elliott", "text": ""}
{"id": "2765260", "revid": "104499146", "url": "https://it.wikipedia.org/wiki?curid=2765260", "title": "Discografia di Bruno De Filippi", "text": "Questa voce contiene l'intera discografia di Bruno De Filippi dagli esordi fino alla sua scomparsa."}
{"id": "2765261", "revid": "188402", "url": "https://it.wikipedia.org/wiki?curid=2765261", "title": "Discografia di Bruno de Filippi", "text": ""}
{"id": "2765268", "revid": "1543377", "url": "https://it.wikipedia.org/wiki?curid=2765268", "title": "Pe\u00f1alara", "text": "Il Pe\u00f1alara \u00e8 la montagna pi\u00f9 alta della Sierra de Guadarrama (catena appartenente al Sistema Centrale) e delle province di Madrid e Segovia (Spagna), con un'altitudine di 2.428 metri sul livello del mare. \u00c8 una delle montagne pi\u00f9 emblematiche e importanti di questo sistema montuoso e la cima costituisce il punto pi\u00f9 alto del Parque Natural de Pe\u00f1alara.\nSulle creste di questa montagna si pu\u00f2 trovare, oltre al vertice geodetico, una piccola cappella dedicata alla Vergine Maria e vari cartelli in legno che indicano i percorsi e i tempi di percorrenza. Il picco di Pe\u00f1alara si trova al centro del massiccio montuoso omonimo, che \u00e8 formato di granito e ospita una serie di picchi allineati da nordest a sudovest. I boschi di pino silvestre che tappezzano i versanti di questa montagna lasciano spazio, oltre i 1.900 metri di altitudine, ai prati alpini ed agli arbusti di alta montagna. A questa quota, sul versante orientale, si trovano un circo e pi\u00f9 di venti piccole lagune di origine glaciale dove vivono pi\u00f9 di dieci specie di anfibi ed altri animali di alta montagna. Sul Pe\u00f1alara si sono formati gli alpinisti pi\u00f9 importanti di Madrid ed \u00e8 una montagna molto frequentata da escursionisti e turisti grazie alla facilit\u00e0 di accesso.\nEtimologia.\nUna teoria circa l'etimologia del nome \"Pe\u00f1alara\" dice che viene dall'unione delle parole latine \"Penna\" e \"Lara\", che significano \"testa\" e \"pianura\" rispettivamente. Pertanto, \"Penna Lara\" significa \"teste piane\", nome che rende onore al profilo arrotondato che ha la cornice di cime del massiccio del Pe\u00f1alara se si osserva da est o da ovest. La \"nn\" del latino si evolse nella \"\u00f1\" spagnola, dando cos\u00ec origine al nome attuale della montagna, \"Pe\u00f1alara\".\nUn'altra teoria mette in relazione il termine con le altre \"Pe\u00f1a Lara\" che si trovano in Castiglia e Le\u00f3n, e con la stessa comarca di Lara, che diede origine ad una delle dinastie pi\u00f9 importanti di Castiglia durante il Medioevo, la Casa di Lara. In questa comarca si trova un'altra Pe\u00f1a Lara.\nSituazione geografica.\nIl Pe\u00f1alara, che \u00e8 il picco pi\u00f9 alto della Sierra de Guadarrama, appartiene ai Monti Carpetani e si trova nella zona centrale della Penisola Iberica, tra le submesete della Meseta Centrale. Sulla cima della montagna c'\u00e8 un vertice geodetico di primo ordine che indica un'altitudine di 2.428,10 metri sul livello del mare ad Alicante. Il versante est del picco si trova nel territorio del comune di Rascafr\u00eda (Madrid) e nella valle del Lozoya, mentre il versante ovest si trova nella valle de Valsa\u00edn (Segovia). Le coordinate della cima sono . Il versante madrile\u00f1o della montagna \u00e8 protetta facendo parte del Parque Natural de la Cumbre, Circo y Lagunas de Pe\u00f1alara, in cui vi sono depositi di rocce, lagune e tre circhi, tutti di origine glaciale.\nI comuni pi\u00f9 vicini al Pe\u00f1alara sono Rascafr\u00eda e Cercedilla, nella Comunit\u00e0 di Madrid, e San Ildefonso, in provincia di Segovia. Tuttavia, il puerto de Cotos \u00e8 il principale centro turistico di questa montagna. La cima della montagna si trova sul confine tra le province di Madrid e Segovia, e storicamente si \u00e8 trovata sulla frontiera tra le due Castiglie.\nMassiccio del Pe\u00f1alara.\nIl picco del Pe\u00f1alara \u00e8 il culmine del massiccio montuoso omonimo. Il massiccio ha una successione di picchi lunga 5,8\u00a0km che si estende da sud a nord dal puerto de Cotos (1.830\u00a0m) al puerto de Los Neveros (2.096\u00a0m). La cresta coincide con il confine tra la Comunit\u00e0 di Madrid e la Castiglia e Le\u00f3n. I picchi che compongono il massiccio sono, ordinati da sud a nord:\nAmbiente naturale.\nFlora e fauna.\nIl profilo del Pe\u00f1alara \u00e8, in generale, arrotondato e senza grandi pendenze. I versanti della montagna sono coperti da vegetazione differente, dipendente dall'altitudine. Dai 1.000 ai 1.330\u00a0m si possono incontrare querceti in stato abbastanza buono. Dai 1.100 ai 2.000\u00a0m il bosco predominante \u00e8 di pino silvestre. Questa specie arborea forma boschi molto fitti in tutti i versanti del Pe\u00f1alara, in particolare \u00e8 molto famoso il bosco di Valsa\u00edn (provincia di Segovia). Il sottobosco che si trova in questa zona \u00e8 composto principalmente da felci. Dai 2.000 metri in su, la vegetazione \u00e8 composta da arbusti bassi di alta montagna come il citiso e la ginestra. La principale causa per cui gli alberi non crescono a questa altitudine \u00e8 il vento, che soffia con forza molto frequentemente. Il fattore freddo influisce anch'esso sul fatto che non prolifichino alberi adattati ad un clima migliore. Nelle pendenze pi\u00f9 elevate, i cespugli di alta montagna lasciano spazio alla nuda roccia, in questo caso granito.\nNel versante est del Pe\u00f1alara vi sono zone piane ad altitudini comprese tra i 2.000 ed i 2.100 metri in cui abbondano le lagune di origine glaciale, le zone umide e i prati alpini. La fauna della zona si compone di piccoli mammiferi, dieci specie di anfibi che abitano le lagune, aquile, avvoltoi, corvi e una gran variet\u00e0 di insetti.\nIdrografia.\nDai versanti del Pe\u00f1alara emergono numerose sorgenti d'acqua, che danno luogo a ruscelli e lagune di alta montagna. Sul versante est vi sono molti pi\u00f9 ruscelli che sul versante ovest. I pi\u00f9 importanti del lato est, ordinati da nord a sud, sono: l'Arroyo de los P\u00e1jaros, l'Arroyo del Breza, l'Arroyo de la Pedriza, l'Arroyo de la Laguna de Pe\u00f1alara e l'Arroyo de la Hoya del Toril. Tutti questi nascono a un'altitudine superiore ai 1.900 metri. Il lato ovest del Pe\u00f1alara \u00e8 pi\u00f9 secco, tuttavia vi sono ruscelli che nascono nella zona alta di questo versante.\nNel versante est vi sono circa venti tra piccole lagune e pozze di origine glaciale che si situano in zone piane a un'altitudine compresa tra i 2.000 e i 2.100 metri. Le tre maggiori e pi\u00f9 importanti, da nord a sud, sono: la Laguna de los P\u00e1jaros, la Laguna de los Claveles e la Laguna Grande de Pe\u00f1alara.\nGeologia.\nIl picco del Pe\u00f1alara \u00e8 parte del risultato dello scontro tra le placche corrispondenti alla Submeseta Sur e alla Submeseta Norte, entrambe appartenenti alla Meseta Centrale della Penisola Iberica. Il sollevamento del massiccio si produsse durante l'Era Terziaria (circa 65 milioni di anni fa) anche se i materiali su cui si situa (lo zoccolo granitico della Meseta) sono precedenti (risalenti all'orogenesi ercinica). Il tipo di rocce predominante in questo massiccio \u00e8 il granito, visibile dall'esterno nelle zone pi\u00f9 pendenti e sulla cresta delle cime.\nL'azione glaciale del Quaternario (circa 1,8 milioni di anni fa) termin\u00f2 di modellare vari rilievi attuali del massiccio del Pe\u00f1alara con piccoli circhi e morene di tipo pirenaico. Il maggiore circo glaciale che si trova nel massiccio \u00e8 il Circo de Pe\u00f1alara, situato direttamente a sud della cima del Pe\u00f1alara, sul versante est, a un'altitudine di 2.000 metri. Un altro circo glaciale, pi\u00f9 piccolo, \u00e8 la Hoya de Pepe Hernando. \u00c8 situata anch'essa sul versante est, a nordest del Circo de Pe\u00f1alara, a un'altitudine di 1.900 metri. Entrambi i circhi glaciali hanno una morena.\nClima.\nIl clima del picco del Pe\u00f1alara \u00e8 il clima di montagna, con importanti influenze del clima mediterraneo continentale, tipico della Meseta Centrale. Le temperature decrescono con l'altitudine e le precipitazioni aumentano anch'esse con l'altitudine. Le influenze del clima mediterraneo continentale si riflettono nella grande escursione termica tra il giorno e la notte. Questa pu\u00f2 raggiungere i 12\u00a0\u00b0C in estate ed i 5\u00a0\u00b0C en inverno. Le precipitazioni sono in generale abbondanti (tra 800 e 2.500\u00a0mm/anno) e sono pi\u00f9 scarse in estate. Solitamente sono sotto forma di neve in inverno e nelle zone pi\u00f9 alte pu\u00f2 nevicare da settembre a giugno. Si possono definire due grandi zone climatiche sui versanti del Pe\u00f1alara.\nTra i 1.100 ed i 1.600 metri di altitudine, le temperature medie oscillano tra gli 11 e gli 8\u00a0\u00b0C. In inverno si raggiungono temperature minime medie di -3\u00a0\u00b0C ed in estate massime di 25\u00a0\u00b0C. Le precipitazioni che cadono in questa zona oscillano tra gli 800 ed i 1.000\u00a0mm annui. Queste sono solitamente in forma nevosa tra i mesi di dicembre e marzo.\nTra i 1.600 ed i 2.428 metri di altitudine, le temperature medie oscillano tra gli 8 e i 6\u00a0\u00b0C. In inverno si raggiungono temperature minime medie di -9\u00a0\u00b0C ed in estate massime di 20\u00a0\u00b0C. Le precipitazioni annue di questa zona sono molto abbondanti e oscillano tra i 1.200 ed i 2.500\u00a0mm. Sono solitamente sotto forma di neve da novembre a maggio, e la neve resta al suolo con uno spessore che pu\u00f2 superare i due metri.\nProblemi ambientali.\nIl clima del centro della Penisola Iberica \u00e8 il clima mediterraneo continentale, caratterizzato, in parte, dalla scarsit\u00e0 delle precipitazioni in estate. Per questo i boschi dei versanti del picco del Pe\u00f1alara corrono un alto rischio di soffrire gli incendi forestali che tutte le estati plagano la Spagna. Il riscaldamento globale che sta avvenendo nel XXI secolo potrebbe provocare gravi danni agli ecosistemi di questa montagna. Le lagune glaciali del versante est potrebbero rimanere asciutte per periodi molto lunghi e l'aumento delle temperature cambierebbe le condizioni di vita della flora e della fauna del Pe\u00f1alara.\nIl problema della pressione urbanistica, presente in numerose zone della Sierra de Guadarrama, non affetta il Pe\u00f1alara perch\u00e9 i suoi versanti godono di un livello di protezione che, in futuro, sar\u00e0 aumentato grazie alla creazione del Parque Nacional de Guadarrama, che comprender\u00e0 la totalit\u00e0 di questo picco.\nStoria.\nIl Picco del Pe\u00f1alara \u00e8 stato da sempre un importante punto di riferimento di tutta la Sierra de Guadarrama per via dell'altitudine e per il fatto che si trova nel punto di confluenza delle due Castiglie e di due grandi valli, la valle del Lozoya e la valle di Valsa\u00edn. Era anche la montagna sacra degli Arevaci, popolo celtico che viveva nel centro della penisola Iberica prima dell'arrivo dei Romani. La prima ascensione al Pe\u00f1alara non si conosce perch\u00e9 la difficolt\u00e0 della salita non \u00e8 eccessiva. Le pareti verticali del versante est del picco sono state la \"culla\" dei principali scalatori e alpinisti madrile\u00f1i del XX e XXI secolo.\nLa conoscenza popolare dell'importanza geologica e ambientale di questa montagna crebbe negli anni 1920, quando vari intellettuali dell'Instituci\u00f3n Libre de Ense\u00f1anza risaltarono l'importantissimo valore ecologico che possiede la Sierra de Guadarrama. In quell'epoca si pianific\u00f2 la creazione del Parque Nacional de Guadarrama per proteggere le zone alte della catena, comprendendo il picco del Pe\u00f1alara. Finalmente il progetto non fu posto in marcia per via dei cambi di governo e della guerra civile.\nIl grande interesse scientifico e paesaggistico che risvegli\u00f2 il massiccio di Pe\u00f1alara nel corso degli anni 1920 fece s\u00ec che nel 1930 fosse dichiarato Sito Naturale di Interesse Nazionale, con l'obiettivo di preservare il paesaggio dagli attacchi esterni. Durante questi decenni, la Real Sociedad de Alpinismo Pe\u00f1alara, creata nel 1912, speriment\u00f2 una grande crescita e partecip\u00f2 attivamente alla divulgazione della conoscenza di questa montagna.\nDurante gli anni 1980 si cre\u00f2 un progetto per proteggere il versante est del picco del Pe\u00f1alara, comprendendo il circo glaciale e le lagune glaciali della zona. Il 15 giugno del 1990, la Comunit\u00e0 di Madrid dichiar\u00f2 il versante est del picco Parque Natural de la Cumbre, Circo y Lagunas de Pe\u00f1alara mediante la Legge 6/1990, assegnando l'amministrazione dello stesso al governo regionale. Dal 1998 all'inizio degli anni 2000 si port\u00f2 a termine lo smantellamento dell'antica stazione sciistica di Valcotos che occupava gran parte della zona sud dell'area protetta. In questo modo si eliminarono gli impianti di risalita e si ripopolarono con pino silvestre le antiche piste. Questo fatto si pu\u00f2 considerare pioniere in tutto il mondo. Bisogna anche sottolineare il miglioramento delle installazioni del puerto de Cotos portato a termine in questi anni.\nDall'inizio degli anni 2000, i governi della Comunit\u00e0 di Madrid e della Castiglia e Le\u00f3n hanno sviluppato un progetto per dichiarare Parque Nacional de Guadarrama gran parte della sierra de Guadarrama, comprendendo il picco del Pe\u00f1alara. In questo modo, anche il versante ovest della montagna sar\u00e0 protetto.\nSentieri di ascesa.\nI due sentieri citati salgono alla cima del Pe\u00f1alara per la cresta delle cime del massiccio del Pe\u00f1alara, per\u00f2 esistono altre vie di accesso alla cresta. Dal versante madrile\u00f1o (il versante est) si pu\u00f2 accedere scalando le pareti di pi\u00f9 di 300 metri di dislivello che si trovano su questo lato del picco, anche se l'ascensione \u00e8 proibita se si parte dalla zona della Laguna Grande de Pe\u00f1alara. In inverno si pu\u00f2 praticare l'arrampicata su ghiaccio in questo luogo dato che \u00e8 molto comune incontrare placche di ghiaccio e neve. Il versante segoviano (il versante ovest) offre anch'esso pendenze abbastanza notevoli anche se non vi sono pareti verticali come quelle dell'altro versante. C'\u00e8 un sentiero che parte da La Granja de San Ildefonso e sale per questo versante fino alla cima del Pe\u00f1alara, il pi\u00f9 abituale da La Granja \u00e8 il sentiero che parte dalla Puerta de Cos\u00edo a ovest dei giardini ed \u00e8 indicato da cartelli. Questo sentiero presenta una pendenza costante e passa per la stazione meteorologica e sale al puerto del Nevero per poi seguire la cresta fino al Pe\u00f1alara; il dislivello in salita \u00e8 di circa 1200 metri. In inverno \u00e8 necessario l'uso di ramponi e piccozza per l'abbondanza di ghiaccio e neve in qualsiasi via di accesso al Pe\u00f1alara.\nTurismo.\nLa quantit\u00e0 di persone che visitano il picco del Pe\u00f1alara e la zona \u00e8 molto abbondante. La cifra \u00e8 di circa 135.000 visitatori annui. Questo fa s\u00ec che esista una serie di installazioni turistiche che facilitano l'accesso ed il soggiorno dei turisti su questa montagna. A 2,5\u00a0km a sud della cima del Pe\u00f1alara si trova il puerto de Cotos, un passo di montagna di 1.830 metri di altitudine che mette in comunicazione le province di Madrid e Segovia. A questo passo di montagna si accede dai comuni di Rascafr\u00eda (Madrid) e La Granja de San Ildefonso (Segovia), o dal Puerto de Navacerrada. Nel puerto de Cotos c'\u00e8 un parcheggio di veicoli con pi\u00f9 di 2.000 posti, una stazione ferroviaria che porta a Cercedilla (Madrid), una fermata di autobus diretti a Madrid, un ristorante, un edificio del Club Alpino Espa\u00f1ol e un centro di informazioni turistiche. Dal passo parte il sentiero pi\u00f9 conosciuto per salire alla cima del Pe\u00f1alara. Dalla creazione del Parque Natural de Pe\u00f1alara nel 1990 le migliorie nelle installazioni turistiche si sono succedute fino a oggi, permettendo un maggiore afflusso di visitatori."}
{"id": "2765273", "revid": "599013", "url": "https://it.wikipedia.org/wiki?curid=2765273", "title": "Robert Conley", "text": ""}
{"id": "2765274", "revid": "3115", "url": "https://it.wikipedia.org/wiki?curid=2765274", "title": "Elsfleth", "text": "Elsfleth \u00e8 una citt\u00e0 di abitanti della Bassa Sassonia, in Germania.\nAppartiene al circondario (\"Landkreis\") del Wesermarsch (targa BRA)."}
{"id": "2765288", "revid": "21880", "url": "https://it.wikipedia.org/wiki?curid=2765288", "title": "Pierre-Andr\u00e9 Latreille", "text": ""}
{"id": "2765291", "revid": "465169", "url": "https://it.wikipedia.org/wiki?curid=2765291", "title": "EG (rivista)", "text": "EG \u00e8 una rivista che pubblica studi di scacchi e articoli teorici sui finali, edita nei Paesi Bassi in lingua inglese. \nMolte riviste di scacchi comprendono una rubrica dedicata agli studi e ai problemi, ma \"EG\" \u00e8 l'unica a occuparsi esclusivamente degli studi. \nFu fondata nel 1965 dallo studista John Roycroft, che ne fu editore e redattore fino al 1991. In quell'anno la societ\u00e0 olandese ARVES (\"Alexander Rueb Vereniging voor Schaakeindspelstudie\") ne rilev\u00f2 la propriet\u00e0, ma conferm\u00f2 Roycroft per alcuni anni come redattore capo. \nAttualmente la rivista \u00e8 diretta da Harold van der Heijden. "}
{"id": "2765293", "revid": "1543377", "url": "https://it.wikipedia.org/wiki?curid=2765293", "title": "Lago Bino", "text": "Il lago Bino \u00e8 un lago di origine glaciale che si trova nell'Appennino Ligure in provincia di Piacenza. \u00c8 in realt\u00e0 formato da due specchi d'acqua posti alla stessa quota a pochissima distanza l'uno dall'altro: il lago Bino Maggiore e il lago Bino Minore.\nIl termine \"bino\" infatti dovrebbe derivare dal latino \"binus\", cio\u00e8 doppio, essendo questo lago diviso in due specchi d'acqua.\nLago Bino Maggiore.\nIl lago Bino Maggiore si \u00e8 originato per via di un ghiacciaio che scendeva dal monte Ragola. Questo ghiacciaio form\u00f2 una conca allungata che, dopo il suo ritiro si riemp\u00ec di acqua formando un lago. In questo lago affior\u00f2 una nervatura di roccia pi\u00f9 solida che divise il settore meridionale in due rami. Il ramo sud-ovest poi venne separato dal lago dopo una frana, formando un minuscolo specchio d'acqua a parte, il lago Bino Minore.\nAdesso il lago Bino Maggiore raggiunge un'estensione di circa 12\u00a0000\u00a0m\u00b2 (anche se il suo livello d'acqua \u00e8 molto variabile) e una profondit\u00e0 massima di circa 3,5\u00a0m. L'immissario proviene dalla sovrastante torbiera del Pramollo e si immette nel lago in corrispondenza dell'estremit\u00e0 del braccio sud-est. Non esiste un emissario vero e proprio: l'acqua filtra nel terreno e si raccoglie pi\u00f9 in basso nel Rio del lago Bino, affluente del torrente Lardana, a sua volta affluente del Nure.\nParte della superficie lacustre \u00e8 ricoperta dalla ninfea gialla (\"Nuphar lutea\"). Nel lago nuotano trote e carpe, e si trovano anche esemplari di biscia d'acqua. Le sponde sono popolate da rane.\nLago Bino Minore.\nIl lago Bino Minore \u00e8 il resto del braccio sud-ovest del lago Bino originario, staccatosi da esso dopo una frana. Si estende per circa 400\u00a0m\u00b2 e raggiunge una profondit\u00e0 massima di 2,8\u00a0m. Il laghetto riceve acqua da un minuscolo ruscello stagionale, e per questo la sua superficie \u00e8 variabile a seconda delle stagioni. L'acqua poi filtra nel terreno andando ad alimentare il lago Bino Maggiore.\nIl fondale del laghetto \u00e8 pietroso, per via di un grosso ghiaione su uno dei versanti della conca, che sta lentamente scivolando dentro lo specchio d'acqua.\nNel lago Bino Minore nuotano alcune grosse carpe.\nSentieri di accesso.\nPer raggiungere il lago Bino si pu\u00f2 partire dal sottostante lago Moo, seguendo un sentiero numerato 029. Un altro sentiero, numerato 033, parte dal paese di Cassimoreno passando per la cascata dell'Aquila, frazione di Ferriere, raggiungibile deviando dalla strada provinciale 654R all'altezza di Bosconure."}
{"id": "2765296", "revid": "599013", "url": "https://it.wikipedia.org/wiki?curid=2765296", "title": "Ezequiel Mu\u00f1oz", "text": "Ritenuto dalla rivista sportiva settimanale spagnola \"Don Bal\u00f3n\" uno dei migliori calciatori nati dopo il 1989, \u00e8 soprannominato \"El ni\u00f1o de Pergamino\" ed \"El Chiquito\"; da quest'ultimo deriva il nomignolo \"Chiqui\", assegnatogli dall'ex compagno di squadra al Boca Juniors Nicol\u00e1s Gait\u00e1n.\nBiografia.\nIl 18 giugno 2014 \u00e8 diventato padre per la prima volta, di Jazmin, avuta dalla compagna Estefania.\nCaratteristiche tecniche.\n\u00c8 un difensore forte fisicamente e dotato di potenza, solidit\u00e0 difensiva ed eccellente gioco aereo. Possiede anche precisione negli interventi, senso della posizione, determinazione e tempismo. \u00c8 anche abile nell'anticipo, provando il tackle piuttosto che temporeggiare aspettando l'avversario, anche se non \u00e8 velocissimo.\nCarriera.\nClub.\nArgentinos Juniors.\nAll'et\u00e0 di cinque anni, fino ai dieci anni, ha giocato nell'Argentinos Juniors (non la squadra di Buenos Aires, ma una piccola societ\u00e0 della sua citt\u00e0).\nBoca Juniors.\nA quattordici anni \u00e8 arrivato il trasferimento al Boca Juniors, dove \u00e8 stato soprannominato \"El Chiquito\", e Mu\u00f1oz \u00e8 andato a vivere da solo. Inserito in prima squadra fin dai diciassette anni, nella stagione 2008-2009 ha giocato due partite nel campionato argentino, una partita in Coppa Libertadores e tre nella Copa Sudamericana.\nHa esordito in prima squadra, da titolare per tutti i novanta minuti, il 24 settembre 2008 nell'incontro internazionale contro l'LDU Quito (vittoria per 4-0) in quest'ultima manifestazione, mentre l'esordio in campionato risale al 12 aprile 2009 nella sconfitta per 1-0 in casa dell'Estudiantes de la Plata.\nTra il 28 aprile 2009 e il 29 ottobre dello stesso anno \u00e8 stato fuori causa per un infortunio al legamento crociato del ginocchio con interessamento del menisco.\nCon l'allenatore Alfio Basile \u00e8 stato relegato tra le riserve, mentre dopo il cambio alla guida della squadra, con l'arrivo di Claudio Borghi, torna ad essere un titolare.\nPalermo.\nIl 27 luglio 2010 l'agenzia argentina \"Dodici Corporation\", che cura i suoi interessi, ha annunciato ufficialmente il passaggio del giocatore alla squadra italiana del in cambio di 6 milioni di dollari, pari a 4,6 milioni di euro. Il giovane difensore ha preferito lasciare la squadra ove era cresciuto visti anche gli arrivi dei connazionali pariruolo Christian Cellay, Juan Insaurralde e Mat\u00edas Caruzzo. L'acquisto viene comunicato dalla societ\u00e0 rosanero il 4 agosto 2010 e perfezionato presso la Lega Serie A il giorno successivo: la durata del contratto \u00e8 di cinque anni, con ingaggio da 700.000 a stagione.\nEsordisce con la maglia rosanero nel ritorno dei play-off di Europa League contro gli sloveni del Maribor (sconfitta per 3-2), giocando titolare. Il 29 agosto debutta nella massima serie italiana, giocando titolare la prima giornata di campionato pareggiata per 0-0 contro il Cagliari. Il 15 dicembre 2010 segna la sua prima rete sia in carriera che in maglia rosanero, nella partita valida per la sesta giornata della fase a gironi dell'Europa League in trasferta contro gli svizzeri del Losanna: realizza il gol partita all'86', da subentrante. Il 29 maggio 2011 realizza il suo secondo ed ultimo gol stagionale, quello del 2-1 momentaneo nella finale di Coppa Italia persa poi per 3-1 contro l'Inter. Al termine della stagione le presenze sono 42 fra campionato, Coppa Italia ed Europa League.\nTitolare nel doppio confronto del terzo turno preliminare di Europa League contro gli svizzeri del Thun giocato all'inizio della stagione successiva, in seguito diviene riserva visti l'acquisto di Mat\u00edas Silvestre, il recupero dall'infortunio di Mauro Cetto e il cambio di allenatore poich\u00e9 Devis Mangia, subentrato a Stefano Pioli, schiera Giulio Migliaccio al centro della difesa. Gioca la prima partita in campionato il 10 dicembre, nella sconfitta casalinga per 1-0 contro il e valida per la quindicesima giornata, incontro nel quale subisce un'espulsione.\nCon l'avvento in panchina di Bortolo Mutti torna a giocate titolare, concludendo la stagione 2011-2012 con 21 presenze (19 in campionato e 2 in Europa League) e una rete all'attivo, di testa su azione d'angolo, decisiva per il pareggio contro il nella 28\u00aa giornata. In assenza per infortunio di Eros Pisano, ha giocato anche come terzino destro.\nLa stagione successiva si conclude con la retrocessione dei rosanero, sancita il 12 maggio 2013 dalla sconfitta esterna per 1-0 contro la Fiorentina della 37\u00aa giornata. Mu\u00f1oz scende in campo per 32 volte.\nNella stagione 2013-2014 viene nominato vice-capitano dietro \u00c9dgar Barreto dal tecnico Gennaro Gattuso. Un infortunio lo ha tenuto fuori dal campo per le prime partite stagionali, debuttando \u2013 per la prima volta con la fascia al braccio data l'iniziale assenza del paraguaiano \u2013 l'8 settembre 2013 nella gara vinta in trasferta contro il per 3-0. In Brescia-Palermo (1-1) dell'ottava giornata di campionato ha raggiunto la centesima partita in maglia rosanero, cos\u00ec suddivise: 90 nei campionati, 7 nella coppa nazionale e 6 in ambito internazionale. In Palermo- (3-1) della diciottesima giornata di campionato realizza la prima doppietta in carriera. Il 3 maggio 2014, dopo la vittoria contro il Novara per 1-0 in trasferta, ottiene la promozione in Serie A \u2013 con annessa vittoria del campionato \u2013 con cinque giornate d'anticipo. A fine stagione \u00e8 inserito nella formazione ideale del campionato durante il \"Gran Gal\u00e0 Top 11 Serie B\", chiudendo con 33 presenze in campionato.\nNella stagione seguente \u00e8 titolare in Serie A, fino a gennaio del 2015, quando, ricevuta la proposta di rinnovo del contratto in scadenza da parte del Palermo, egli la declina, e, non trovando pi\u00f9 spazio in campo poich\u00e9 lasciato in panchina o non convocato, lascia la squadra rosanero dopo aver disputato 142 partite e segnato 7 gol, siglando la sua ultima rete con i siciliani, del momentaneo 2-0 al 10\u00ba minuto, di petto da un assist di punizione di Achraf Lazaar, nella partita vittoriosa in casa contro il Cagliari (5-0), il 6 dello stesso mese.\nSampdoria.\nIl 2 febbraio 2015, ultimo giorno di calciomercato, si trasferisce in prestito oneroso fino a giugno alla Sampdoria. L'8 febbraio esordisce in blucerchiato giocando dal primo minuto la partita Samp-Sassuolo 1-1 ma al 41' \u00e8 costretto ad uscire a causa di una lesione ad uno dei muscoli flessori del bicipite femorale della coscia destra. Rientrer\u00e0 poi nel match Fiorentina-Sampdoria 2-0 alla fine al posto di Alessio Romagnoli.\nGenoa.\nIl 15 luglio 2015, dopo essere rimasto svincolato, firma un contratto quadriennale con il Genoa. Fa il suo esordio con la maglia del grifone nella partita persa per 2-0 in casa dell'Empoli. Nel suo esordio a Marassi, nella sfida pareggiata per 0-0 contro il Napoli, \u00e8 costretto ad abbandonare il campo al 41' minuto per un infortunio.\nTormentato dagli infortuni, termina la stagione con appena 18 presenze.\nLa stagione successiva fa il suo esordio alla seconda giornata, in occasione della trasferta (vittoria dei \"grifoni\" per 3-1) sul campo neutro di Pescara contro il Crotone. Chiude la stagione con 31 presenze in campionato ed una in Coppa Italia.\nLegan\u00e9s.\nL'8 agosto 2017 passa a titolo definitivo al Legan\u00e9s.\nNazionale.\nNel 2009 era stato convocato dal commissario tecnico della Nazionale argentina Diego Armando Maradona per un'amichevole contro il , in una squadra esclusivamente formata da giocatori militanti nel campionato argentino e ricordata come la volta in cui Maradona convoc\u00f2 sette giocatori infortunati, tra cui appunto Mu\u00f1oz (come gi\u00e0 citato sopra), che dovette quindi rinunciare alla convocazione.\nStatistiche.\nPresenze e reti nei club.\n\"Statistiche aggiornate al 30 giugno 2019.\""}
{"id": "2765307", "revid": "767487", "url": "https://it.wikipedia.org/wiki?curid=2765307", "title": "Riserva naturale Murge Orientali", "text": "La riserva naturale Murge Orientali \u00e8 un'area naturale protetta situata nella provincia di Taranto. La riserva occupa una superficie di 733 ettari ed \u00e8 stata istituita nel 1972."}
{"id": "2765312", "revid": "110157", "url": "https://it.wikipedia.org/wiki?curid=2765312", "title": "Stuhr", "text": "Stuhr \u00e8 un comune indipendente di 33.200 abitanti della Bassa Sassonia, in Germania.\n\u00c8 il centro maggiore del circondario (\"Landkreis\") di Diepholz (targa DH)."}
{"id": "2765313", "revid": "287204", "url": "https://it.wikipedia.org/wiki?curid=2765313", "title": "Coppa J.League 2005", "text": "La J.League Cup 2005 (o Coppa Yamazaki Nabisco 2005), la Coppa di Lega nipponica di calcio, venne vinta dal JEF United Ichihara Chiba.\nA questa competizione hanno preso parte tutte le squadre di J.League 1. Lo J\u00fabilo Iwata e gli Yokohama F. Marinos accedono direttamente ai quarti a causa della qualificazione alla fase a gironi dell'AFC Champions League. Dalla fase a gironi accedono ai quarti le prime di ogni gruppo e le due migliori seconde."}
{"id": "2765314", "revid": "339392", "url": "https://it.wikipedia.org/wiki?curid=2765314", "title": "J. League Cup 2005", "text": ""}
{"id": "2765315", "revid": "640091", "url": "https://it.wikipedia.org/wiki?curid=2765315", "title": "Sant'Angelo in Pontano", "text": "Geografia fisica.\nTerritorio.\nLe coordinate geografiche riferite al centro della piazza N. A. Angeletti: sono ; le coordinate secondo il sistema UTM (proiezione universale trasversa di Mercatore) riferite sempre al centro della Piazza sono 4773262.\nIl territorio di Sant'Angelo in Pontano si estende dal meridiano avente longitudine Est 0\u00b0 54' 46\" da Monte Mario a quello avente longitudine Est 0\u00b0 59' 20\" sempre da Monte Mario, e si estende dal parallelo 43\u00b0 04' 20\" Nord al parallelo 43\u00b0 08' 13\" Nord.\nNella direzione est-ovest la distanza massima tra due punti di confine, misurata in linea retta, \u00e8 di 5,325\u00a0km. Tale distanza esiste tra il confine di Fiastra, lungo il fiume, verso le Campanelle di San Ginesio ed il confine di Moelano con Falerone. Tra due punti di confine nord-sud \u00e8 di 6,800\u00a0km tra l'estrema punta dell'Appezzana, sulla strada per San Lorenzo di Loro Piceno ed il confine con Monte Polino, a Collezampone.\nLa distanza massima tra due punti di confine del territorio comunale di 7,575\u00a0km e si ha diagonalmente in direzione NE-SO fra la confluenza del Tifa coll'Ete morto, a Salti, ed il confine con Gualdo a Collezampone, verso Villa Morrone.\nIl territorio ed il paesaggio sono quelli tipici delle colline dell'entroterra maceratese, ad eccezione della zona pianeggiante di Passo Sant'Angelo, sulla valle del Fiastra.\nStoria.\nIn epoca romana questo territorio doveva essere un \"vicus\" o un \"pagus\". Con l'arrivo del Cristianesimo si diffuse il culto di San Michele Arcangelo che, ancora oggi, compare nel nome e nello stemma comunale. In epoca longobarda il paese aveva raggiunto una dimensione considerevole e faceva parte del Ducato di Spoleto, pi\u00f9 precisamente nel Gastaldato di Ponte, da cui deriva \"in Pontano\" aggiunto al nome di questa localit\u00e0 per distinguerla da altre omonime.\nNel VII secolo fu costruito il convento Santa Maria delle Rose da parte dei benedettini e poco dopo il paese pass\u00f2 sotto il controllo dell'abbazia di Farfa. Nel X secolo prendono il potere nobili locali. Nel dicembre 1263, Sant'Angelo in Pontano diventa Libero comune, ma dopo pochi anni si sottomette alla citt\u00e0 di Tolentino, e successivamente a Fermo. Alla met\u00e0 del XIV secolo, in seguito al tentativo del cardinale Albornoz di ridurre i castelli della Marca sotto il dominio del Papa, Sant'Angelo sub\u00ec l'assedio e la conquista da parte delle truppe pontificie.\nNel 1413 fu possesso dei Da Varano per poi tornare a Fermo, vent'anni pi\u00f9 tardi, a seguito della campagna di Francesco Sforza. Ripreso dai pontifici, fu messo a sacco e gravemente danneggiato. Ben presto furono per\u00f2 riparati i danni e ritorn\u00f2 a far parte del territorio di Fermo di cui segu\u00ec le sorti sino al periodo napoleonico quando fu compreso nel Dipartimento del Tronto. Nel 1860, al momento della soppressione della provincia fermana, entr\u00f2 a far parte di quella di Macerata.\nSeconda guerra mondiale.\nLa lotta per il grano.\nDurante i duri mesi dell\u2019occupazione la popolazione fu coinvolta in pi\u00f9 occasioni nella cosiddetta \"battaglia\" per la sottrazione del grano ai nazifascisti. Vari furono i tentativi da parte degli abitanti. Essendo un alimento essenziale, i partigiani tentarono di prenderlo per sfamare la miseria locale. In vista di ci\u00f2, il 29 gennaio 1944 nella frazione Valle stanca vari civili e alcuni partigiani, saccheggiarono circa 138 quintali di grano in un consorzio e il 15 febbraio, un centinaio di partigiani bloccarono le strade di accesso alla citt\u00e0 per distribuire a pagamento circa 2000 quintali di grano alla popolazione, poco prima prelevati dai magazzini del Consorzio Agrario di Passo Sant'Angelo, azione che fu ripetuta nella notte tra 24 e il 25 aprile. Nel consorzio di Passo Sant'Angelo si rifornirono anche gli abitanti della frazione Passo San Ginesio.\nIl capo della provincia Ferazzani, per provvedere a non far valicare i rapporti tra civili e partigiani, diede l'ordine di multare i comuni, tra cui Sant\u2019Angelo in Pontano, con una multa di seicento mila lire.\nI gruppi partigiani.\nNel mese di maggio, nel territorio maceratese nacquero quattro gruppi politici comunisti non militarizzati, tra cui uno nel paese, comandato dall'ex militare Carmine Di Palma. Il compito di Di Palma e del suo gruppo era il controllo dei rifornimenti nazisti nelle linee ferroviarie.\nNello stesso mese, alcuni affiliati al gruppo bloccarono e incendiariarono alcune cisterne di carburante destinato a veicoli nazisti. Durante le contanne che seguirono nel dopoguerra, il questore di Ascoli Piceno, riguardo all'evento disse:\nSempre nella stessa zona operava la banda Rani, anch\u2019essa parte del gruppo bande controllate da Decio Filipponi, come quella di Di Palma. Originariamente il gruppo era al comando dell'ex squadrista e Sciarpa Littorio Rolando Gibertini, che pur di mantenere i suoi affiliati, creava danno ai negozianti locali. Ci\u00f2 scaten\u00f2 una rivolta da parte dei gruppi controllati dal Filipponi e insieme a Girolamo Cas\u00e0 e Dusan Labovic, Gibertini venne disarmato e tolto al comando, dando cos\u00ec vita alla nuova \"banda Rani\".\nNella met\u00e0 di giugno avvenne una delle pi\u00f9 importanti azioni di sabotaggio da parte del gruppo del Filipponi. Vedendo l'avanzata del fronte nemico, i vari gruppi prepararono numerosi agguati da attuare durante i rastrellamenti in vista della ritirata nazista verso il nord Italia. Tutto ci\u00f2 avvenne lungo le linee ferroviarie e i soldati nazisti furono costretti ad arrendersi e cedere i loro possedimenti, tra cui radio e armi. In una relazione del 3 giugno 1945 il comandante Rossetti racconta:\nMonumenti e luoghi d'interesse.\nCollegiata del Santissimo Salvatore.\nLa chiesa, in stile romanico-gotico risale alla prima met\u00e0 del XII secolo. L'interno \u00e8 diviso in tre navate, di cui quella centrale ha il soffitto a capriate, mentre quelle laterali sono a crociera. La pianta divenne a croce greca con l'aggiunta di due cappelle laterali nel 1700. La cripta, come il campanile, \u00e8 stata aggiunta nel XIV secolo ed \u00e8 vasta quanto la chiesa soprastante, con archi in laterizio e volte a crociera.\nAll'interno, alcune pregevoli acquasantiere ricavate da antichi capitelli, e sul quarto pilastro di destra, un affresco, forse da attribuire alla cerchia dei Salimbeni di Sanseverino, raffigurante la Madonna con il Bambino. Conserva un organo del Crudeli della fine del XVIII secolo recentemente restaurato\nFin dal 1169 si hanno notizie della vicina Canonica, guidata da un abate e fedele alla regola di Sant'Agostino. Divenne prioria e, nel 1807, arcipretura.\nChiesa di San Michele.\nDedicata a San Michele arcangelo da cui il paese prende il nome. Prima della costruzione dell'attuale chiesa era presente una cappella longobarda di cui un bassorilievo all'esterno dell'edificio tiene traccia.\nRocca di San Filippo.\nNon si hanno molte notizie sull\u2019edificio, soprattutto per quanto riguarda le sue origini e la sua costruzione. La pi\u00f9 antica notizia, che specificatamente si riferisce con certezza a questa rocca, risale alla met\u00e0 del secolo XVII, quindi ad epoca molto pi\u00f9 tarda rispetto alla sua edificazione, e si tratta di un libro stampato nel 1652 in cui si dice: \u201cCirca la positura di questa Terra, n'era piantata parte nel piano, e parte sopra a due Poggi alquanto rilevati alla destra, e sinistra di esso piano, dove alle mura verso la Montagna sopra la strada publica, e di passo per Roma vi era (si come dalle vestigie si vede) una Fortezza, quale al presente \u00e8 ridotta in una Colombara de' Signori Angelini\u201d.\nL\u2019edificio, almeno nel suo primo nucleo originale che doveva essere costituito dalla sola torre centrale, risale alla prima met\u00e0 del sec. XIV. Negli antichi documenti (pergamene presso l\u2019Archivio di Stato di Fermo) si parla della rocca, ch\u2019era nel punto pi\u00f9 alto del paese, e di altre torri costruite, da costruire e demolite ma, come gi\u00e0 detto, niente di specifico si trova su questa costruzione.\nLa dizione \"di S. Filippo\" \u00e8 successiva al 1711, anno in cui il sacerdote Giuseppe Angelini, della famiglia dei proprietari e canonico della cattedrale di Fermo, fece edificare vicino alla rocca la chiesa, ancora oggi esistente ma sconsacrata, intitolata appunto a S. Filippo Neri.\nChiesa e Convento di San Nicola.\nDedicata al patrono del paese San Nicola da Tolentino, nato e cresciuto in santit\u00e0 a Sant'Angelo, sorge sulla sua parte pi\u00f9 alta, in un piazzale panoramico accanto al Convento degli Agostiniani. L'originale chiesa di S. Pietro di Posmonte, annessa al primo convento e probabilmente in seguito ricostruita, fu intitolata a Sant'Agostino. Fu dopo il 1446, anno della canonizzazione di Nicola di Compagnone, che la sua dedicazione fu cambiata in quella di San Nicola. Alla fine del '500 tutto il complesso aveva bisogno di un radicale adeguamento e ristrutturazione. All'inizio del XVII secolo, fra' Nicola Giovannetti priore a S.Angelo e Provinciale della Marca promosse il progetto di risistemazione e la chiesa venne ristrutturata e ampliata con l'aggiunta nella sua parte orientale della cappella di San Nicola, affrescata da Domenico Malpiedi di San Ginesio. La chiesa conserva diverse pregevoli opere tra cui un palliotto d'altare in legno intagliato e dorato, un dipinto attribuibile al Malpiedi, alcune tele di Antonio Liozzi, pittore della seconda met\u00e0 del '700 di Penna San Giovanni, e un coro ligneo sempre eseguito in quegli anni. Ospita al suo interno anche un organo dei primi del Settecento, ristrutturato a seguito della caduta di un fulmine nell'aprile del 1758 dall'organaro Francesco Fedeli, della famosa famiglia di organari della Rocchetta di Camerino.\nTeatro Comunale \"N.A. Angeletti\".\nIl teatro nasce da una societ\u00e0 tra abitanti del paese per la sua costruzione, in collaborazione col Comune ed \u00e8 ospitato dove una volta era il municipio, prima del suo trasferimento presso l'ex convento di S.Maria delle Rose . Se all'esterno \u00e8 uno dei tanti antichi edifici del centro storico, all\u2019interno \u00e8 un piccolo, splendido teatro della seconda met\u00e0 dell'800, intitolato alla figura santangiolese di Nicola Antonio Angeletti, distintosi per la sua attivit\u00e0 politica e militare prima, durante e dopo il periodo del cosiddetto Risorgimento Italiano. La struttura, decorata dal pittore Pietro Giovannetti \u00e8 a ferro di cavallo con 22 palchi suddivisi in due ordini. La decorazione del soffitto con il ritratto degli artisti Rossini, Goldoni, Alfieri, Bellini e le allegorie delle arti teatrali, il lampadario e e il sipario dipinto originale in stile neoclassico che raffigura il busto di Angeletti tra le muse delle arti ne fanno un piccolo monumento alla passione teatrale coltivata in paese. I palchi insieme con la platea e il loggione, portano la capienza del teatro a poco pi\u00f9 di 100 spettatori.\nEconomia.\nAgricoltura e allevamento.\nSecoli di storia contadina hanno modellato il panorama economico di Sant'Angelo. Le coltivazioni sono quelle varie e tipiche delle colline maceratesi e fermane. Tra questi frumento, foraggio, girasole, vite, ulivo.\nSono tuttora attivi in paese e nelle sue frazioni e campagne un frantoio per la produzione dell'olio e piccole attivit\u00e0 per la produzione e la lavorazione di formaggi, carni e salumi, miele e altre specialit\u00e0 alimentari tipiche del territorio.\nArtigianato.\nTra le attivit\u00e0 economiche pi\u00f9 tradizionali, diffuse e attive vi sono quelle artigianali, come quelle legate al settore della calzatura, della pelletteria e della tessitura, finalizzate alla realizzazione di tappeti e di altri prodotti pregiati.\nPiccola industria.\nNella frazione di Passo Sant'Angelo, sulla direttrice della valle del Fiastra \u00e8 presente una zona PIP dove si svolgono alcune piccole attivit\u00e0 industriali e logistiche.\nTurismo.\nSi stanno sviluppando, accanto alle tradizionali strutture di accoglienza e ristorazione da tempo presenti e ben affermate, altre strutture per l'ospitalit\u00e0 come agriturismo e case vacanza, all'insegna di un turismo sostenibile, riconosciuto anche all'estero.\nAmministrazione.\n\"Fonte dati elettorali: Ministero dell'Interno. Dipartimento per gli Affari Interni e Territoriali.\"\nIl comune fa parte della Comunit\u00e0 Montana dei Monti Azzurri.\nSport.\nTennis tavolo e Pallavolo.\nLa Associazione Sportiva Dilettantistica Eroica \u00e8 nata come societ\u00e0 agonistica di tennis tavolo, ma ora organizza anche attivit\u00e0 nella pallavolo. La migliore stagione agonistica per il Tennis-Tavolo si \u00e8 conclusa nel campionato di serie C/2 con un 3\u00b0 ed un 6\u00ba posto per le due squadre impegnate, mentre la squadra di Pallavolo ha raggiunto la prima posizione nel campionato CSI.\nTiro a segno.\nIl tiro a segno di Sant'Angelo \u00e8 una delle sezioni che vantano uno dei principali medaglieri d'Italia e una delle pi\u00f9 antiche.\nLa sezione \u00e8 nata, con Regio Decreto il 2 ottobre 1884 ed il primo poligono si trovava lungo il fiume Salino.\nNel 1895 \u00e8 la prima sezione d'Italia ad istituire il tiro con la carabina Flobert e, per tale motivo, riceve dal Ministero della Pubblica Istruzione due medaglie d'argento.\nNel 1898 la sezione si classifica terza alla gara generale di Torino, ricevendo una medaglia d'oro ed un premio in denaro di 500 lire. Nello stesso anno divenne Presidente Onorario il capo del Governo, l'onorevole Francesco Crispi.\nNel 1890 Sant'Angelo si qualifica terzo alla prima Gara Generale di Roma, e conquista una medaglia d'oro alla Gara provinciale di Macerata.\nIl 2 ottobre 1902 venne inaugurato il nuovo poligono lungo la strada che dalla Collegiata raggiunge la Contrada Salti. In occasione del XX anniversario della fondazione viene stampato un volume da cui si evince che a Sant'Angelo c'erano 256 tesserati (sic!).\nMa la vera gloria sportiva, quella che consacr\u00f2 il piccolo paese nella gloria del tiro a segno nazionale, avvenne nel 1934 quando una squadra di sei tiratori conquist\u00f2 il titolo di campioni d'Italia nella disciplina del tiro collettivo di guerra, con il fucile Carcano Mod. 91.\nLe glorie sportive per Sant'Angelo continuarono anche dopo il periodo bellico, infatti nel 1957, conquistarono il podio nella gara nazionale di Bologna, preceduti solo dalle citt\u00e0 di Roma e Torino con i tiratori Cesare Emiliozzi, Settimi Nicola e Eno Vermigli. Nello stesso anno Eno Vermigli \u00e8 consacrato a Verona campione italiano di prima classe nel tiro con la carabina standard.\nDal 1958 al 1963 la sezione conquista altri importanti risultati nazionali con i tiratori Cesare Emiliozzi, Paolo Frinchillucci, Ilario Orlandi e Settimi Nicola. Nel 1963, a seguito dei prestigiosi risultati ottenuti, il CONI insign\u00ec il poligono con una medaglia d'oro. Nel 1965 il tiratore Ilario Orlandi conquist\u00f2 un record nazionale nel tiro con la carabina standard e, sempre nello stesso anno, l'Unione nazionale del tiro a segno confer\u00ec alla Sezione la medaglia d'argento di benemerenza per i continui risultati riportati. Per alcuni anni successivi, fino agli inizi degli anni novanta, altri giovani tiratori santangiolesi raggiunsero buoni risultati aggiungendo altre medaglie alle 45 d'oro, 6 argento e tre di bronzo gi\u00e0 presenti nel medagliere alla fine degli anni sessanta, senza contare le 22 medaglie d'oro e 36 d'argento che furono donate alla patria nel 1935.\nOggi il tiro a segno \u00e8 chiuso ma nel 2011 \u00e8 divenuto Delegazione dipendente dalla Sezione Tiro a Segno nazionale di Sarnano che sta lavorando per programmare i lavori di manutenzione e la riapertura."}
{"id": "2765322", "revid": "404338", "url": "https://it.wikipedia.org/wiki?curid=2765322", "title": "Schema Dupont", "text": ""}
{"id": "2765328", "revid": "110157", "url": "https://it.wikipedia.org/wiki?curid=2765328", "title": "Australian Open 1990", "text": "L'Australian Open 1990 \u00e8 stata la 78\u00aa edizione dell'Australian Open e prima prova stagionale dello Slam per il 1990. Si \u00e8 disputato dal 15 al 28 gennaio 1990 sui campi in cemento del Melbourne Park di Melbourne in Australia. Il singolare maschile \u00e8 stato vinto dal ceco Ivan Lendl, che si \u00e8 imposto sullo svedese Stefan Edberg che si \u00e8 ritirato. Il singolare femminile \u00e8 stato vinto dalla tedesca Steffi Graf, che ha battuto in 2 set la statunitense Mary Joe Fern\u00e1ndez. Nel doppio maschile si \u00e8 imposta la coppia formata da Pieter Aldrich e Danie Visser, mentre nel doppio femminile hanno trionfato Jana Novotn\u00e1 e Helena Sukov\u00e1. Nel doppio misto la vittoria \u00e8 andata alla coppia formata da Nata\u0161a Zvereva e Jim Pugh.\nRisultati.\nSingolare maschile.\n Ivan Lendl ha battuto in finale Stefan Edberg 4\u20136, 7\u20136(3), 5\u20132, ritirato (Edberg si \u00e8 ritirato per dei dolori addominali)\nSingolare femminile.\n Steffi Graf ha battuto in finale Mary Joe Fern\u00e1ndez 6\u20133, 6\u20134\nDoppio maschile.\n Pieter Aldrich / Danie Visser hanno battuto in finale Grant Connell / Glenn Michibata 6\u20134, 4\u20136, 6\u20131, 6\u20134\nDoppio femminile.\n Jana Novotn\u00e1 / Helena Sukov\u00e1 hanno battuto in finale Patty Fendick / Mary Joe Fern\u00e1ndez 7\u20136, 7\u20136\nDoppio misto.\n Nata\u0161a Zvereva / Jim Pugh hanno battuto in finale Zina Garrison / Rick Leach 4\u20136, 6\u20132, 6\u20133\nJunior.\nSingolare ragazzi.\n Dirk Dier ha battuto in finale Leander Paes 6\u20134, 7\u20136\nSingolare ragazze.\n Magdalena Maleeva ha battuto in finale Louise Stacey 7\u20135, 6\u20137, 6\u20131\nDoppio ragazzi.\n Roger Pettersson / Marten Renstr\u00f6m hanno battuto in finale Robert Janecek / Ernesto Munoz de Cote 4\u20136, 7\u20136, 6\u20131\nDoppio ragazze.\n Rona Mayer / Limor Zaltz hanno battuto in finale Justine Hodder / Nicole Pratt 6\u20134, 6\u20134"}
{"id": "2765329", "revid": "767487", "url": "https://it.wikipedia.org/wiki?curid=2765329", "title": "Jacky Wu", "text": "\u00c8 conduttore di uno dei variet\u00e0 pi\u00f9 popolari dell'isola, \"Guess Guess Guess\".\nAttualmente Jacky Wu \u00e8 uno dei pi\u00f9 richiesti intrattenitori taiwanesi, oltre che uno dei personaggi pi\u00f9 ricchi del mondo dello spettacolo della nazione. Conosciuto per il suo umorismo brillante, \u00e8 spesso oggetto di gossip ed al centro delle pagine dei tabloid. In un vicino futuro, Wu spera di abbandonare la carriera televisiva grazie alla somma monetaria accumulata, e di ritirarsi a vita privata."}
{"id": "2765332", "revid": "287204", "url": "https://it.wikipedia.org/wiki?curid=2765332", "title": "Bassum", "text": "Bassum \u00e8 una citt\u00e0 di abitanti della Bassa Sassonia, in Germania.\nAppartiene al circondario (\"Landkreis\") di Diepholz (targa DH)."}
{"id": "2765334", "revid": "110157", "url": "https://it.wikipedia.org/wiki?curid=2765334", "title": "Unione italiana lotta alla distrofia muscolare", "text": "L'Unione Italiana Lotta alla Distrofia Muscolare (UILDM) \u00e8 un'associazione nazionale fondata nel 1961 a Trieste da Federico Milcovich per promuovere con tutti i mezzi la ricerca scientifica e l'informazione sanitaria sulla distrofia muscolare e le altre malattie neuromuscolari, e per promuovere e favorire l'integrazione sociale delle persone con disabilit\u00e0.\n\u00c8 presente in Italia con 77 sezioni, che svolgono un lavoro sociale e di assistenza medico-riabilitativa ad ampio raggio, e presso alcune di esse vengono effettuati vari interventi di riabilitazione, prevenzione e ricerca.\nNel 1990 ha curato la promozione in Italia del Telethon. La sua rivista ufficiale \u00e8 DM."}
{"id": "2765336", "revid": "729019", "url": "https://it.wikipedia.org/wiki?curid=2765336", "title": "Borgo fortificato di Casalbordino", "text": "Il Borgo fortificato \u00e8 sito a Casalbordino in provincia di Chieti.\nStoria.\nL'originale \"castrum\" quadrangolare con quattro torri anch'esse quadrangolari, forse normanne o sveve, risale a prima del tardo Duecento quando un'espansione verso sud inglob\u00f2 un'ampia fascia ove vennero costruiti edifici lungo l'asse di Via Castello. Su questo Decumano vennero a sfociarsi i prolungamenti di Via Mattonata e Via Piazza di Sopra (oggi Via Marconi). In questo settore vennero aggiunte due torri cilindriche al termine del XIII secolo. Nel 1352 dovette difendere la citt\u00e0 dai lancieri di Fr\u00e0 Moriale e, in seguito, nel 1566 difendere la citt\u00e0 da Piyale Pasci\u00e0. Nel XVI secolo vi fu la signoria dei D'Avalos, i quali, a met\u00e0 Settecento erano arrivati a possedere 2840 ettari tra feudali e burgensatici (i cosiddetti privati) estendendo le loro imposizioni e controlli sia su boschi che su coltivazioni, sugli animali e sulle acque, sugli scambi ed impianti di trasformazione esigendo ogni tipo di tasse: decime, terratici, balzelli, ed altri tributi. Nel 1810 Alfonso d'Avalos espropri\u00f2 l'Universit\u00e0 per rifarsi delle sue passivit\u00e0. Attualmente del borgo fortificato resta solo il torrione a sud-est\nDescrizione.\nLe vie originali del vecchio assetto urbano sono via Mattonata e via del Forte, via Roma, via Orientale e via di Porta Nuova. Nel nucleo medievale vi sono tracce del castello da una superstite torre circolare, e palazzi del XV secolo. Tra essi vi sono il Palazzo De Januario (ex D'Avalos), Palazzo Galante, Palazzo Lanza e la Casa Senese.\nChiesa Madre di San Salvatore.\nLa chiesa fu costruita nel XIV secolo e ristrutturata in epoca barocca. Si trova in piazza Umberto I ed \u00e8 caratterizzata dalla robusta torre campanaria in stile liberty. La chiesa ha un impianto massiccio rettangolare con tre navate, la facciata neoclassica con mattoni a vista.\nTorre campanaria di San Salvatore.\nFa parte della chiesa parrocchiale. Fu rimodellata nel 1901 da Antonino Liberi, rifacendo una torre campanaria gi\u00e0 preesistente, che aveva trasformato un torrione di cinta. La torre \u00e8 suddivisa in tre settori con arcate classiche e una piccola cupola sul tetto. La scansione in quattro livelli avviene per mezzo di cornici marcapiano, mentre ciascun lato \u00e8 ripartito da due coppie di paraste ioniche, che inquadrano delle nicchie cieche a trifora, nei due settori di base, il settore centrale con gli orologi civici per lato ha la trifora semplice, mentre la trifora del settore della cella campanaria \u00e8 ad archi a tutto sesto, fasciati in pietra bianca, anche se l'insieme dei quattro lati non \u00e8 omogeneo, alcuni archi hanno solo l'apertura centrale per la campana, altri come il lato su Piazza Umberto I, hanno tutti e tre gli archi aperti. Oltrepassata la grande cornice marcapiano di questo settore con marcadavanzale, si ha un rialzo a balcone quadrato, al centro di cui troneggia la cupola poggiante su lanterna quadrangolare, con gli angoli smussati, decorata da paraste a capitelli compositi.\nTorrione cilindrico.\nSi trova nel tessuto urbano antico ed \u00e8 collegato a due case, in via Porta Nuova. Risale al XV secolo. La muratura \u00e8 a scarpa, si restringe dopo la cornice marcapiano andata scomparsa, e il tetto \u00e8 in tegole di terracotta. Possiede varie finestre con balconcino ricavate dalle feritoie di guardia, la muratura \u00e8 in ciottoli di fiume e pietra irregolare, non conciata.\nPalazzo Magnarapa.\nRisale a met\u00e0 XIX secolo, progettato da Carlo Luigi Dau, accorpando tre case del Seicento. Gli elementi che lo caratterizzano sono il prospetto principale, la Scala interna, la Torretta merlata. Il prospetto rinascimentale su piazza Garibaldi assume valenza anche nel tessuto urbano, ponendosi come elemento di cerniera tra il nucleo storico e l'abitato ottocentesco.\nPalazzo De Arcangelis.\nFu sede della storica casa editrice \"De Arcangelis\" dal 1905 al 1946, fondata dall'imprenditore Nicola De Arcangelis, che fu sede nel 1933 anche del Grande Convegno Nazionale Abruzzese Molisano, i cui Atti furono pubblicati in 3 tomi. Il proprietario Nicola realizz\u00f2 il piano nobile superiore, usando l'architettura liberty semplice, ancora legata all'Ottocento. Gli interni del palazzo sono ingentiliti dalle festose decorazioni su volte e pareti, opera di Gaetano Paloscia, amico di Francesco Paolo Michetti.\nLa casa editrice pubblic\u00f2 opere saggistiche di vari importanti abruzzesi, come Antonio De Nino, Giuseppe Celidonio, Cesare Rivera, Vincenzo Balzano.\nCasa Valori.\nRisale al tardo Ottocento, con l'esterno in mattoni faccia vista e intonaci azzurri. L'interno conserva delle volte a botte con un tondo raffigurante una scena di paesaggio marino e un putto con in mano una rosa."}
{"id": "2765343", "revid": "4175", "url": "https://it.wikipedia.org/wiki?curid=2765343", "title": "Serie A1 1986-1987 (rugby a 15)", "text": "La serie A1 1986-87 fu il 57\u00ba campionato nazionale italiano di rugby a 15 di prima divisione.\n e fu l'ultimo a tenersi a girone unico prima dell'avvento dei \"play-off\", introdotti nel campionato seguente e divenuti da allora la formula utilizzata per designare la squadra vincitrice.\nDa tale stagione il campionato di serie B scal\u00f2 a terza serie nazionale, e fu introdotta la serie A2, le cui due vincitrici, dalla stagione successiva, entrarono nel primo turno di \"play-off\" per incontrare le prime due della stagione regolare di serie A1.\nVinto per la quarta volta consecutiva dal , il torneo vide, per l'occasione, i padovani vincere il loro undicesimo scudetto.\nA retrocedere in serie A2 furono altres\u00ec e ."}
{"id": "2765352", "revid": "834", "url": "https://it.wikipedia.org/wiki?curid=2765352", "title": "Judgement Day (Brooke Hogan)", "text": "Judgement Day \u00e8 la prima mixtape della cantante statunitense Brooke Hogan. Anticipa il suo secondo album di studio \"The Redemption\", pubblicato il 21 luglio 2009."}
{"id": "2765353", "revid": "648716", "url": "https://it.wikipedia.org/wiki?curid=2765353", "title": "Legge di Lavoisier e Laplace", "text": "Legge di Lavoisier e Laplace (formulata nel 1780): il trasferimento di calore che accompagna una data reazione chimica \u00e8 uguale e contrario al trasferimento di calore della reazione opposta.\nIn altre parole: il calore richiesto per decomporre una sostanza \u00e8 uguale al calore sviluppato nella sua formazione. "}
{"id": "2765355", "revid": "122243347", "url": "https://it.wikipedia.org/wiki?curid=2765355", "title": "Alberola", "text": "Alberola \u00e8 una frazione di 13 abitanti del comune di Sassello, in provincia di Savona.\nGeografia fisica.\nAlberola, frazione del comune del Sassello in provincia di Savona, fu costruita attorno agli inizi degli anni settanta del XX secolo. Nella localit\u00e0 erano presenti cinque piste da discesa, di cui una omologata FISI sulla quale si svolgevano puntualmente diverse gare di sci, per un totale di otto chilometri, servite da 3 skilift costruiti dalla storica ditta F.lli Marchisio di Torino, pi\u00f9 un piccolo campo-scuola. Inoltre, le piste venivano utilizzate dallo Sci Club Sassello per gli allenamenti.\nLe quote andavano dagli 800 m ai 1090 m di altitudine del Monte Cucco. Inizialmente la quota scendeva fino ai 700 m della localit\u00e0 La Carta. Aveva, inoltre, un piccolo anello per lo sci nordico. Le favorevoli condizioni meteo tra aria fredda continentale e aria umida dal mare compensavano la scarsa altezza con conseguenti ingenti nevicate. Particolarmente caratteristica era la disposizione degli impianti, infatti il punto di partenza era collocato alla sommit\u00e0 degli impianti siccome i medesimi erano sviluppati verso il basso e non verso una zona pi\u00f9 alta.\nAll'inizio degli anni duemila, a causa delle non periodiche precipitazioni nevose (comune a tutte le stazioni sciistiche italiane) ed a causa della mancata concessione di ulteriori proroghe degli impianti a fune, sono stati dapprima chiusi due dei tre skilift presenti, lasciando attivo solamente lo skilift baby presente nel campo scuola; successivamente, per gli stessi motivi appena elencati, il 2004 ha visto la cessazione dell'attivit\u00e0 di quest'ultimo, comportando cos\u00ec la definitiva chiusura del piccolo comprensorio sciistico. Attualmente grazie all'impegno del club centro sci Sassello e di altri volontari \u00e8 stata ripristinata la pista di fondo che scorre tra le ex piste da discesa. Nei fine settimana \u00e8 molto frequentata da famiglie con bob e slittini. Nella zona si possono effettuare effettuare alcune passeggiate verso il monte Beigua (1287 m) e il monte Ermetta (1267 m), da cui la vista abbraccia tutto il golfo ligure fino alla Corsica.\nLa frazione dista circa 14\u00a0km da Sassello.\nClima.\nIl clima di Alberola \u00e8 temperato fresco di specie medio-appenninica con influenza continentale. Le estati sono temperate con piovosit\u00e0 bassa. L'autunno e la primavera, invece, sono contraddistinte da forte variabilit\u00e0 con temperature mediamente fresche e piovosit\u00e0 abbondante. Gli inverni sono caratterizzati da temperature rigide con nevosit\u00e0 abbondante dovuta al buon apporto umido del Mar Ligure poco distante. La sua esposizione a nord permette una buona interazione con il cosiddetto \"cuscino padano\" infatti la localit\u00e0 pu\u00f2 vantare una buona conservazione del manto nevoso.\nCaratteristico nel mese estivo \u00e8 il vento di mare ( \"Marin\" ), mentre nei mesi pi\u00f9 freddi il vento di tramontana pu\u00f2 portare alla formazione del \"Gaigo\" cio\u00e8 nubi medio-basse che dalla bassa pianura si addossano al versante padano.\nSociet\u00e0.\nEvoluzione demografica.\nVengono considerati abitanti i residenti sempre presenti nella localit\u00e0, risulta quindi un numero esiguo.\nDurante il periodo estivo vi sono un centinaio di turisti.\nMonte Cucco.\nMonte Cucco \u00e8 il punto pi\u00f9 alto di Alberola. Non si tratta di un vero monte essendo caratterizzato da pendii poco acclivi e avendo una prominenza minima.\nEconomia.\nTurismo.\nLa frazione \u00e8 dotata di un parco pic-nic in condizioni quasi ottimali, vi si trovano anche due alberghi, la ricettivit\u00e0 \u00e8 garantita da un turismo invernale da fine settimana, mentre nel periodo estivo ed autunnale le passeggiate e la raccolta di funghi porcini, garantiscono un giusto ricambio turistico.\nMonte Beigua.\nUfficialmente Alberola appartiene all'area protetta del Monte Beigua (1287 m).\nCuriosit\u00e0.\nOgni anno ad Alberola si svolge il \"WINTER OCTOPUSTREFFEN\" tradizionale raduno motociclistico invernale (normalmente il secondo week end di dicembre) organizzato dal Moto Club Touring Genova 91, nel quale si danno appuntamento centinaia di motociclisti provenienti da varie parti d'Italia e d'Europa."}
{"id": "2765367", "revid": "729019", "url": "https://it.wikipedia.org/wiki?curid=2765367", "title": "Miguel Cabanellas Ferrer", "text": "Biografia.\nGenerale spagnolo, rivest\u00ec un ruolo importante durante la guerra civile spagnola. Inizi\u00f2 la carriera come tenente di cavalleria nella guerra di Cuba nel 1895. Successivamente fu inquadrato nei \"regulares\", le truppe marocchine del \"Rif\". Negli anni Venti \u00e8 nominato generale di brigata e dal 1924 al 1926 \u00e8 governatore militare di Minorca. Nel 1931 \u00e8 nominato capo delle forze militari spagnole in Marocco. Nel 1932 \u00e8 direttore generale della Guardia Civil. Nel biennio 1934-1935, con un governo conservatore, \u00e8 eletto deputato per il Partito Repubblicano Radicale di Alejandro Lerroux e designato presidente della Commissione di Guerra, carica alla quale rinuncia a ragione della sua nomina come Ispettore Generale dei Carabineros, nomina che deve alle sue idee repubblicane e alla sua appartenenza alla massoneria.\nNel gennaio 1936 \u00e8 comandante della V Divisione. Partecipa al colpo di Stato nazionalista ed \u00e8 presidente della Giunta militare di governo della Spagna dell'alzamiento, dal 24 luglio 1936 al 2 ottobre successivo, quando il suo posto \u00e8 assunto da Fidel D\u00e1vila Arrondo, mentre Francisco Franco diventa capo dello Stato. Il suo ultimo incarico \u00e8 quello di ispettore capo dell'esercito, ricoperto sino alla sua morte nel 1938."}
{"id": "2765368", "revid": "614400", "url": "https://it.wikipedia.org/wiki?curid=2765368", "title": "Ettore Cinnella", "text": "Biografia.\nHa studiato all'Universit\u00e0 di Pisa ed \u00e8 anche stato allievo della Scuola Normale Superiore. Si \u00e8 laureato nel 1970 con una tesi su \"La prima Duma nella rivoluzione russa del 1905\" e ha proseguito le ricerche all'estero (a Mosca, Parigi ed Helsinki) grazie ad alcune borse di studio. Ha insegnato Storia contemporanea e Storia dell'Europa orientale presso l'Universit\u00e0 di Pisa. Dopo il crollo del regime bolscevico/post-bolscevico nell'URSS, ha lavorato spesso nell'Archivio centrale del partito di Mosca (oggi Archivio statale russo di storia politico-sociale, RGASPI). Ha scritto saggi di storia russa e di storia contemporanea, tradotti in francese, in inglese, in russo, in ucraino e in tedesco.\nLe sue opere maggiori sono \"La tragedia della rivoluzione russa (1917-1921)\", uscito a Milano nel 2000 e ristampato qualche anno dopo nella Storia universale del Corriere della Sera con il titolo \"La rivoluzione russa\" (volume 22), \"1905. La vera rivoluzione russa\", \"1917\". \"La Russia verso l'abisso\" e \"Ucraina. Il genocidio dimenticato 1932-1933\".\nNel 2010 ha pubblicato una biografia del famoso brigante Carmine Crocco, una ricostruzione che utilizza anche fonti lasciate da chi Crocco conobbe direttamente: dalla biografia del capitano Massa fino agli studi dei lombrosiani Pasquale Penta e Salvatore Ottolenghi. Nel 2016 \u00e8 uscita la seconda edizione del saggio su Crocco, con una postfazione dal titolo \"Il brigantaggio postunitario: una ferita nella storia d'Italia\", dove Cinnella riflette sul fenomeno del brigantaggio, sulle sue radici e sul suo posto nella storia dell'Italia unita.\nNel 2014 ha pubblicato \"L'altro Marx\", dove ricostruisce gli anni del ripensamento e la metamorfosi intellettuale dell'ultimo Marx.\nNel 2015, nel saggio \"Ucraina. Il genocidio dimenticato 1932-1933\", ha affrontato il tema dell'Holodomor. Secondo la tesi di Cinnella, il quale ricostruisce gli eventi sulla base della documentazione emersa dopo il crollo dell'URSS, la carestia che port\u00f2 alla morte 6 milioni di contadini (due terzi dei quali ucraini) venne orchestrata da Stalin per punire i ribelli delle campagne che, in tutta l'URSS, si opponevano alla collettivizzazione imposta dall'alto.\nLa tesi sull'ultimo Marx.\nNel saggio \"Marx e le prospettive della rivoluzione russa\" Cinnella descrive la metamorfosi intellettuale di Karl Marx nell'ultimo decennio di vita quando, in seguito alla conoscenza delle fonti russe e ai contatti personali con rivoluzionari e intellettuali populisti, il filosofo di Treviri mise in discussione la sua precedente visione strategica e torn\u00f2 a riflettere sul ruolo storico e sul destino del capitalismo. L'ultimo Marx insomma, secondo l'interpretazione di Cinnella, credeva sempre meno nella rivoluzione proletaria in occidente e cercava altre vie rivoluzionarie, scoprendo la Russia contadina e populistica e le tradizioni comunitarie dei popoli extraeuropei. Nel libro \"L'altro Marx\" Cinnella dimostra, attraverso una serie di carteggi con gli amici e corrispondenti russi, come l\u2019autore del \"Capitale\" nell\u2019ultimo decennio di vita abbandon\u00f2 il suo determinismo per arrivare a una rivalutazione delle forme economiche cosiddette primitive. Il cambio di prospettiva dell\u2019ultimo Marx, osserva Cinnella, non riguardano soltanto l\u2019ob\u0161\u010dina, ma tutto le comunit\u00e0 precapitalistiche. Il filosofo aveva letto, grazie a Maksim Kovalevskij, l\u2019\"Ancient Society\" dell\u2019antropologo Lewis Henry Morgan e si era convinto che forme vitali di economia erano state distrutte non solo da fattori economici ma soprattutto da brutali interventi politici.\nL'interpretazione sulle rivoluzioni del 1905 e del 1917.\nNei suoi lavori Cinnella ha contestato l'interpretazione tradizionale, che vede nella rivoluzione del 1905 il prologo o la prova generale del 1917. L'aspetto pi\u00f9 marcato e vistoso della rivoluzione del 1905 fu, secondo Cinnella, il suo carattere insieme liberale e plebeo. Per la prima volta nella storia russa, la protesta degli abitanti delle campagne trov\u00f2 uno sbocco politico, grazie all'impegno delle forze politiche d'orientamento populistico: i socialisti rivoluzionari, l'Unione contadina panrussa, i deputati eletti dai contadini alla prima (1906) e alla seconda Duma (1907). Il significato storico della rivoluzione del 1905, secondo Cinnella, va cercato nell'opera d'illuminazione politica delle masse popolari, specie rurali, condotta dai socialisti rivoluzionari e da altre forze politiche, tra cui i liberali.\nNella rivoluzione del febbraio-marzo 1917 le due fondamentali forze motrici della rivoluzione russa, quella liberaldemocratica e quella social popolare, parvero agire all'unisono, determinando il rapido crollo del regime zarista. Tuttavia, ben presto le due componenti entrarono in violenta rotta di collisione: i liberali persero subito ogni influenza sul movimento popolare, che divenne sempre pi\u00f9 radicale e aggressivo. Cinnella ritiene che, se \u00e8 vero che gli operai svolsero un ruolo attivo nelle vicende del 1917 e che i soldati e i marinai influirono anch'essi in maniera decisiva sull'esito della rivoluzione, non bisogna dimenticare che furono i contadini i protagonisti pi\u00f9 turbolenti e dinamici della crisi rivoluzionaria. Dopo essere riusciti, nella primavera 1917, ad organizzare pacificamente il disperso mondo rurale, creando una vasta rete di soviet contadini e di comitati agrari, i socialisti rivoluzionari videro scemare bruscamente la loro influenza politica tra i contadini all'inizio dell'autunno. Ebbe allora luogo la pi\u00f9 gigantesca e furiosa guerra sociale che mai si fosse vista nelle campagne russe. La guerra contadina degli ultimi mesi del 1917, secondo Cinnella, \u00abrappresent\u00f2 l'apogeo della rivoluzione sociale russa\u00bb.\nI bolscevichi andarono al potere sull'onda del gigantesco sommovimento plebeo dell'autunno 1917 e poterono giovarsi del determinante aiuto dei socialisti rivoluzionari di sinistra, i quali all'inizio del 1918 placarono le masse contadine con la legge sulla \u00absocializzazione della terra\u00bb. Tuttavia, nella primavera 1918 la politica agraria del governo bolscevico, con la requisizione forzata dei prodotti agricoli, suscit\u00f2 la rabbiosa protesta dei contadini, nonch\u00e9 la rottura tra il partito di Lenin e i loro unici alleati (i socialisti rivoluzionari di sinistra). L'introduzione, all'inizio dell'estate 1918, del cosiddetto comunismo di guerra (basato sul prelievo forzato dei prodotti agricoli e sulla rigida centralizzazione dell'intera vita economica), acu\u00ec il contrasto tra masse rurali e potere bolscevico. In molte province la guerriglia contadina si tramut\u00f2 in guerra aperta.\nSecondo Cinnella, la rivoluzione russa ebbe termine nell'estate 1921, dopo che fu soffocata l'insurrezione dei marinai e degli operai di Kronstadt e domata la vasta insurrezione contadina nella zona di Tambov."}
{"id": "2765370", "revid": "76963", "url": "https://it.wikipedia.org/wiki?curid=2765370", "title": "John Roycroft", "text": "Lavor\u00f2 per molti anni nella filiale inglese della IBM, poi fece parte della \"Mechanical Intelligence Unit\" dell'Universit\u00e0 di Edimburgo.\nNel 1959 la FIDE lo nomin\u00f2 Giudice Internazionale per la Composizione. Fu tra i fondatori della PCCC (\"Permanent Commission for Chess Composition\"), nata per iniziativa di Gia Nadareishvili.\nNel 1965 fond\u00f2 la rivista specializzata \"EG\", la prima al mondo ad occuparsi esclusivamente degli studi, della quale fu editore e capo redattore fino al 1991. Dopo l'acquisto della rivista da parte della societ\u00e0 olandese \"ARVES\", ne rimase capo redattore fino al 2007, anno in cui gli succedette Harold van der Heijden.\nRoycroft pubblic\u00f2 diversi libri sugli studi, tra cui \"Test Tube Chess\" (Faber and Faber Limited, London 1972, ISBN 0-571-09573-9), considerata una delle migliori opere sugli studi in lingua inglese. Fu titolare per molti anni della sezione studi della rivista \"New in Chess\", e di quella del \"British Chess Magazine\" nel 1973-1974.\nAssieme a Richard Guy e Hugh Blandford, ha ideato il codice GBR per la classificazione degli studi e dei finali.\n\u00c8 stato spostato con Betty dal 1961 al 2020, vivendo per molti anni a Londra, trasferendosi vicino a Oxford qualche anno fa. Hanno 2 figli: - Jonathan (il direttore degli sport all' universit\u00e0 di Oxford) e Katherine (che vive da tanti anni in Toscana, \u00e8 la direttrice della sua scuola privata di lingue dal 2009)"}
{"id": "2765372", "revid": "834", "url": "https://it.wikipedia.org/wiki?curid=2765372", "title": "The Redemption", "text": "The Redemption \u00e8 il secondo album di studio della cantante statunitense Brooke Hogan che, a differenza del precedente album \"Undiscovered\", si \u00e8 rivelato un fallimento per quanto riguarda le vendite.\nHa fatto il suo debutto nella \"Billboard\" 200 al numero 144, vendendo 3.381 copie nella sua prima settimana di pubblicazione. Nella sua seconda settimana, l'album vendette circa 1.700 copie, uscendo dalla classifica americana. Le vendite per la terza e per la quarta settimana furono rispettivamente di circa 1.000 e 1.500 copie. L'album ha fino ad oggi venduto 11.000 copie.\nLe canzoni \"You'll Never Be Like Him\" e \"All I Want Is You\" erano incluse nel suo album di debutto mai pubblicato \"This Voice\" e sono state inserite nel suo nuovo album. I singoli estratti dall'album non hanno avuto successo e non hanno pertanto incrementato le sue vendite."}
{"id": "2765377", "revid": "729019", "url": "https://it.wikipedia.org/wiki?curid=2765377", "title": "Fidel D\u00e1vila Arrondo", "text": "Biografia.\nHa combattuto nell'isola di Cuba durante la guerra ispano-americana, per le sue azioni ha ricevuto la medaglia al merito militare. Nel 1929 diviene Generale di brigata, e nel 1936 partecip\u00f2 al colpo di Stato nazionalista. Il 24 luglio \u00e8 membro della Giunta di difesa nazionale e capo di stato maggiore dell'esercito. \u00c8 stato capo della giunta tecnica dello Stato dal 2 ottobre 1936 al giugno 1937.\nNel gennaio 1938 Arrondo fu nominato ministro della Difesa, fino all'agosto 1939. Dal 1945 al 1951 fu munistro dell'Esercito. Fino al 1962 fu poi deputato alle Cortes. Il capo dello stato Francisco Franco nel 1951 gli concesse il titolo nobiliare di \"Marchese de Davila\", e di \"Grande di Spagna\"."}
{"id": "2765380", "revid": "92723", "url": "https://it.wikipedia.org/wiki?curid=2765380", "title": "Piramide di Ameny Qemau", "text": "Il complesso piramidale di Ameny Qemau era l'edificio ove fu sepolto il sovrano, vicino all'antico lago di Dahshur, (), uno degli ultimi complessi funerari con piramide ad essere costruito e che non fu comunque terminato, forse a causa di un regno di breve durata.\nFanno parte del complesso numerose mastabe anonime tutte risalenti all'Antico Regno.\nLa piramide fu scoperta nel gennaio del 1957 da Charles Arthur Mus\u00e8s durante una campagna americana di scavi ma la sua relazione non venne mai pubblicata e l'unica documentazione esistente \u00e8 di Rinaldi e Maragioglio che pur effettuando un'esplorazione superficiale, nel 1959, fornirono utili dati oggi non pi\u00f9 disponibili per l'insabbiamento del complesso.\nPiramide.\nLa piramide, Situata all'estremo sud della Necropoli di Dahshur, sorgeva sulla cima spianata di una collina, circondata da un ampio uadi nelle immediate adiacenze delle propaggini dell'altopiano libico.\nLa piramide non fu terminata e trasformata in mastaba gi\u00e0 in fase iniziale di costruzione forse per la prematura scomparsa del sovrano ma resta di notevole interesse per il complesso sistema di chiusure e per l'architettura degli appartamenti.\nDalle scarse tracce costituite da trincee, muretti e fondazioni di rivestimento \u00e8 possibile comprenderne la struttura composta da un nucleo in mattoni crudi rivestito di pietra, una discenderia di 14 metri terminante nello scavo del pozzo, appartamenti e camera funeraria. Parzialmente sono presenti anche i soffitti.\nLa trasformazione in mastaba port\u00f2 la modifica di parte degli ambienti che seguendo la tipologia in uso nel Medio Regno furono realizzati con la forma del punto interrogativo squadrato e dislocati su vari livelli al fine di occultare il pi\u00f9 possibile la presenza delle camere.\nPer raggiungere questo scopo, il pavimento di un vano costituiva il soffitto del locale inferiore e questi vani sovrapposti denominati \"camere di chiusura\" erano realizzati per impedire la violazione della sepoltura da parte dei predatori di tombe.\nCamera funeraria.\nPosta all'estremit\u00e0 degli appartamenti, la camera funeraria, formata da un grande locale, si presenta articolata con un complesso meccanismo di chiusura e con la cripta, per il sarcofago ed i vasi canopi, scavata nella met\u00e0 laterale del pavimento.\nDopo le esequie avveniva la chiusura definitiva della cripta per mezzo del coperchio del sarcofago che scivolando sulle apposite guide avrebbe costituito poi, con la superficie superiore, met\u00e0 del pavimento della camera e formando quindi, con la parte fissa, tutta la pavimentazione del locale.\nUna saracinesca verticale, non pi\u00f9 bloccata dal lastrone del coperchio scorrendo andava a dividere l'ampio locale in due parti formando un'anticamera di cui ne costituiva una parete in quarzite con lo spessore di cm. 80, lunga m. 3 ed alta 2,80 metri perfettamente conformata con le altre.\nCi\u00f2 non imped\u00ec comunque ai profanatori di demolirla parzialmente.\nLa cripta di 4,50 per 2,20 metri conteneva il grande sarcofago litico con coperchio spesso 60 centimetri che fu ritrovato chiuso anche se parzialmente rotto dai violatori. Il feretro ligneo in esso contenuto ed i vasi canopi ritrovati da Mus\u00e8s sono attualmente al Museo del Cairo.\nPiramide accessoria.\nNon risultano ritrovati nel complesso resti di eventuali piramidi accessorie.\nCortile e rampa processionale.\nUna zona ad est della piramide lascerebbe supporre che fosse una parte del cortile mentre la rampa processionale non risulta individuata n\u00e9 cercata.\nTempio funerario.\nAd oriente della piramide, il terreno cosparso di pietre testimonia la presenza di un tempio dedicato al culto del sovrano ma essendo i reperti molto scarsi non \u00e8 possibile alcuna ipotesi ricostruttiva.\nLuogo di culto a nord.\nAlcune trincee lasciano presupporre che fosse presente la cappella settentrionale anche se la completa assenza dei muri farebbe ipotizzare che non fu edificato.\nBibliografia.\nManzini R. - \"Complessi piramidali egizi - Vol.III - Necropoli di Dahshur\" - Ananke, Torino 2009 - ISBN 9788873252597"}
{"id": "2765382", "revid": "1543377", "url": "https://it.wikipedia.org/wiki?curid=2765382", "title": "Quyquyh\u00f3", "text": "Quyquyh\u00f3 \u00e8 un centro abitato del Paraguay; \u00e8 situato nel dipartimento di Paraguar\u00ed, ad una distanza di circa 169 km dalla capitale del paese, Asunci\u00f3n, e forma uno dei 17 distretti del dipartimento.\nPopolazione.\nAl censimento del 2002 la localit\u00e0 contava una popolazione urbana di 798 abitanti (6.865 nel distretto). \nStoria.\nFondata nel 1776, Quyquyh\u00f3 conserva ancora la sua vecchia chiesa francescana e diverse abitazioni costruite nella seconda met\u00e0 del XVIII secolo. Nel centro abitato \u00e8 nato Fulgencio Yegros, uno dei padri dell'indipendenza paraguaiana.\nCaratteristiche.\nLa localit\u00e0 \u00e8 raggiungibile da Caapuc\u00fa mediante una strada sterrata lunga circa 30 km. Le principali attivit\u00e0 economiche sono l'allevamento e l'agricoltura."}
{"id": "2765389", "revid": "92723", "url": "https://it.wikipedia.org/wiki?curid=2765389", "title": "Andr\u00e9-Mutien L\u00e9onard", "text": ""}
{"id": "2765392", "revid": "253269", "url": "https://it.wikipedia.org/wiki?curid=2765392", "title": "Joan Leslie", "text": "Biografia.\nNata a Detroit (Michigan), Joan Leslie cominci\u00f2 a recitare all'et\u00e0 di tre anni insieme alle sue due sorelle in spettacoli di vaudeville. Approd\u00f2 a Hollywood da adolescente, recitando con il suo vero nome: il suo film d'esordio fu \"Margherita Gauthier\" (1936), in una parte accanto a Greta Garbo e Robert Taylor. A 18 anni fu partner di Fred Astaire in \"Non ti posso dimenticare\" (1943).\nLavor\u00f2 in molti film fino al 1950, quando si spos\u00f2 con Wiiliam Caldwell. Il suo ultimo ruolo cinematografico fu in \"Femmina ribelle\" (1956), accanto a Jane Russell. Dopo questo film, si dedic\u00f2 quasi esclusivamente alla televisione e al ruolo di mamma delle sue due gemelle, Patrice ed Ellen. Apparve in qualche pubblicit\u00e0 TV e in alcuni telefilm, come nella serie \"La signora in giallo\" e in \"Charlie's Angels\". \u00c8 stata in attivit\u00e0 fino al 1991.\nDoppiatrici italiane.\nNelle versioni in italiano dei suoi film, Joan Leslie \u00e8 stata doppiata da: "}
{"id": "2765397", "revid": "23", "url": "https://it.wikipedia.org/wiki?curid=2765397", "title": "Salma Bennani", "text": ""}
{"id": "2765400", "revid": "487015", "url": "https://it.wikipedia.org/wiki?curid=2765400", "title": "Breme", "text": "Breme (\"Br\u00e8mi\" in dialetto lomellino) \u00e8 un comune italiano di 724 abitanti della provincia di Pavia in Lombardia, posto nella bassa Lomellina, alla confluenza tra il fiume Po ed il Sesia.\nStoria.\n\u00c8 sede dell'antica abbazia di San Pietro di Breme, che acquis\u00ec grande importanza nel 929, quando vi si trasferirono i monaci dell'Abbazia della Novalesa, distrutta dai Saraceni intorno al 929. Nel 1542 i monaci benedettini si trasferirono nell\u2019Eremo di Sant'Alberto di Butrio e al loro posto si insediarono i monaci olivetani l\u00e0 presenti, in conseguenza fu soppresso il titolo di abate e i beni dell\u2019abbazia furono uniti a quelli del Monastero di San Bartolomeo in Strada di Pavia. Nel 1784 il Re di Sardegna Vittorio Emanuele I di Savoia decret\u00f2 la soppressione dell\u2019abbazia e l\u2019incameramento dei suoi beni da parte dello stato. Sotto l'occupazione napoleonica venne infine abbattuta la chiesa abbaziale, gi\u00e0 diroccata e pericolante.\nDal punto di vista civile, Breme \u00e8 noto fin dal X secolo, quando apparteneva al Comitato (contea) di Lomello. Nel 1164 \u00e8 citato tra i centri della Lomellina posti sotto il dominio di Pavia; nell'elenco delle terre pavesi del 1250 appare come \"Bremide\". Sotto i Visconti \u00e8 sede di podesteria; i Visconti lo infeudano dapprima agli Adorno, e nel 1439 a Pietro Visconti, lontano congiunto del duca di Milano. Breme resta signoria dei suoi discendenti fino al XVIII secolo, quando il feudo \u00e8 acquistato dagli \"Arborio di Gattinara\", gi\u00e0 signori di Sartirana Lomellina, che sono nominati Marchesi di Breme. Breme, posto al confine tra il ducato di Milano e il Monferrato, fu un'importante piazzaforte di forma pentagonale: nel 1638, presa dai Francesi, fu riconquistata dagli Spagnoli dopo un lungo e sanguinoso assedio. Nel 1707 entr\u00f2 a far parte con la Lomellina dei domini dei Savoia.\nSociet\u00e0.\nEvoluzione demografica.\nIn cento anni si \u00e8 assistito ad un forte spopolamento che ha portato i residenti ad un terzo di quelli presenti nel 1911.\nCucina.\nA Giugno si svolge la Sagra della Cipolla Rossa di Breme, presidio Slow food.\nAd agosto si svolge la Sagra della Cipolla Bionda di Breme."}
{"id": "2765401", "revid": "767487", "url": "https://it.wikipedia.org/wiki?curid=2765401", "title": "Euskaltel-Euskadi 2006", "text": "La squadra ciclistica spagnola Euskaltel-Euskadi partecip\u00f2, nella stagione 2006, all'UCI ProTour, giungendo 17\u00aa nella classifica finale a squadre. A livello individuale arrivarono 6 vittorie nel circuito Pro e 5 in quello Continental.\nClassifiche ProTour.\nIndividuale.\nPiazzamenti dei corridori dell'Euskaltel-Euskadi nella classifica ProTour individuale 2006.\nSquadra.\nLa squadra Euskaltel-Euskadi chiuse in 17\u00aa posizione con 208 punti."}
{"id": "2765410", "revid": "397707", "url": "https://it.wikipedia.org/wiki?curid=2765410", "title": "Alianza por Chile", "text": ""}
{"id": "2765411", "revid": "729019", "url": "https://it.wikipedia.org/wiki?curid=2765411", "title": "American Expeditionary Forces", "text": "L'American Expeditionary Forces (AEF) fu un contingente militare dell'esercito degli Stati Uniti d'America inviato in Europa durante la prima guerra mondiale a sostegno delle forze della Triplice Intesa, in seguito alla dichiarazione di guerra statunitense all'Impero tedesco il 6 aprile 1917.\nIl suo comandante capo fu il generale John Pershing, gi\u00e0 veterano delle guerre statunitensi nelle Filippine e in Messico. \nL'AEF si dimostr\u00f2 nel 1918, soprattutto negli ultimi mesi, come uno degli eserciti pi\u00f9 forti e organizzati di tutto il conflitto, fautore delle importanti vittorie alleate a Cantigny, Bosco Belleau, Ch\u00e2teau-Thierry e Saint-Mihiel.\nDurante l'estate del 1918 quando la guerra era ancora in corso furono creati da questo esercito due sotto-eserciti, l'American Expeditionary Force Siberia e l'American Expeditionary Force North Russia per essere inviati in Russia a combattere al fianco dell'esercito bianco contro l'esercito bolscevico nell'ambito della guerra civile russa.\nLa creazione.\nSubito dopo la dichiarazione di guerra degli USA l'esercito americano cerc\u00f2 di creare una forza di spedizione il pi\u00f9 velocemente possibile. Il presidente statunitense Wilson decise di inviare una forza di spedizione e nel maggio 1917 il generale John J. Pershing venne nominato comandante supremo della Forza di Spedizione Americana. Il generale e il suo staff si resero presto conto che gli Stati Uniti non erano preparati ad una guerra.\nAll'inizio della guerra l'esercito americano era costituito da 127 500 tra ufficiali e soldati che in breve tempo aumentarono di numero fino a circa un milione alla fine della guerra (1918). La marina non era preparata a trasportare un ingente numero di uomini e mezzi, e dovette chiedere aiuto alle Potenze alleate, le quali consegnarono agli americani delle navi catturate ai tedeschi.\nLe battaglie.\nLa spedizione arriv\u00f2 in Francia nel giugno 1917, ma non prese parte ai combattimenti fino a ottobre quando la 1\u00aa Divisione Americana, la meglio addestrata, penetr\u00f2 nelle trincee tedesche presso Nancy.\nInizialmente le divisioni americane vennero usate per supportare le difese inglesi e francesi, e per appoggiare i loro attacchi alle linee tedesche. Solamente nel maggio 1918 gli americani ebbero il primo impiego di truppe indipendentemente da inglesi e francesi, ottenendo un successo a Cantigny.\nNel luglio 1918 fu la volta delle truppe francesi ad essere aggregate agli americani come supporto per le loro manovre. Il 12 settembre 1918 inizi\u00f2 la battaglia di Saint-Mihiel ove il generale Pershing comand\u00f2 sei divisioni e pi\u00f9 di 500 000 uomini tra americani e francesi. In seguito al successo di questa operazione il generale Pershing ebbe il comando di oltre un milione di americani nella dura e sanguinosa battaglia dell'Argonne che mise in evidenza le carenze tattiche e l'inesperienza del corpo di spezione statunitense. Dopo pesanti perdite negli attacchi frontali contro le posizioni tirncerate tedesche, le truppe americane ripresero l'avanzata dal 1 novembre 1918 e terminarono la guerra sulla linea del fiume Mosa. In queste due operazioni gli Alleati strapparono ai tedeschi un territorio pari a duecento miglia quadrate.\nI piloti statunitensi vennero avviati all'addestramento in Francia, Regno Unito e Italia, dove esistevano due centri di addestramento. Uno, presso il Lago di Bolsena, era per i piloti dell'US Navy, destinati agli idrovolanti che operavano in reparti misti sul Mare Adriatico. \nL'altro, a Foggia, per i piloti dell'aviazione dell'esercito dell'American Expeditionary Force (AEF) Air Service. I \"foggiani\", come vennero soprannominati, destinati ai reparti di bombardamento venivano istruiti sui Caproni Ca.33. Circa 500 aspiranti piloti passarono dal Centro d'addestramento di Foggia. \nDi questi la gran parte prest\u00f2 servizio sul fronte francese all'interno dei reparti dell'AEF, mentre 75 di loro aggregati ai reparti italiani sul fronte austriaco. \nIl trimotore Caproni si guadagn\u00f2 ben presto il favore dei piloti statunitensi per la sua manovrabilit\u00e0 e robustezza. \nTra i suoi estimatori anche il Maggiore Fiorello La Guardia, deputato al Congresso degli Stati Uniti d'America e dal 1934 sindaco di New York per 3 volte, che teneva il comando del personale dell'AEF in Italia.\nIl dopoguerra.\nQuando l'11 novembre 1918 l'impero tedesco firm\u00f2 la resa, l'esercito americano era diventato un esercito moderno in grado di competere con gli eserciti delle altre potenze ed era considerato una delle pi\u00f9 temibili forze militari del mondo. La prima guerra mondiale permise agli americani di rivoluzionare il proprio esercito, meccanizzando divisioni, creando unit\u00e0 corazzate e modificando l'organizzazione e l'esperienza dei comandanti dell'esercito stesso.\nGli statunitensi persero 124 000 uomini ed ebbero 234 000 feriti per un totale di 360 000 vittime."}
{"id": "2765412", "revid": "339392", "url": "https://it.wikipedia.org/wiki?curid=2765412", "title": "De Natali", "text": ""}
{"id": "2765426", "revid": "339392", "url": "https://it.wikipedia.org/wiki?curid=2765426", "title": "Spettrometria di massa-plasma accoppiato induttivamente", "text": ""}
{"id": "2765430", "revid": "29425719", "url": "https://it.wikipedia.org/wiki?curid=2765430", "title": "Gobu Fuyunori", "text": ""}
{"id": "2765431", "revid": "298229", "url": "https://it.wikipedia.org/wiki?curid=2765431", "title": "David Herrero", "text": "Carriera.\nCorridore completo, passa professionista nel 2002 con il team Euskaltel-Euskadi.\nDurante la sua militanza con la squadra basca, durata cinque anni intervallati da una stagione con la Costa de Almeria-Paternina, si mette in mostra vincendo tappe nella Vuelta a Burgos, nella Bicicletta basca e nella Vuelta a Asturias.\nNel 2007 si trasferisce alla Karpin Galicia, e nel 2008 vince una tappa alla Vuelta al Pa\u00eds Vasco 2008, gara ProTour. Conclude la carriera con la squadra galiziana (divenuta Xacobeo Galicia) a fine 2009."}
{"id": "2765432", "revid": "767487", "url": "https://it.wikipedia.org/wiki?curid=2765432", "title": "Fly to the Sky", "text": "I Fly to the Sky (\ud50c\ub77c\uc774 \ud22c \ub354 \uc2a4\uce74\uc774) sono un gruppo musicale R&amp;B sudcoreano, formato da Brian Joo e Hwanhee.\nInizialmente lanciati come un duo in grado di cantare, fare rap e danzare, i primi lavori dei Fly to the Sky erano di genere bubblegum pop e techno. In seguito, il duo ha cambiato la propria immagine e il proprio stile, dopo la pubblicazione di \"Sea of Love\" nel 2002. Con gli album successivi, il gruppo ha confermato la propria nuova aderenza al genere R&amp;B, al punto di essere classificati come il primo duo R&amp;B coreano.\nNel 2007 il loro settimo album \"No Limitations\" ha raggiunto la vetta della classifica sudcoreana, diventando il loro primo disco al numero uno. Nel 2009 il sindaco di San Francisco Gavin Newsom ha onorato il gruppo Fly to the Sky, per aver promosso lo scambio culturale ed economico fra la Corea del sud e San Francisco, dichiarando il 27 luglio come il \u201cFly to the Sky Day.\u201d Nel 2009, in occasione del decimo anno di carriera, il gruppo ha pubblicato l'album \"Decennium\", che \u00e8 arrivato nuovamente alla prima posizione della classifica degli album pi\u00f9 venduti ed ha rappresentato il lavoro finale del duo, dato che in seguito Hwanhee e Brian Joo non hanno rinnovato il loro contratto, ed hanno intrapreso carriere da solisti."}
{"id": "2765434", "revid": "107098", "url": "https://it.wikipedia.org/wiki?curid=2765434", "title": "David Herrero Llorente", "text": ""}
{"id": "2765441", "revid": "212348", "url": "https://it.wikipedia.org/wiki?curid=2765441", "title": "Fred Fisher", "text": "Biografia.\nFred Fisher \u00e8 nato a Colonia, in Germania ed \u00e8 emigrato negli Stati Uniti nel 1900. Compose la sua prima hit nel 1906, intitolata \"If the Man In the Moon Were a Coon\". La canzone combina due temi popolari molto comuni: la moon song e la coon song. In una sua raccolta di canzoni ha collaborato con Alfred Bryan.\nTra le sue canzoni, conosciamo \"Come Josephine In My Flying Machine\", \"Peg O' My Heart\", \"They Go Wild, Simply Wild, Over Me\", \"Dardanella\", \"Chicago\", \"That's When Your Heartaches Begin\" (la versione pi\u00f9 nota \u00e8 stata pi\u00f9 volte registrata da Elvis Presley) e \"Your Feet's Too Big\". La sua musica \u00e8 stata utilizzata anche al cinema.\nFisher muore a New York. Anche i suoi figli Dan e Marvin e sua figlia Doris hanno intrapreso una carriera musicale.\n\u00c8 stato inserito nella Songwriters Hall of Fame nel 1970."}
{"id": "2765454", "revid": "287204", "url": "https://it.wikipedia.org/wiki?curid=2765454", "title": "Alfred Bryan", "text": "Biografia.\nAlfred Bryan nacque a Brantford, in Canada, il 15 settembre del 1871. Fu educato in una scuola parrocchiale e, verso la fine degli anni 1880, si trasfer\u00ec a New York dove si impegn\u00f2 nell'attivit\u00e0 di cantautore.\nBryan lavor\u00f2 come arrangiatore per diverse case editrici di New York e, nel 1914 divenne socio fondatore dell'ASCAP. \nNegli anni 1920, Bryan si trasfer\u00ec ad Hollywood e scrisse canzoni per diversi film. La canzone \"Peg O' My Heart\", scritta in collaborazione con Fred Fisher, fu spunto per una famosa commedia teatrale da cui furono tratte tre diverse versioni cinematografiche.\nAncora nel 1997, la sua \"Come, Josephine, In My Flying Machine\" \u00e8 stata inserita tra i brani musicali del film \"Titanic\" di James Cameron.\nMor\u00ec il 1\u00ba aprile del 1958 a Gladstone, negli Stati Uniti.\nCanzoni.\nSovente collaborando con diversi artisti, quali Fred Fisher, Al Piantadosi, George Meyer, Larry Stock, Alfred Gumble, Joe McCarthy e John Klenner, il catalogo di Bryan include le seguenti canzoni:\nFilmografia (parziale).\nPeg o' My Heart.\nLa canzone \"Peg o' My Heart\", scritta in collaborazione con Fred Fisher, fu un grande successo e diede spunto a un lavoro teatrale del commediografo J. Hartley Manners. Interpretata a Broadway da Laurette Taylor, la commedia \"Peg o' My Heart\" rest\u00f2 in scena per oltre seicento rappresentazioni e venne poi adattata per lo schermo in tre diverse versioni cinematografiche:"}
{"id": "2765459", "revid": "287204", "url": "https://it.wikipedia.org/wiki?curid=2765459", "title": "Inukshuk", "text": "L'inukshuk (dall'inuktitut \u1403\u14c4\u1483\u14f1\u1483, al plurale \u1403\u14c4\u1483\u14f1\u1403\u1466) \u00e8 un ometto ovvero una costruzione in pietra usata come punto di riferimento dagli Inuit, Inupiat, Kalaallit, Yupik e da altri popoli della zona artica dell'America settentrionale. Queste strutture sono state trovate nell'area compresa tra l'Alaska e la Groenlandia, questo territorio oltre il circolo polare artico \u00e8 dominato dalla tundra che \u00e8 povera di punti di riferimento naturali.\nUna rappresentazione di queste costruzioni \u00e8 presente sulla bandiera della regione di Nunavut in Canada, ed un'altra \u00e8 stata usata come logo per i XXI Giochi olimpici invernali che si sono svolti a Vancouver nel 2010."}
{"id": "2765461", "revid": "369194", "url": "https://it.wikipedia.org/wiki?curid=2765461", "title": "Inuksuk", "text": ""}
{"id": "2765463", "revid": "80339", "url": "https://it.wikipedia.org/wiki?curid=2765463", "title": "Stretto di Ani\u00e1n", "text": ""}
{"id": "2765464", "revid": "123368460", "url": "https://it.wikipedia.org/wiki?curid=2765464", "title": "Oratorio dei Santi Nazario e Celso", "text": "L'oratorio dei Santi Nazario e Celso (noto in milanese come \"el Gesioeu\", \"la Chiesetta\"), \u00e8 un oratorio cinquecentesco situato nel comune di Novate Milanese.&lt;br&gt;\nAl suo interno sono presenti una pala d'altare dell'inizio del seicento raffigurante la Vergine Maria affiancata dai due santi Nazario e Celso ed un quadro raffigurante sant'Antonio da Padova databile intorno al 1660."}
{"id": "2765465", "revid": "34971", "url": "https://it.wikipedia.org/wiki?curid=2765465", "title": "Asymptote", "text": "Asymptote \u00e8 un linguaggio di grafica vettoriale sviluppato da Andy Hammerlindl, John C. Bowman (universit\u00e0 dell'Alberta) e Tom Prince che fornisce un ambiente (basato sulle coordinate) per il disegno tecnico. Esistono versioni per le maggiori piattaforme (UNIX, Mac OS, Microsoft Windows); \u00e8 software libero, disponibile sotto licenza GNU Lesser General Public License.\nSintassi e caratteristiche fondamentali.\nAsymptote permette la creazione di etichette ed equazioni tramite LaTeX, producendo file di alta qualit\u00e0 in PostScript, PDF, SVG, o 3D PRC; seppure ispirato a MetaPost, ha una sintassi pi\u00f9 simile al C++. Cos\u00ec come TeX/LaTeX fornisce l'ambiente standard per la scrittura di testi scientifici e matematici in particolare, Asymptote dovrebbe rappresentare un nuovo standard per la creazione di grafici matematici. Come tale, Asymptote \u00e8 per un utilizzo matematico, consentendo fra l'altro la rappresentazione delle rotazioni tramite numeri complessi o l'adozione del metodo del simplesso (in caso di grafici con frecce ed etichette, permette di riscalare automaticamente questi elementi qualora il grafico venga ingrandito o rimpicciolito).\nViene spesso citato come il primo pacchetto a portare TeX nelle tre dimensioni"}
{"id": "2765472", "revid": "648716", "url": "https://it.wikipedia.org/wiki?curid=2765472", "title": "San Roque Gonz\u00e1lez de Santa Cruz (Paraguay)", "text": "San Roque Gonz\u00e1lez de Santa Cruz, il cui nome \u00e8 spesso abbreviato in San Roque Gonz\u00e1lez o Roque Gonz\u00e1lez, \u00e8 un centro abitato del Paraguay; \u00e8 situato nel dipartimento di Paraguar\u00ed, ad una distanza di circa 97 km dalla capitale del paese, Asunci\u00f3n, e forma uno dei 17 distretti del dipartimento.\nPopolazione.\nAl censimento del 2002 la localit\u00e0 contava una popolazione urbana di 2.849 abitanti (10.641 nel distretto). \nStoria.\nSan Roque Gonz\u00e1lez de Santa Cruz \u00e8 una delle localit\u00e0 pi\u00f9 antiche del Paraguay: \u00e8 stata fondata con il nome di \"Tavapy\" nel 1538 dal governatore spagnolo Domingo Mart\u00ednez de Irala. Pi\u00f9 tardi il centro abitato prese l'attuale nome in onore di Roque Gonz\u00e1lez de Santa Cruz, un gesuita martirizzato nel 1628, divenuto il primo santo nato in territorio paraguaiano.\nEconomia.\nLe principali attivit\u00e0 economiche sono l'allevamento e l'agricoltura, ma non mancano i laboratori artigiani specializzati soprattutto nella lavorazione del cuoio e nella costruzione di finimenti per cavalli. \nTurismo.\nPoco lontano dal paese si trova il \"Parque Ecol\u00f3gico Paso Carreta\", un'area boschiva di 100 ha solcata da torrenti che attira numerosi turisti nel paese."}
{"id": "2765473", "revid": "76963", "url": "https://it.wikipedia.org/wiki?curid=2765473", "title": "Kerry Mills", "text": "Biografia.\nMills \u00e8 nato da Frederick Allen Mills a Philadelphia. Studiava per diventare violinista e, al contempo, lavorava come capo del Dipartimento per Violino della University of Michigan School of Music.\nNel 1895 si trasferisce a New York, dove fonda la casa editrice FA Mills Music Publisher, con la quale ha pubblicato molte canzoni, sue e di molti altri artisti."}
{"id": "2765485", "revid": "92723", "url": "https://it.wikipedia.org/wiki?curid=2765485", "title": "Diocesi di Mandya", "text": ""}
{"id": "2765491", "revid": "110157", "url": "https://it.wikipedia.org/wiki?curid=2765491", "title": "Eparchia di Ramanathapuram", "text": "Leparchia di Ramanathapuram (in latino: \"Eparchia Ramanathapuramensis\") \u00e8 una sede della Chiesa cattolica siro-malabarese in India, suffraganea dell'arcieparchia di Trichur. Nel 2017 contava 10.953 battezzati. \u00c8 retta dall'eparca Paul Alappatt.\nTerritorio.\nL'eparchia estende la sua giurisdizione sui fedeli della Chiesa cattolica siro-malabarese dei distretti di Coimbatore, Karur, Tiripur e Erode nello stato indiano del Tamil Nadu.\nSede eparchiale \u00e8 la citt\u00e0 di Ramanathapuram, dove si trova la cattedrale della Santissima Trinit\u00e0.\nIl territorio \u00e8 suddiviso in 18 parrocchie.\nStoria.\nL'eparchia \u00e8 stata eretta con decreto dell'arcivescovo maggiore Varkey Vithayathil il 18 gennaio 2010, ricavandone il territorio dall'eparchia di Palghat.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'eparchia nel 2017 contava 10.953 battezzati."}
{"id": "2765497", "revid": "767487", "url": "https://it.wikipedia.org/wiki?curid=2765497", "title": "Adamo di Marsh", "text": "Probabilmente nativo del Somerset, fu discepolo di Roberto Grossatesta; nel Capitolo generale di Assisi del 1239 si schier\u00f2 per un ritorno al primitivo spirito della regola francescana. Tra il 1247-8 e il 1249-50 fu il primo insegnante francescano ad Oxford. \nGodette di grande fama e Ruggero Bacone, con Roberto Grossatesta, lo celebr\u00f2 quale uno tra i \u00abmaggiori chierici del mondo, perfetti nella scienza divina e umana\u00bb."}
{"id": "2765498", "revid": "661526", "url": "https://it.wikipedia.org/wiki?curid=2765498", "title": "For Those Who Have Heart", "text": "For Those Who Have Heart \u00e8 il secondo album in studio del gruppo musicale statunitense A Day to Remember, pubblicato il 23 gennaio 2007 dalla Victory Records.\nL'album \u00e8 stato ripubblicato il 19 febbraio 2008 con 4 brani aggiuntivi e un DVD bonus.\nTracce.\nTesti e musiche degli A Day to Remember.\nTracce bonus\nDVD"}
{"id": "2765500", "revid": "92723", "url": "https://it.wikipedia.org/wiki?curid=2765500", "title": "Diocesi di Bhadravathi", "text": ""}
{"id": "2765501", "revid": "1543377", "url": "https://it.wikipedia.org/wiki?curid=2765501", "title": "Episodi di Human Target (prima stagione)", "text": "La prima stagione della serie televisiva Human Target \u00e8 stata trasmessa negli Stati Uniti a partire dal 15 gennaio 2010 su Fox.\nIn Italia la stagione \u00e8 andata in onda in prima visione su Steel dal 25 settembre all'11 dicembre 2010, mentre in chiaro \u00e8 stata trasmessa su Italia 1 a partire dal 5 luglio 2012.\nSotto copertura.\nTrama.\nStephanie Dobbs, ingegnere a capo del progetto di un avveniristico treno californiano, ingaggia Christopher per proteggersi dai tentativi di ucciderla. Mentre Chance la accompagna nel viaggio inaugurale del mezzo, Winston e Guerrero cercano di scoprire chi possa essere il mandante.\nL'hacker.\nTrama.\nChristopher e Winston si imbarcano su un volo da San Francisco a Seattle per proteggere un hacker del quale non conoscono l'aspetto fisico. Oltre a scovare il loro bersaglio, devono identificare tra i passeggeri chi vuole attentare alla sua vita ed eludere un agente dell'FBI in incognito.\nL'antidoto.\nTrama.\nPrima di morire avvelenato l'agente del controspionaggio Danny Cooper prega il fratello Aaron di proseguire il suo lavoro contattando Chance. Christopher assume una falsa identit\u00e0 che Danny aveva intenzione di usare per avere accesso all'ambasciata russa. Mentre Chance cerca di capire chi possa essere la spia che l'agente Cooper stava braccando, quali segreti abbia rubato e a chi voglia venderli, Aaron mostra i sintomi di un avvelenamento.\nGli annali di Nicea.\nTrama.\nUn criminale esperto in opere d'arte tradisce i suoi compagni e si d\u00e0 alla fuga. Quando i suoi ex \"colleghi\" riescono ad evadere, la sua ragazza ingaggia Christopher e Winston. I due partono per un isolato e poco accessibile monastero posto in cima ad una rupe vicino al confine col Qu\u00e9bec dove il giovane si \u00e8 rifugiato, con l'obiettivo di trovarlo prima dei suoi ex compagni. Guerrero intanto approfitta della loro assenza per svolgere una missione segreta per conto di un misterioso intermediario.\nIn fuga.\nTrama.\nA San Francisco la squadra si occupa di proteggere l'assistente procuratore Allyson Russo da un gruppo di poliziotti corrotti che vorrebbe attentare alla sua vita.\nTraffico di armi segrete.\nTrama.\nLa squadra viene incaricata di salvare il geniale ingegnere Martin Gleason, tenuto prigioniero dall'azienda di sicurezza militare per la quale lavora.\nOperazione Oro.\nTrama.\nIn un non specificato Paese sudamericano l'ex ribelle Maria Gallego ingaggia Christopher per recuperare l'archeologo Doug Slocum, finito nelle mani dei militari locali mentre stava cercando il tesoro perduto di un ex dittatore.\nIl vertice segreto.\nTrama.\nLe modalit\u00e0 di un omicidio compiutosi a Washington sono per Chance e Wilson un campanello d'allarme che li avvisa della presenza del pericoloso assassino Baptiste, appartenente all'organizzazione per cui un tempo lavorava anche Christopher. Per scoprire l'identit\u00e0 della sua vittima e quella del suo prossimo bersaglio la squadra (affiancata dall'informatica Layla) chiede l'aiuto dell'agente dell'FBI Emma Barnes.\nIl match finale.\nTrama.\nPer salvare un uomo fortemente indebitato, Chance elabora un piano per far perdere al suo creditore tutti i suoi soldi, inducendolo a scommettere contro di lui in un torneo di arti marziali.\nL'isola di Tanarak.\nTrama.\nChristopher raggiunge l'isola di Tanarak in Alaska per recuperare Jessica Shaw, un medico diventato bersaglio della compagnia mineraria che ha in gestione le attivit\u00e0 estrattive del luogo. La donna stava indagando autonomamente sullo strano decesso di un operaio che aveva in cura.\nIntrighi di corte.\nTrama.\nA New York la squadra deve difendere la Principessa del Galles dai tentativi di assassinarla orditi da un uomo ombra della famiglia reale, che vede la sua relazione con un paramedico come una minaccia all'integrit\u00e0 della Corona.\nIl mio nome \u00e8 Christopher Chance.\nTrama.\nLa squadra viene catturata nel proprio ufficio dall'uomo che sei anni prima aveva commissionato all'organizzazione per cui lavoravano Christopher (all'epoca \"Junior\") e Guerrero l'omicidio di Katherine Walters. La donna, che lavorava al porto, era diventata una testimone protetta del detective Winston dopo aver soccorso un uomo che prima di morire le aveva sussurato alcune parole. Vengono cos\u00ec raccontati gli eventi che spinsero i tre a mettersi in proprio e rivelata l'origine del nome Christopher Chance."}
{"id": "2765502", "revid": "96656442", "url": "https://it.wikipedia.org/wiki?curid=2765502", "title": "Globo del Sovrano d'Inghilterra", "text": "Il Globo del Sovrano \u00e8 una regalia del regno d'Inghilterra, conosciuto anche col nome tecnico di globo crucigero che oggi fa parte dei Gioielli della Corona inglese.\nEsso venne creato per l'incoronazione di Carlo II nel 1661 al costo di 1.150 sterline (circa 130.000 sterline attuali).\nIl globo \u00e8 una sfera dorata di 16.5\u00a0cm di diametro e presenta al centro una banda di perle e gemme. Una simile mezza banda si trova in verticale. Sulla punta del globo si trova un'ametista sormontata da una croce. Il globo \u00e8 un simbolo religioso e rappresenta il ruolo di difensore della fede del monarca come supremo governatore della chiesa d'Inghilterra.\nDurante l'incoronazione l'Arcivescovo di Canterbury consegna il globo al monarca che lo tiene nella mano destra. Il globo viene quindi posto sull'altare ove rimane sino alla fine della cerimonia. Al termine della celebrazione il monarca prende il globo nella mano sinistra, lo scettro nella mano destra e, indossando la Corona imperiale di stato si allontana dall'Abbazia di Westminster in processione verso l'uscita."}
{"id": "2765504", "revid": "92723", "url": "https://it.wikipedia.org/wiki?curid=2765504", "title": "Diocesi di Belthangady", "text": ""}
{"id": "2765507", "revid": "339392", "url": "https://it.wikipedia.org/wiki?curid=2765507", "title": "Dese Calcio a Cinque", "text": ""}
{"id": "2765511", "revid": "124123", "url": "https://it.wikipedia.org/wiki?curid=2765511", "title": "Adamo di Montaldo", "text": "Fu autore di poesie latine nelle quali esortava alla Crociata contro i Turchi e che gli valsero l'appellativo di \"Tirteo cristiano\"."}
{"id": "2765513", "revid": "92723", "url": "https://it.wikipedia.org/wiki?curid=2765513", "title": "Diocesi di Bijnor", "text": ""}
{"id": "2765515", "revid": "29426842", "url": "https://it.wikipedia.org/wiki?curid=2765515", "title": "Tirteo cristiano", "text": ""}
{"id": "2765517", "revid": "92723", "url": "https://it.wikipedia.org/wiki?curid=2765517", "title": "Diocesi di Adilabad", "text": ""}
{"id": "2765519", "revid": "2188026", "url": "https://it.wikipedia.org/wiki?curid=2765519", "title": "Nick Jonas &amp; the Administration", "text": "Nick Jonas &amp; the Administration \u00e8 un progetto musicale solista di Nick Jonas, gi\u00e0 membro dei Jonas Brothers. Il progetto comprende Michael Bland, Tommy Barbarella, David Ryan Harris, John Fields e Sonny Thompson, oltre a Nick Jonas stesso.\nFormazione del gruppo.\nIl gruppo \u00e8 formato da:\nNick Jonas come voce solista e chitarra ritmica, Michael Bland alla batteria, Tommy Barbarella alle tastiere, David Ryan Harris come chitarra solista, John Fields al basso, Sonny Thompson come chitarrista.\nLa band fu annunciata il 28 ottobre 2009 sulla pagina MySpace dei Jonas Brothers. I tre fratelli hanno voluto sottolineare che ci\u00f2 non implicher\u00e0 lo scioglimento della loro band, ma che sar\u00e0 un progetto che Nick condurr\u00e0 parallelamente a quello dei Jonas Brothers.\nCuriosit\u00e0.\nIl titolo della canzone 'Rose Garden' fa riferimento, o meglio, era ispirato, come dichiarato dallo stesso Nick Jonas, all'omonimo (e famoso) giardino della Casa Bianca, dove, poco prima di scriverla, il cantante aveva avuto la possibilit\u00e0 di trovarsi, in occasione di alcuni incontri con il Congresso avuti proprio a Washington, in rappresentanza dei diabetici per incoraggiare gli investimenti statali per la ricerca.\nIl brano 'Stay', assente nella prima versione dell'album 'Who I Am' essendo stata scritta dopo la sua prima pubblicazione, fu aggiunto in seguito nella lista delle canzoni dell'edizione speciale.\nIl brano 'Tonight', inoltre, era una 'cover/rilettura acustica', se cos\u00ec si pu\u00f2 dire, del brano omonimo dei Jonas Brothers, band per cui scrisse originariamente la canzone."}
{"id": "2765526", "revid": "1543377", "url": "https://it.wikipedia.org/wiki?curid=2765526", "title": "Eurobot", "text": "Eurobot \u00e8 una competizione internazionale di robotica per giovani che si tiene annualmente in Europa a partire dal 1998. Vi partecipano, generalmente, squadre rappresentanti universit\u00e0 o club di robotica. Eurobot si tiene ogni anno in un diverso paese Europeo ma \u00e8 aperto a squadre provenienti da ogni parte del mondo.\nL'edizione tenutasi nel 2011 a Astrachan' () ha visto la partecipazione di 46 squadre provenienti da 24 nazioni."}
{"id": "2765533", "revid": "92723", "url": "https://it.wikipedia.org/wiki?curid=2765533", "title": "Diocesi di Gorakhpur", "text": ""}
{"id": "2765538", "revid": "767487", "url": "https://it.wikipedia.org/wiki?curid=2765538", "title": "Juan de Fuca", "text": "La famiglia e la giovent\u00f9.\nSuo nonno Emmanou\u00edl Fok\u00e1s (\u0395\u03bc\u03bc\u03b1\u03bd\u03bf\u03c5\u03ae\u03bb \u03a6\u03c9\u03ba\u03ac\u03c2) fugg\u00ec da Costantinopoli in seguito alla caduta della citt\u00e0 del 1453, insieme al fratello Andr\u00f3nikos (\u0391\u03bd\u03b4\u03c1\u03cc\u03bd\u03b9\u03ba\u03bf\u03c2). I due si stabilirono nel Peloponneso, dove Andronico decise di restare, mentre Emmanou\u00edl nel 1470 si trasfer\u00ec sull'isola di Cefalonia. I\u00e1kovos (\u0399\u03ac\u03ba\u03c9\u03b2\u03bf\u03c2), il padre di Juan de Fuca, si stabil\u00ec nel villaggio di Valeri\u00e1no (\u0392\u03b1\u03bb\u03b5\u03c1\u03b9\u03ac\u03bd\u03bf) e venne soprannominato \"il Valeri\u00e1no Fok\u00e1s\" per distinguerlo dai fratelli.\nIo\u00e1nnis nacque in quel villaggio nel 1536; si sa molto poco della sua vita prima che entrasse al servizio della Spagna, verso il 1555.\nIl nome.\nL'origine del nome dell'uomo passato alla storia come Juan de Fuca \u00e8 piuttosto confusa. Mentre \"Juan de Fuca\" \u00e8 chiaramente l'adattamento spagnolo di \"Io\u00e1nnis Fok\u00e1s\", alcune fonti indicano che il suo vero nome fosse \"Ap\u00f3stolos Valeri\u00e1nos\" (\u0391\u03c0\u03cc\u03c3\u03c4\u03bf\u03bb\u03bf\u03c2 \u0392\u03b1\u03bb\u03b5\u03c1\u03b9\u03ac\u03bd\u03bf\u03c2).\n\u00c8 possibile che il suo nome di battesimo fosse \"Ap\u00f3stolos\" e solo in seguito abbia adottato il nome Io\u00e1nnis/Juan perch\u00e9 in Spagna \"Ap\u00f3stol\" \u00e8 un nome piuttosto insolito. Posto che Fok\u00e1s/Fuca era il cognome portato dal nonno e dal padre del navigatore, \u00e8 probabile che Valeri\u00e1nos fosse un soprannome usato nella sua isola d'origine che per\u00f2 in Spagna non avrebbe avuto alcun significato.\nL'inizio della carriera.\nI primi viaggi di Juan de Fuca furono verso l'Estremo oriente; egli afferm\u00f2 di essere arrivato nella Nuova Spagna nel 1587, vicino a Cabo San Lucas, nella Baja California, quando il corsaro inglese Thomas Cavendish cattur\u00f2 il suo galeone, abbandonandolo sulla costa.\nI viaggi verso nord.\nSecondo il racconto di de Fuca, egli intraprese due viaggi di esplorazione agli ordini del vicer\u00e9 della Nuova Spagna Luis de Velasco, entrambi con l'intento di trovare il favoloso \"Stretto di Ani\u00e1n\", che avrebbe condotto al Passaggio a nord-ovest, la via marittima che unisce nell'emisfero nord l'oceano Atlantico e l'oceano Pacifico.\nAl primo viaggio presero parte 200 soldati a bordo di tre navi leggere, sotto il comando di un capitano dell'esercito spagnolo (mentre de Fuca era la guida e il comandante delle navi), con l'incarico di trovare lo Stretto di Ani\u00e1n e di fortificarlo per difenderlo dagli inglesi. La spedizione fall\u00ec quando, presumibilmente per il comportamento scorretto del capitano, i soldati si ammutinarono e fecero ritorno in California.\nNel 1592, con il secondo viaggio, de Fuca ebbe invece successo. Salpato verso nord con una caravella e una pinaccia con pochi marinai armati, torn\u00f2 ad Acapulco sostenendo di aver trovato lo stretto, con una grande isola all'imboccatura, verso i 47\u00b0 nord di latitudine. Secondo il suo racconto trascorse pi\u00f9 di venti giorni esplorando le molte isole dello stretto che descrisse (non sorprendentemente) come fertili e ricche di '\"oro, argento, perle ed altre cose come la Nuova Spagna\" ; disse inoltre di essere dovuto ritornare alla civilt\u00e0 con i suoi uomini a causa della ferocia dei nativi.\nTuttavia, nonostante le ripetute promesse di Velasco, de Fuca non ricevette mai le grandi ricompense che sosteneva essergli dovute. Dopo due anni, spinto dallo stesso vicer\u00e9, and\u00f2 in Spagna per portare a giudizio di persona il suo caso. Nuovamente deluso e disgustato dagli spagnoli, l'ormai anziano greco decise di ritirarsi a casa sua, a Cefalonia, ma nel 1596 fu convinto da un inglese, un certo Michael Lok, ad offrire i suoi servigi alla nemica giurata della Spagna Elisabetta I d'Inghilterra. I piani di Lok e de Fuca non ebbero alcun seguito ma fu grazie al racconto di Lok che la storia di de Fuca fu riportata in documenti inglesi.\nDiscussioni.\nDal momento che l'unica testimonianza scritta dei viaggi di de Fuca \u00e8 il racconto di Lok - i ricercatori non sono riusciti a trovare traccia delle sue spedizioni negli archivi coloniali spagnoli - da molto tempo si discute sulla realt\u00e0 delle sue scoperte e c'\u00e8 chi dubita persino che sia stato una persona realmente esistita; diversi studiosi hanno considerato de Fuca un personaggio completamente immaginario e il celebre Capitano Cook neg\u00f2 con forza che lo stretto che de Fuca sosteneva di aver scoperto esistesse davvero. Tuttavia, dopo la successiva esplorazione e colonizzazione della zona da parte degli inglesi, le affermazioni di de Fuca suonarono meno incredibili.\nFinalmente, nel 1859, un ricercatore statunitense, con l'aiuto del console americano nelle isole Ionie riusc\u00ec a dimostrare non solo che de Fuca era realmente esistito, ma anche che la sua famiglia e la sua storia erano ben conosciute sulle isole.\nL'eredit\u00e0.\nQuando il capitano inglese Charles William Barkley riscopr\u00ec lo stretto che de Fuca aveva descritto, lo battezz\u00f2 con il suo nome.\nDa lui prende il nome anche la Placca Juan de Fuca, la placca tettonica che giace sotto gran parte della linea costiera che esplor\u00f2, oltre che la piccola dorsale oceanica omonima che la separa dalla placca pacifica."}
{"id": "2765539", "revid": "92723", "url": "https://it.wikipedia.org/wiki?curid=2765539", "title": "Diocesi di Irinjalakuda", "text": ""}
{"id": "2765541", "revid": "92723", "url": "https://it.wikipedia.org/wiki?curid=2765541", "title": "Diocesi di Jagdalpur", "text": ""}
{"id": "2765543", "revid": "92723", "url": "https://it.wikipedia.org/wiki?curid=2765543", "title": "Diocesi di Kalyan", "text": ""}
{"id": "2765544", "revid": "92723", "url": "https://it.wikipedia.org/wiki?curid=2765544", "title": "Diocesi di Kanjirapally", "text": ""}
{"id": "2765549", "revid": "92723", "url": "https://it.wikipedia.org/wiki?curid=2765549", "title": "Diocesi di Kothamangalam", "text": ""}
{"id": "2765551", "revid": "92723", "url": "https://it.wikipedia.org/wiki?curid=2765551", "title": "Diocesi di Mananthavady", "text": ""}
{"id": "2765552", "revid": "287204", "url": "https://it.wikipedia.org/wiki?curid=2765552", "title": "Who I Am (album Nick Jonas &amp; the Administration)", "text": "Who I Am \u00e8 l'album di debutto del gruppo musicale Nick Jonas &amp; the Administration, progetto solista di Nick Jonas, pubblicato il 2 febbraio 2010 negli Stati Uniti.\nLa band ha debuttato il 2 dicembre 2009 durante il Grammy Nomination Concert eseguendo \"Who I Am\", la canzone da cui l'album prende il nome.\nIl successivo 21 dicembre sono stati annunciati i titoli dei 10 brani contenuti nell'album."}
{"id": "2765553", "revid": "92723", "url": "https://it.wikipedia.org/wiki?curid=2765553", "title": "Diocesi di Palai", "text": ""}
{"id": "2765554", "revid": "92723", "url": "https://it.wikipedia.org/wiki?curid=2765554", "title": "Diocesi di Palghat", "text": ""}
{"id": "2765557", "revid": "149727", "url": "https://it.wikipedia.org/wiki?curid=2765557", "title": "Circondario di Lomellina", "text": ""}
{"id": "2765558", "revid": "307923", "url": "https://it.wikipedia.org/wiki?curid=2765558", "title": "Volley Forl\u00ec 2009-2010", "text": ""}
{"id": "2765559", "revid": "118031", "url": "https://it.wikipedia.org/wiki?curid=2765559", "title": "Io\u00e1nnis Fok\u00e1s", "text": ""}
{"id": "2765560", "revid": "287204", "url": "https://it.wikipedia.org/wiki?curid=2765560", "title": "Ioannis Fokas", "text": ""}
{"id": "2765562", "revid": "92723", "url": "https://it.wikipedia.org/wiki?curid=2765562", "title": "Diocesi di Rajkot", "text": ""}
{"id": "2765565", "revid": "92723", "url": "https://it.wikipedia.org/wiki?curid=2765565", "title": "Diocesi di Sagar", "text": ""}
{"id": "2765567", "revid": "767487", "url": "https://it.wikipedia.org/wiki?curid=2765567", "title": "Society for Sedimentary Geology", "text": "La Society for Sedimentary Geology \u00e8 un'organizzazione professionale internazionale che ha sede a Tulsa, Oklahoma. Comunemente definita con l'acronimo SEPM in quanto \u00e8 nata dalla Society of Economic Paleontologists and Mineralogists.\nL'associazione ha come missione primaria lo sviluppo delle Scienze legate alla Sedimentologia, alla Stratigrafia, alla Paleontologia, alle Scienze Ambientali, all'Idrogeologia ed alle relative specialit\u00e0. I membri beneficiano della possibilit\u00e0 di discutere e scambiare informazioni pertinenti alle loro specializzazioni Geologiche. L'informazione viene distribuita attraverso le pi\u00f9 importanti Riviste Scientifiche, come \"Journal of Sedimentary Research\" (JSR), and \"PALAIOS\", e attraverso Conferenza Tecniche, e brevi Seminari. Viene pubblicato inoltre, un mensile dal nome \"The Sedimentary record\"."}
{"id": "2765568", "revid": "767487", "url": "https://it.wikipedia.org/wiki?curid=2765568", "title": "Palmer (personaggio)", "text": ""}
{"id": "2765570", "revid": "92723", "url": "https://it.wikipedia.org/wiki?curid=2765570", "title": "Diocesi di Satna", "text": ""}
{"id": "2765572", "revid": "92723", "url": "https://it.wikipedia.org/wiki?curid=2765572", "title": "Diocesi di Thamarasserry", "text": ""}
{"id": "2765575", "revid": "92723", "url": "https://it.wikipedia.org/wiki?curid=2765575", "title": "Diocesi di Thuckalay", "text": ""}
{"id": "2765576", "revid": "322321", "url": "https://it.wikipedia.org/wiki?curid=2765576", "title": "Margherita di Savoia (Italia)", "text": "Margherita di Savoia (\"I Sal\u00e9in\" in dialetto locale, fino al 1879 chiamata Saline di Barletta) \u00e8 un comune italiano di abitanti della provincia di Barletta-Andria-Trani in Puglia. Fino al 2004 ha fatto parte della provincia di Foggia. \u00c8 situata presso la foce dell'Ofanto.\n\u00c8 nota per le omonime saline, le pi\u00f9 grandi d'Europa e le seconde nel mondo, riconosciute come riserva naturale statale (D.M. 10.10.1977) e quindi zona umida di valore internazionale (D.M. 30.05.1979) ai sensi della Convenzione di Ramsar (Iran 1971).\nPunti di forza dell'offerta turistica della cittadina sono anche il moderno stabilimento termale che utilizza i fanghi e le acque madri contenute nei bacini delle saline, il lungo ed ampio litorale di sabbia ferrosa che ospita circa 90 stabilimenti balneari e, non ultimo, il museo storico delle Saline, sito in un vecchio magazzino del sale adiacente alla cinquecentesca Torre delle Saline.\nGeografia fisica.\nIl centro abitato sorge in riva al mare Adriatico, in una zona pianeggiante, un tempo paludosa. Qui sorgevano i laghi costieri Salso e il lago di Salpi: grazie alla natura del terreno, argilloso e caratterizzato da un elevato grado di impermeabilit\u00e0, il gioco delle maree permetteva l'allagamento periodico di piccole depressioni non lontane dalla costa dalle quali, per evaporazione e dell'acqua marina e precipitazione dei sali disciolti, era possibile prelevare il sale, che veniva largamente impiegato per la conservazione degli alimenti.\nOggi, il paesaggio \u00e8 stato radicalmente trasformato dalla bonifica e dalla messa in coltura dei laghi. La citt\u00e0, stretta fra il litorale e le saline, presenta una caratteristica struttura fusiforme, sviluppandosi per circa 3\u00a0km lungo tre corsi principali (Via Giuseppe Garibaldi, Corso Vittorio Emanuele e Corso Africa Orientale), cui si aggiunge il lungomare Cristoforo Colombo. L'espansione demografica e la crescita dall'abitato hanno comportato, a partire dagli anni 70, la nascita di nuovi quartieri che hanno attenuato la struttura istimica del paese.\nStoria.\nLa presenza di saline naturali rese nota la localit\u00e0 sin dai tempi pi\u00f9 antichi. Gi\u00e0 le popolazioni indigene, che vivevano nei pressi del lago Salpi, raccoglievano il sale da conche per barattarlo con altri prodotti utili alla loro sussistenza. Un salto di qualit\u00e0 fu compiuto con l'arrivo degli Illiri che avevano abbandonato sulla sponda dalmata altre saline, di cui parlano sia Aristotele che Strabone, a seguito di sanguinose guerre: da questi ultimi, infatti, le popolazioni autoctone appresero anche la coltivazione del sale. Un'origine cos\u00ec antica delle saline presuppone anche quella di centri urbani connessi ad esse. La Tavola Peutingeriana del III secolo d.C. e altri itinerari romani, come l'Itinerarium Antonini, attestano l'esistenza di una citt\u00e0 nota come Salinis che presumibilmente era legata alla citt\u00e0 di Salapia, posta poco pi\u00f9 a nord. \nSalapia era una frazione di Canusium, l'attuale Canosa di Puglia.\nL'oppidum salinis sopravvisse alle guerre devastatrici che si svolsero intorno al suo territorio che confinava a nord con quello di Siponto e Salapia e a sud con quello di Canosa e Canne, dove si svolse la celeberrima battaglia vinta da Annibale contro i romani il 2 agosto del 216 a.C. La citt\u00e0 sorgeva fra due importanti empori, da cui veniva imbarcato il sale, quello Argiripensium Navale della citt\u00e0 di Arpi e l'Emporium Canusinorum, indicato nell'Itineraria come Bardulos (l'odierna Barletta), all'epoca scalo portuale e stazione balneare di Canosa e piccolo vicus. Intorno al 150 d.c l'imperatore Traiano fece edificare un ponte sull'Ofanto che univa Salinis a Bardulos, crollato parzialmente intorno al 1850.\nCon il diffondersi del cristianesimo, la localit\u00e0 assunse la denominazione di Sancta Maria de Salinis e cos\u00ec viene citata in un diploma di donazione di Goffredo il Normanno, conte di Canne, nel 1105. Il casale di Sancta Maria de Salinis, ancora di incerta ubicazione, (sorgeva forse poco pi\u00f9 a nord dell'odierno abitato nei pressi della frazione Orno e oggi sarebbe sommerso) faceva parte del territorio e della diocesi di Canne insieme anche al casale di S. Cassiano (l'odierna San Ferdinando) e S. Nicolao de Petra, l'odierna frazione di Torre Pietra, che forse diede i natali, secondo la \"Vita\" pubblicata dall'Ughelli, a Ruggero, vescovo di Barletta. Dalle fonti si apprende che il casale disponeva di una chiesa, cui era anche annessa una masseria e sotto Federico II fu dotato di una torre di avvistamento. Sempre dall'atto di donazione apprendiamo che il territorio di tale casale aveva come confini a nord la contrada di San Nicolao di Petra e a sud l'Ofanto. Le saline all'epoca venivano chiamate Salinae Cannarum, in quanto il vescovo di Canne ne aveva il possesso e ne riscuoteva il censo. Il casale fu poi ancora una volta ceduto ai templari di Barletta dal vescovo Joannes, che successe a S. Ruggiero nell'episcopato di Canne. Con l'estinzione della diocesi di Canne la chiesa di S. Maria de Salinis fu aggregata a quella di Trani, cui ancora adesso appartiene, come risulta dalla bolla papale di Celestino III, datata 1192. Il dominio dei templari sulla salina termin\u00f2 con l'emanazione delle Costituzione Melfitane da parte di Federico II, il quale istitu\u00ec il monopolio del sale. Sotto la casata degli Svevi la localit\u00e0 conobbe un periodo di grande fioritura. La citt\u00e0 conobbe gli effetti devastanti del terremoto-maremoto del 1223 che colp\u00ec anche la vicina Siponto, ma venne prontamente ricostruita da Carlo II d'Angi\u00f2 nel 1275. Il casale, tuttavia, and\u00f2 in rovina a causa del progressivo impaludamento del Lago Salpi, che dovette provocare epidemie di malaria, ma un ruolo non indifferente fu giocato anche dal fenomeno erosivo della costa, tuttora in atto.\nNello stesso periodo decadeva anche Siponto, di cui Manfredi ordin\u00f2 la rifondazione pi\u00f9 a nord e anche Salpi si avviava verso un processo di inarrestabile decadenza, che sarebbe culminato nel 500 con la scomparsa di questa antica e illustre citt\u00e0. Intanto nel 1294 il territorio di Canne e, quindi, anche le sue saline venivano annesse a quello di Barletta da Carlo II d'Angi\u00f2. Fu proprio a Barletta che tra la fine del XIII e l'inizio del XIV secolo si stanziarono molti salinari a causa del peggioramento delle condizioni climatiche, senza per altro recidere i legami con le dune dei padri dove continuavano a recarsi per il lavoro del sale. Essi si stabilirono nella parte occidentale della citt\u00e0, nel borgo S. Giacomo, fondato dai cannesi dopo la distruzione della loro citt\u00e0 da parte di Roberto Guiscardo, nei pressi della chiesa di S. Agostino, in cui all'epoca si venerava il SS. Salvatore, divenuto poi al ritorno il loro santo patrono. Essi costituirono una colonia menzionata negli statuti dell\"'universit\u00e0\" di Barletta del 1466, in quelli del 1473 e in numerosi documenti degli archivi comunali, ecclesiastici e notarili. Intanto, sul litorale delle Saline, verso il 1540, furono costruite dal vicer\u00e9 Don Pedro de Toledo per ordine di Carlo V delle torri per la difesa costiera: Torre Rivoli, Torre Pietra o Petra, Torre Orno, Torre della Saline, Torre Ofanto, oggi scomparsa.\nSul finire del XVI e l'inizio del XVII secolo cominci\u00f2 o meglio si intensific\u00f2 (il sito non fu mai del tutto abbandonato) un movimento di ritorno da parte dei salinari alle Saline, sebbene la fiorente e fruttuosa industria salinara mai cess\u00f2 di esistere: intorno alla Torre delle Saline, alla cappella (una prima cappella salinarum \u00e8 gi\u00e0 attestata nel 1595 e di essa si conserva la preziosa campana), riconosciuta da una bolla papale nel 1606 e a pochi altri edifici in muratura (per lo pi\u00f9 si trattava delle case degli officiali regi) venne a costituirsi un piccolo villaggio popolato dai caratteristici pagliai, umili abitazioni in paglia, scomparse poi definitivamente dal centro del paese nel 1875 per fare posto alle abitazioni in muratura e dal rione di Punta Pugliaia agli inizi del Novecento. Molte pagliaia furono distrutte in un terribile incendio nel 1858. Le prime abitazioni sorsero nella parte settentrionale del paese, nel rione ancora oggi denominato Punta pagliaio (Pizze pagghj\u00e0re in vernacolo) che in origine si estendeva verso nord proprio a partire da Torre delle Saline. Questo piccolo nucleo abitativo, alla base dell'odierna Margherita di Savoia, cominci\u00f2 ad essere chiamato Salinelle o Saline di Barletta. La colonia prendeva il nome dalla citt\u00e0 che aveva ospitato la colonia di salinari e che non pochi benefici trasse proprio dal controllo delle saline, affidata alla gestione di spesso scaltri arrendatori.\nNel Settecento la Salina fu ricomperata dai Borbone, che la ritennero \"la pi\u00f9 preziosa gemma della loro corona\" e torn\u00f2, pertanto, ad una gestione pubblica: Carlo III di Borbone nel 1754 incaric\u00f2 Luigi Vanvitelli di occuparsi dell'ammodernamento e dell'ampliamento delle Saline, avvenuto anche con la creazione di nuove zone salanti, come quella Regina, dedicata a Carolina d'Austria (oggi dismessa e sede di un quartiere cittadino) e l'apertura di una foce verso Torre Pietra. Sempre in questo secolo nelle Saline trov\u00f2 rifugio lo storico e giureconsulto Pietro Giannone, imbarcatosi su un piroscafo carico di sale per fare scalo a Venezia. Ricercato dalla Curia romana, fu incarcerato dai Savoia. A lui oggi \u00e8 dedicato lo spiazzo di Largo Giannone in centro a poca distanza dalla chiesa madre del Ss. Salvatore. Nel 1812 fu costruita la prima direzione delle saline, poi demolita negli anni Sessanta per fare posto a quella attuale.\nNel 1813, su decreto di Gioacchino Murat, recatosi in visita alle saline, le Saline di Barletta videro riconosciuta un'amministrazione municipale separata rispetto al Casale della Trinit\u00e0 (l'odierna Trinitapoli). Il decreto, inoltre, stabiliva che da quel momento il direttore delle Saline sarebbe stato sempre il Sindaco nato di quel comune: il primo fu Vincenzo Pecorari. Il 20 febbraio del 1847 le Saline furono visitate da Ferdinando II di Borbone che ebbe modo di rendersi conto delle gravi necessit\u00e0 della popolazione salinara che conosceva un incremento demografico in un territorio sempre pi\u00f9 insufficiente per la loro sopravvivenza. A seguito di ci\u00f2, il sovrano decise di fondare nella localit\u00e0 di S. Cassano, sede di un'antica posta, il comune di S. Ferdinando di Puglia, gi\u00e0 autonomo nel 1847, dove furono trasferite circa 232 famiglie salinare. Dopo l'unit\u00e0, la popolazione salinara, elesse una propria amministrazione autonoma, liberandosi della figura del direttore sindaco. Il toponimo del paese venne poi modificato nel 1879 in onore della regina consorte d'Italia, moglie di Umberto I. Con il nuovo governo nazionale il demanio entr\u00f2 in possesso anche della Chiesa del Ss. Salvatore, che era stata edificata, a spese del governo borbonico e per disposizione di Ferdinando II, tra il 1858 e il 1871, su una precedente chiesetta del 1794, che dava evidenti segni di instabilit\u00e0. Sebbene colpito da un'epidemia di colera nel 1902 prima e poi soprattutto nel 1910, il paese conobbe un significativo incremento demografico, culminato nel 1951, anno in cui la popolazione salinara super\u00f2 i 13.000 abitanti.\nSolo negli anni Venti si chiuse il contenzioso giudiziario nei confronti di Barletta, Trinitapoli e Manfredonia in favore del comune che vide riconosciuto il territorio attuale, anche grazie all'interessamento di Vincenzo de Luca, autore di un prezioso libello \"il Comune di Margherita di Savoia, gi\u00e0 Reali saline di Barletta\" edito nel 1926 in cui difendeva le aspirazioni territoriali dei salinari, ricostruiva la storia delle saline e dei centri abitati ad essi connessi (a ragion si pu\u00f2 considerare il primo storico locale) e consigliava anche di investire sul termalismo. Solo nel 1927 il paese otteneva il suo stemma. Nel corso del XX secolo accanto alla progressiva industrializzazione delle saline, si \u00e8 assistito allo sfruttamento delle sorgenti termali a fini terapeutici e turistici. Le prime terme in muratura videro la luce nel dopoguerra, mentre l'attuale edificio termale fu inaugurato nel 1988. Nel 2004 il Comune aderisce alla sesta provincia pugliese.\nEconomia.\nL'economia del comune \u00e8 indissolubilmente legata al processo di estrazione del sale. Le saline infatti occupano oggi una superficie di circa 4000 ettari, dei quali 3500 di vasche evaporanti. Le prime hanno superfici e forme variabili in dipendenza dell'andamento altimetrico del terreno. Le seconde, pur conservando la variabilit\u00e0 nelle superfici sono invece perfettamente regolari nelle forme per esigenza di raccolta. Il movimento delle acque a ciclo continuo viene realizzato sfruttando il dislivello naturale del terreno; ovvero, ci\u00f2 non \u00e8 possibile, sei stazioni idrovore dislocate nelle varie zone della salina.\nLa quantit\u00e0 di acqua di mare, utilizzata per la produzione del sale, varia a seconda dell'andamento stagionale; essa si aggira in media intorno ai 30 milioni di metri cubi annui. La produzione media annua di sale \u00e8 di circa 6 milioni di quintali, pi\u00f9 elevata nei mesi estivi, pi\u00f9 caldi e con un'insolazione maggiore.\nAltro fattore economico importante \u00e8 rappresentato dallo stabilimento termale presente al centro della citt\u00e0 che offre cure solfo bromo iodiche e frequentato da numerosi turisti che approfittano del periodo vacanziero per effettuare un ciclo di cure, la maggior parte provengono dalla zona di capitanata.\nUno dei suoi prodotti tipici \u00e8 la cipolla bianca di Margherita Igp. L'eccellenza viene prodotta non nel terreno, come di consueto accade, ma nelle sabbie del Mar Adriatico, a sud del Gargano, in una zona di elevato interesse ambientale, tutelata da una convenzione internazionale (Ramsar 1979), nei territori compresi tra Margherita di Savoia (Bat), Zapponeta (Fg) e Manfredonia (Fg). Al consorzio per la sua tutela e valorizzazione, riconosciuto nel 2016, partecipano venti aziende di piccoli produttori, due cooperative di produzione, quattro aziende di confezionamento.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nLa massima rappresentante sportiva della citt\u00e0 \u00e8 la Futsal Salinis la cui formazione femminile nella stagione 2013\u20132014 disputa per la prima volta il campionato nazionale di Serie A per poi conquistare il suo primo scudetto nella stagione 2018\u20132019, battendo in finale il Montesilvano.\nAnche la formazione maschile ha ottenuto buoni risultati, arrivando a disputare il campionato di Serie A2. Uno sport molto seguito a livello giovanile \u00e8 la pallacanestro: la Margherita Sport e Vita Basket annovera tra i suoi \"ex\" atleti Rocco Mavelli (classe '94), che ha militato in leghe nazionali come la Lega Silver e DNB, diventando il primo giovane atleta uscito dalla scuola di basket locale a raggiungere tale obiettivo.\nPallavolo.\nA.S.D Flamingo \u00e8 una societ\u00e0 di pallavolo femminile, presente nel paese."}
{"id": "2765578", "revid": "92723", "url": "https://it.wikipedia.org/wiki?curid=2765578", "title": "Diocesi di Ujjain", "text": ""}
{"id": "2765579", "revid": "124123", "url": "https://it.wikipedia.org/wiki?curid=2765579", "title": "Mircea III Dracul", "text": "Biografia.\nQuando Minhea \"il Cattivo\" venne cacciato dalla Valacchia, suo figlio Mircea condivise il suo destino. Dopo l'assassinio di Minhea (Sibiu, 1510), Mircea divenne un esule. Riparato in Transilvania, tra il 1512 ed il 1521 tent\u00f2 di strappare il trono di Valacchia agli usurpatori della famiglia Craiove\u0219ti, combattendo contro Basarab V Neagoe. Risolse alla fine di allearsi all'Impero ottomano, cos\u00ec si port\u00f2 alla corte del \"Bey\" di Nicopoli, Mehmet Mihaloglou, protettore dei Craiove\u0219ti.\nNell'ottobre del 1521, Mihaloglu e Mircea attaccarono la Valacchia per contendere il trono lasciato vacante dalla morte di Teodosio di Valacchia al cugino di Mircea, Radu V de la Afuma\u021bi, ma vennero sconfitti. Mircea sparisce a questo punto dalle cronache ufficiali.\nSposatosi nel 1519 con la principessa serba Maria Despina, Minhea ebbe una nutrita discendenza:"}
{"id": "2765586", "revid": "380453", "url": "https://it.wikipedia.org/wiki?curid=2765586", "title": "Debby Stam", "text": "Gioca nel ruolo di schiacciatrice nell'Entente Sportive Le Cannet-Rocheville Volley-Ball.\nCarriera.\nLa carriera di Debby Stam inizia nel 1991, nelle selezioni giovanili della squadra della sua citt\u00e0, il Volleybal Vereniging Zaanstad. Inizia la carriera da professionista nella stagione 2001-02, ingaggiata dall'AMVJ, dove resta per due stagioni. Nella stagione 2003-04 gioca nel Volleybalclub Weert; al termine della stagione ottiene le prime convocazioni in nazionale. Dal 2004 al 2008 gioca nel Martinus, con cui domina il campionato, la coppa nazionale ed ha vinto una supercoppa nazionale; nell'estate del 2007 con la nazionale olandese ha vinto il World Grand Prix.\nNella stagione 2008-09 viene ingaggiata dal Volejbol'nyj klub Universitet-Technolog, con cui vince la Coppa di Russia; nell'estate del 2009 con la nazionale \u00e8 finalista al campionato europeo. Nella stagione successiva gioca nella Voleybol 1. Ligi turca col Vak\u0131fBank G\u00fcne\u015f Sigorta Spor Kul\u00fcb\u00fc, disputando la finale di Coppa di Turchia e la finale scudetto, perdendo in entrambe le occasioni contro il Fenerbah\u00e7e Spor Kul\u00fcb\u00fc.\nNella stagione 2010-11 viene ingaggiata dal Mi\u0119dzyszkolny Klub Sportowy Muszynianka, con cui vince un campionato, una Coppa di Polonia ed una Supercoppa polacca, dove viene eletta miglior giocatrice. Nella stagione 2012-13 viene ingaggiata dall'Az\u0259rreyl Voleybol Klubu, squadra della Superliqa azera; durante l'esperienza azera subisce un grave infortunio alla schiena, che la costringe a saltare la stagione successiva; prolungando poi il periodo di inattivit\u00e0 per maternit\u00e0.\nRitorna in campo nell'estate del 2015, tornando ad indossare la maglia della nazionale con cui vince la medaglia d'argento al campionato europeo. Per il campionato 2015-16 approda nella Ligue A francese con la formazione dell'Entente Sportive Le Cannet-Rocheville Volley-Ball, vincendo la Supercoppa francese; con la nazionale si aggiudica il bronzo al World Grand Prix 2016."}
{"id": "2765589", "revid": "729019", "url": "https://it.wikipedia.org/wiki?curid=2765589", "title": "Cessna 185", "text": "Il Cessna 185 Skywagon era un monomotore da turismo ad ala alta prodotto dall'azienda statunitense Cessna Aircraft Company dagli anni sessanta agli anni ottanta.\nDestinato al mercato dell'aviazione generale era caratterizzato dall'ampia fusoliera a sei posti abbinata all'impostazione stilistica aziendale, ovvero ala alta, carrello fisso ed impennaggio classico monoderiva."}
{"id": "2765590", "revid": "43", "url": "https://it.wikipedia.org/wiki?curid=2765590", "title": "Joseph Asjiro Satowaki", "text": ""}
{"id": "2765596", "revid": "117842396", "url": "https://it.wikipedia.org/wiki?curid=2765596", "title": "Deutsche Geophysikalische Gesellschaft", "text": "La Deutsche Geophysikalische Gesellschaft (Societ\u00e0 Geofisica Tedesca) (DGG) \u00e8 una Societ\u00e0 per Geofisici in Germania fondata nel 1922 a Lipsia. Su iniziativa del grande sismologo Emil Wiechert nacque la Deutsche Seismologische Gesellschaft che poi nel 1924 prese il nome attuale. Nelle sue principali attivit\u00e0 include l'organizzazione annuale di una conferenza di Geofisici principalmente dei paesi di lingua tedesca, in cooperazione con la Royal Astronomical Society. La DGG organizza inoltre, seminari e Workshop su specifici scientifici argomenti per i suoi membri, ed offre informazioni e indirizzi correlati all'organizzazione dei curriculum universitari."}
{"id": "2765604", "revid": "287204", "url": "https://it.wikipedia.org/wiki?curid=2765604", "title": "Sigfrid Gracia", "text": ""}
{"id": "2765605", "revid": "599013", "url": "https://it.wikipedia.org/wiki?curid=2765605", "title": "Ira Clark", "text": ""}
{"id": "2765610", "revid": "830939", "url": "https://it.wikipedia.org/wiki?curid=2765610", "title": "Rebecca Ream", "text": " \nBiografia.\nInizia a lavorare come modella all'et\u00e0 di 16 anni, dopo essersi trasferita in Italia e aver ottenuto un contratto presso l'agenzia Elite Model Management. Nel 1998, dopo diversi anni di carriera nel mondo della moda, incide un singolo di musica house, \"Imagination\", riproposto poi in varie compilation del tempo.\nDiventa popolare in Italia, di cui otterr\u00e0 anche al cittadinanza, grazie alla conduzione dell'ultima edizione del programma televisivo \"Colpo di fulmine\" nella stagione televisiva 1998-1999. \u00c8 stata anche protagonista di diversi spot pubblicitari, tra cui quelli di Lancia Y, Campari (divenuto molto noto il suo slogan \u00abWelcome to Paradise\u00bb) e Coca-Cola.\nChiusa la sua esperienza nel mondo dello spettacolo italiano, fa ritorno in California dove diviene \"make-up artist\" oltrech\u00e9 imprenditrice nel campo alimentare."}
{"id": "2765618", "revid": "729019", "url": "https://it.wikipedia.org/wiki?curid=2765618", "title": "Sapucai", "text": "Sapucai \u00e8 un centro abitato del Paraguay; \u00e8 situato nel dipartimento di Paraguar\u00ed, ad una distanza di circa 80 km dalla capitale del paese, Asunci\u00f3n, e forma uno dei 17 distretti del dipartimento.\nPopolazione.\nAl censimento del 2002 la localit\u00e0 contava una popolazione urbana di 1.877 abitanti (6.010 nel distretto).\nStoria.\nL'origine di Sapucai risale al 1865, quando il presidente Francisco Solano L\u00f3pez affid\u00f2 all'ingegnere austro-ungarico Wisner Morgestein l'incarico di costruire una serie di officine ferroviarie, con lo scopo di portare la via ferrata dalla capitale fino ad Encarnaci\u00f3n. Proprio attorno alle officine si svilupp\u00f2 il centro abitato, che fu elevato al rango di Municipio il 16 luglio 1910.\nEconomia.\nCon l'intento di diversificare l'economia della zona l'amministrazione ha da tempo avviato il recupero delle officine ferroviarie, trasformate in un museo nazionale. Grazie anche all\"'Agenzia di Cooperazione Internazionale del Giappone (JICA)\" sono state messe in cantiere numerose altre opere per lo sviluppo turistico, come la restaurazione dell'antica colonia inglese e la coltivazione di 30 diverse variet\u00e0 di bamb\u00f9 per la costruzione di mobili."}
{"id": "2765619", "revid": "124727354", "url": "https://it.wikipedia.org/wiki?curid=2765619", "title": "Collezione personale di gioielli della regina Elisabetta II", "text": "I Gioielli della Regina (detti anche Gioielli del Re, quando il monarca \u00e8 un uomo) sono la storica collezione di gioielli di propriet\u00e0 personale del monarca britannico, attualmente la regina Elisabetta II. Questi sono separati dai gioielli della Corona inglese, non di propriet\u00e0 del monarca ma dello Stato, come pure dalle altre regalie di Stato.\nL'origine di una collezione di gioielli reale distinta a quella della Corona \u00e8 vaga, anche se si ha ragione di credere che tale tradizione abbia avuto origine nel XVI secolo. Molti pezzi di gioielleria provengono dall'estero e sono stati portati nel Regno Unito come risultati di guerre civili, colpi di stato e rivoluzioni, oppure acquisiti come doni dal monarca. Gran parte dei gioielli oggi parte della collezione della regina Elisabetta II sono del XIX e XX secolo.\nI gioielli della corona sono indossati unicamente durante le incoronazioni o per occasioni importanti come l'annuale cerimonia di apertura del parlamento. In altre occasioni formali come banchetti di stato, la regina indossa spesso gioielli provenienti dalla propria collezione privata. Elisabetta ha pi\u00f9 di 300 gioielli personali, tra cui 98 spille, 46 collane, 37 braccialetti, 34 paia di orecchini, 15 anelli, 14 orologi e 5 pendenti, di cui i pi\u00f9 importanti sono elencati qui di seguito.\nStoria.\nStoria generale.\nL'origine della collezione reale di gioielli deve essere ricondotta al XVI secolo. Come abbiamo gi\u00e0 detto, a differenza delle regal\u00ece reali, i gioielli sono propriet\u00e0 personali del monarca e non insegne di stato. La maggior parte dei pezzi della collezione vennero disegnati per regine o per principesse consorti. Molti di questi pezzi vennero trafugati in Francia durante l'esilio degli Stuart durante il governo di Oliver Cromwell per poi fare ritorno in Inghilterra con la restaurazione.\nA differenza dei gioielli della corona (in gran parte datati all'epoca dell'ascesa di Carlo II), i gioielli privati della regina non sono delle regalie o delle insegne di stato o dignit\u00e0. Gran parte della collezione venne nel tempo disegnata per regine regnanti o consorti, anche se alcuni re hanno aggiunto personalmente dei pezzi alla collezione. Gran parte dei gioielli vennero ottenuti da altre teste coronate europee o da membri dell'aristocrazia, o acquistate o donate come doni di nozze. In particolare durante gli anni di regno della regina Elisabetta II, la collezione di gioielli privati dei monarchi \u00e8 diventata oggetto di studi e di moda, in quanto molti di questi sono comparsi indosso alla regina in diverse occasioni formali e anche in ritratti ufficiali diffusi poi in tutto il regno.\nLa disputa della casa di Hannover.\nNel 1714, con l'ascesa al trono di Giorgio I, re di Gran Bretagna ed elettore di Hannover, entrambi gli stati vennero retti in unione personale dalla Casa di Hannover. I primi monarchi di questa dinastia mantennero rigorosamente separati i loro beni nei due differenti regni. Giorgio III diede met\u00e0 dei gioielli personali inglesi come dono di nozze a sua moglie, la regina Carlotta di Meclemburgo-Strelitz. Nel suo testamento, Carlotta lasci\u00f2 i gioielli alla \"Casa di Hannover\". Il regno di Hannover seguiva la legge salica e pertanto la sua successione era composta solo da maschi. Per questo, quando la regina Vittoria ascese al trono del Regno Unito, suo zio Ernesto Augusto, duca di Cumberland e Teviotdale, divenne re di Hannover. Re Ernesto chiese una porzione dei gioielli, non solo in quanto monarca dell'Hannover ma anche come figlio della regina Carlotta. Vittoria disse tranquillamente di non avere altri gioielli se non quelli comprati con il denaro inglese (comprendendo quindi chiaramente anche quelli donati da Giorgio III). Il figlio di Ernesto, Giorgio V di Hannover, continu\u00f2 a chiedere insistentemente la restituzione dei gioielli. Il marito di Vittoria, il principe Alberto, sugger\u00ec infine di trovare un accordo finanziario col re di Hannover, ma il parlamento inglese inform\u00f2 la regina di non essere intenzionato ad acquistare i gioielli n\u00e9 a prendere in prestito denari per quel proposito. Venne indetta quindi una commissione parlamentare per investigare la materia e nel 1857 questa propendette a favore della casa di Hannover. Il 28 gennaio 1858, dieci anni dopo la morte di Ernesto, i gioielli vennero consegnati nelle mani dell'ambasciatore dell'Hannover, il conte von Kielmansegg. Vittoria riusc\u00ec comunque a mantenere per s\u00e9 uno dei suoi pezzi preferiti: una fila di perle.\nPropriet\u00e0 e valutazione.\nAlcuni gioielli parte della collezione della regina vennero realizzati prima della morte della regina Vittoria nel 1901 e sono legati alla figura privata del monarca, in perpetuo. Gli oggetti realizzati successivamente, inclusi regali ufficiali, possono divenire parte della collezione reale solo a discrezione del monarca in carica. Non \u00e8 possibile stabilire il valore esatto dell'intera collezione dal momento che molti gioielli hanno una storia unica alle loro spalle e non possono essere venduti ad un mercato ordinario.\nA met\u00e0 del XX secolo, le liste di gioielli erano le seguenti:\nTiare.\nIl diadema di stato del re Giorgio IV.\nEsso \u00e8 il diadema pi\u00f9 comunemente utilizzato in sostituzione della corona reale del Regno Unito. Esso venne creato per l'incoronazione di Giorgio IV e ancora oggi viene utilizzato come corona ufficiale dalla regina Elisabetta II per il Canada e l'Australia.\nLa tiara di Giorgio III.\nLa tiara di Giorgio III (conosciuta anche col nome di Tiara russa) \u00e8 una corona che incorpora brillanti e diamanti commissionata da Giorgio III del Regno Unito sul finire del Settecento anche se poi venne indossata soprattutto dalle regine consorti. Originariamente essa poteva essere indossata come un collare oppure indossata a mo' di corona. La regina Vittoria la indoss\u00f2 per la prima volta durante una visita alla Royal Opera nel 1839. Nel dipinto di Franz Xaver Winterhalter 'The First of May', realizzato nel 1851, la regina Vittoria \u00e8 raffigurata assieme al principe Arturo ed al marito mentre indossa questa tiara.\nQuando Elizabeth Bowes-Lyon, consorte di Giorgio VI del Regno Unito, indoss\u00f2 per la prima volta questa tiara, Henry Channon la definiva come un \"pessimo pezzo di gioielleria\". La regina Elisabetta, successivamente, la don\u00f2 alla propria figlia primogenita, la futura Elisabetta II come regalo per il suo matrimonio nel 1947. Quando la principessa Elisabetta si stava preparando per lasciare Buckingham Palace alla volta dell'Abbazia di Westminster dove sarebbe stato celebrato il matrimonio, la tiara si ruppe. Fortuna volle che il gioielliere di corte fosse presente per ogni evenienza e cos\u00ec egli prese in consegna la tiara portandola nel proprio laboratorio scortato dalla polizia reale. La Regina Madre la pass\u00f2 successivamente a sua nipote, la principessa Anna al momento del suo matrimonio col capitano Mark Phillips nel 1973.\nTiara del Delhi Durbar.\nLa tiara del Delhi Durbar Tiara venne realizzata dalla ditta Garrard &amp; Co. per la regina Mary, moglie di re Giorgio V, affinch\u00e9 la indossasse al Delhi Durbar del 1911. Dal momento che i gioielli della corona non potevano per tradizione lasciare lo stato, Giorgio V fece realizzare per l'occasione la Corona imperiale d'India per indossarla al Durbar indiano, mentre la regina Mary indoss\u00f2 la sua tiara. Essa faceva parte di un set comprendente una collana, un gioiello da vita, un braccialetto e degli orecchini. Realizzata in oro e platino, la tiara \u00e8 alta 8 centimetri e ha la forma di un cerchio di lire e S con festoni di diamanti. Essa originariamente portava con s\u00e9 anche 10 smeraldi Cambridge, acquistati dalla regina Mary nel 1910 che gi\u00e0 erano stati di propriet\u00e0 di sua nonna, la duchessa di Cambridge. Nel 1912, la tiara venne alterata per trarne i diamanti Cullinan III e IV. Mary prest\u00f2 la sua tiara alla regina Elisabetta (poi regina madre) per il suo tour del 1947 in Sudafrica, e rimase con quest'ultima sino alla sua morte nel 2002, quando pass\u00f2 alla regina Elisabetta II. Nel 2005, la regina la prest\u00f2 alla nuova nuora, la duchessa di Cornovaglia.\nTiara frangiata della regina Mary.\nQuesta tiara, che pu\u00f2 essere indossata anche come collana, venne realizzata per la regina Mary nel 1919. Non \u00e8, come qualcuno ha suggerito, stata realizzata coi diamanti appartenuti a Giorgio III, ma sicuramente ha riutilizzato dei diamanti tratti da una tiara o da una collana appartenuta alla regina Vittoria ed acquistata da Collingwood &amp; Co. come regalo di nozze per la principessa Mary nel 1893. Nell'agosto del 1936, Mary diede la tiara a sua nuora la regina Elisabetta (poi regina madre). Quando Elisabetta, consorte di Giorgio VI, utilizz\u00f2 per la prima volta la tiara, Sir Henry Channon la defin\u00ec una \"brutta tiara a spillini\". Successivamente fu lei a prestare la tiara alla figlia, la principessa Elisabetta (futura Elisabetta II) come \"something borrowed\" al suo matrimonio col principe Filippo nel 1947. Quando la principessa Elisabetta si stava vestendo a Buckingham Palace prima di portarsi all'abbazia di Westminster, la tiara si ruppe. Fortunatamente il gioielliere di corte era in servizio in caso di emergenza e si precipit\u00f2 nel suo laboratorio scortato dalla polizia. La regina Elisabetta assicur\u00f2 la figlia che sarebbe stata riparata per tempo, come infatti avvenne. Elisabetta la prest\u00f2 anche alla figlia, la principessa Anna, per il suo matrimonio col capitano Mark Phillips nel 1973. Venne posta in mostra insieme ad altre tiare reali nel 2001. Nel 2020 sua maest\u00e0 prest\u00f2 la tiara frangiata a sua nipote la Principessa Beatrice di York in occasione delle sue nozze con il signor Edoardo Mapelli Mozzi\nTiara della granduchessa Vladimir.\nLa tiara della granduchessa Vladimir, talvolta chiamata tiara di diamanti e perle, venne acquistata assieme ad un'altra rivi\u00e8re di diamanti, dalla regina Mary dalla granduchessa Elena Vladimirovna Romanova, madre della duchessa di Kent, nel 1921 per 28.000 sterline. La duchessa, nota dopo il suo matrimonio come principessa di Grecia, l'aveva ereditata da sua madre, la granduchessa Maria Pavlovna, la quale l'aveva ricevuta come dono di nozze dal marito nel 1874. Originariamente aveva 15 grandi perle a goccia e venne realizzata dal gioielliere Carl Edvard Bolin al costo di 48.200 rubli.\nDurante la Rivoluzione russa del 1917, la tiara venne nascosta assieme ad altri gioielli nel palazzo Vladimirskij a Petrograd, e poi posti in salvo dalla Russia sovietica grazie a Albert Stopford, un agente segreto e gallerista britannico. L'anno successivo, la principessa vendette parte dei gioielli della sua collezione per supportare la famiglia imperiale in esilio e per varie opere di carit\u00e0.\nLa regina Mary fece modificare la tiara per accomodarvi 15 cabochon di smeraldi Cambridge. Le originali perle a goccia potevano essere alternativamente posizionate a rimpiazzare gli smeraldi o per alternarli. La regina Elisabetta II ha ereditato la tiara direttamente da sua nonna nel 1953. \u00c8 stata quasi sempre indossata assieme alle parure Cambridge e Delhi Durbar, che pure hanno al loro interno grandi smeraldi. Elisabetta indossa la tiara nei ritratti ufficiali per il Canada.\nLa tiara russa di Kent.\nDonata a Marina, duchessa di Kent da sua madre la granduchessa Elena di Russia, la tiara di Kent ha il medesimo disegno della precedente tiara sempre di manifattura russa.\nTiara di rubini birmani.\nElisabetta fece realizzare la tiara di rubini birmani nel 1973 alla ditta Garrard &amp; Co. utilizzando pietre provenienti dalla sua collezione privata. Venne disegnata come un mazzo di rose, con argento e diamanti a realizzare i petali e grappoli d'oro e rubini per il centro dei fiori. Sulla tiara sono montati 96 rubini in totale; essi erano originariamente parte di una collana donatale nel 1947 come regalo di nozze al popolo birmano (attuale Myanmar), il quale credeva che avrebbero contribuito a proteggerla dai cattivi influssi e dalle malattie. I diamanti le vennero pure dati come regalo di nozze dal Nizam di Hyderabad e Berar, che possedeva una propria personale e preziosa collezione i gioielli.\nTiara delle ragazze di Gran Bretagna e Irlanda.\nLa prima tiara della regina fu un regalo di sua nonna per il suo matrimonio nel 1947, la quale l'aveva ricevuta in dono a sua volta dalle ragazze di Gran Bretagna e d'Irlanda nel 1893 in occasione del suo matrimonio col duca di York, futuro Giorgio V. Realizzata da E. Wolfe &amp; Co., venne acquistata da Garrard &amp; Co. da una commissione guidata da lady Eve Greville. Nel 1914, Mary adatt\u00f2 la tiara ponendovi 13 diamanti al posto delle grandi perle orientali presenti nella tiara originaria. Leslie Field, autore del libro \"The Queen's Jewels\", la descrisse come \"un festone con nove grani perle orientali su punte di diamante alternate a colletti a losanghe tra due file di diamanti\". In un primo momento Elisabetta indoss\u00f2 la tiara senza la sua base n\u00e9 le perle, ma la base le venne riattaccata nel 1969. Questa tiara \u00e8 uno dei pezzi pi\u00f9 noti della collezione della regina Elisabetta per il suo uso su banconote e monete del Regno Unito.\nTiara kokoshnik della regina Alessandra.\nLa tiara kokoshnik venne donata alla principessa Alessandra del Galles, come regalo per il suo 25\u00ba anniversario di matrimonio nel 1888 da Lady Salisbury a nome delle 365 nobildonne della par\u00eca del Regno Unito. La regina aveva sempre voluto una tiara di stile kokoshnik (dal russo \"pettine di gallo\"), una tradizionale acconciatura popolare russa, e aveva ben presente il disegno che aveva visto sulla tiara di sua sorella, Maria Feodorovna, zarina di Russia. La tiara venne realizzata da Garrard &amp; Co. ed aveva delle barre verticali in oro bianco con diamanti, di cui la pi\u00f9 lunga raggiungeva i 6.5\u00a0cm. In una lettera a sua zia, la granduchessa di Meclemburgo-Strelitz, l'allora principessa Mary scrisse, \"Il regalo \u00e8 magnifico [...] Le signore della buona societ\u00e0 hanno donato [ad Alessandra] una splendida tiara puntata di diamanti\". Alla morte della regina Alessandra, la tiara pass\u00f2 a sua nuora, la regina Mary, che la pass\u00f2 ad Elisabetta II nel 1953.\nLa tiara coi nodi d'amore della regina Mary.\nNel 1913, Garrard &amp; Co (i gioiellieri ufficiali di corte) ottennero commissione dalla regina Mary di realizzare per lei una replica della tiara di sua nonna, la principessa Augusta d'Assia-Kassel, utilizzando dei diamanti e delle perle appartenenti alla stessa regina Mary. La tiara, di stile neoclassico francese, dispone di 19 perle orientali sospese tra nodi d'amore ciascuno con un gran brillante centrale. Mary lasci\u00f2 la tiara a Elisabetta II, che poi la diede a Diana nel 1981 come dono di nozze. Diana doveva indossare la tiara al giorno delle sue nozze, ma opt\u00f2 infine per utilizzare la tiara Spencer. Malgrado ci\u00f2 anche Diana utilizz\u00f2 spesso la tiara della regina Mary, pur lamentandosi delle \"perle ciondolanti\". La indoss\u00f2 in particolare durante la sua visita a Hong Kong nel 1989, ma al suo divorzio dal principe Carlo questa dovette tornare alla regina.\nNel 2015, la duchessa di Cambridge la indoss\u00f2 per la prima volta per un ricevimento diplomatico a Buckingham Palace.\nTiara Meander o tiara del principe Andrea di Grecia.\nQuesta tiara fu un regalo di nozze donato ad Elisabetta da sua suocera, la principessa Alice di Grecia e Danimarca. La tiara Meander ha un disegno classico a greca, con un grande diamante al centro racchiuso tra foglie d'alloro di diamanti. La regina non l'ha mai indossata in pubblico, e nel 1972 la don\u00f2 a sua figlia, la principessa Anna, che al contrario la indoss\u00f2 diverse volte, in particolare in occasione del suo fidanzamento col capitano Mark Phillips e per un ritratto ufficiale in occasione del suo 50\u00ba compleanno. Anna ha prestato la tiara a sua figlia, Zara Phillips, in occasione del suo matrimonio con Mike Tindall nel 2011.\nTiara Halo.\nQuesta tiara, realizzata da Cartier nel 1936, venne acquistata dal duca di York (poi re Giorgio VI) per sua moglie (la futura regina madre) tre settimane prima della loro incoronazione. Ha una cascata di 16 decorazioni con le due centrali sormontate da un diamante. Nel complesso essa contiene 739 brillanti e 149 diamanti. La tiara venne donata a Elisabetta in occasione dei suoi 18 anni nel 1944, e venne prestata poi alla principessa Margaret sua sorella, che la us\u00f2 in occasione dell'incoronazione di Elisabetta II nel 1953. Successivamente, Elisabetta II la prest\u00f2 alla principessa Anna, prima di darle la tiara Meander nel 1972. La tiara Halo venne prestata a Catherine, duchessa di Cambridge per il suo matrimonio col principe William nel 2011.\nTiara della regina Mary a bande di diamanti.\nLa tiara venne realizzata nel 1932 per la regina Mary. La parte centrale era un dono di nozze della Contea di Lincoln del 1893. La tiara \u00e8 composta da una banda di platino realizzata in undici sessioni distaccabili, intercalate da opali e diamanti. La tiara venne prestata a Meghan, duchessa di Sussex, per il suo matrimonio col principe Harry nel 2018.\nTiara del fiore di loto.\nLa tiara venne creata da Garrard di Londra negli anni Venti del Novecento. Realizzata in perle e diamanti, venne ricavata da una collana originariamente donata alla regina madre come regalo di nozze. Venne spesso indossata dalla principessa Margaret, sorella di Elisabetta II, sino alla sua morte, anno in cui essa \u00e8 tornata nella collezione della regina. La tiara \u00e8 stata indossata in diverse occasioni di stato anche dalla duchessa di Cambridge.\nTiara Greville.\nQuesta tiara venne lasciata alla regina Elisabetta (poi regina madre) da lady Margaret Greville alla sua morte nel 1942. Realizzata da Boucheron nel 1920, la tiara ha uno schema a favo di miele con diamanti ed era la favorita della regina madre. La regina Elisabetta II eredit\u00f2 la tiara alla morte di sua madre nel 2002 e successivamente la prest\u00f2 alla duchessa di Cornovaglia.\nTiara Greville di smeraldi kokoshnik.\nCome la tiara Greville, anche questa chiara era parte della donazione che nel 1942 fece Margaret Greville alla regina Elisabetta (la regina madre). La tiara venne realizzata da Boucheron nel 1919 ed \u00e8 composta da diamanti e da diversi grandi smeraldi montati in stile kokoshnik su platino. La principessa Eugenia di York indoss\u00f2 la tiara al suo matrimonio nell'ottobre del 2018.\nTiara di rose Strathmore.\nDonata alla regina madre come regalo di nozze da suo padre Claude Bowes-Lyon, XIV conte di Strathmore e Kinghorne, questo gioiello floreale venne utilizzato dalla regina madre per anni dopo il suo matrimonio. \u00c8 divenuta parte della collezione dei gioielli della regina Elisabetta II alla morte di sua madre nel 2002.\nTiara di Cartier della regina madre.\nComposta di rubini, smeraldi e zaffiri, venne donata alla regina madre da Giorgio VI. Attualmente \u00e8 parte della collezione della regina che l'ha utilizzata a pezzi individuali come braccialetti e l'ha prestata anche ad altri membri della famiglia reale.\nOrecchini.\nOrecchini dell'incoronazione.\nCome la collana dell'incoronazione, questi orecchini vennero indossati all'incoronazione da tutte le regine consorti e dalla regina Elisabetta II alla sua incoronazione dal 1901. Realizzati per la regina Vittoria nel 1858 utilizzando dei diamanti derivati da un'antica insegna dell'Ordine della Giarrettiera, hanno un disegno comune: un grande brillante centrale seguito da uno pi\u00f9 piccolo, con una forma a goccia. Dopo la loro realizzazione, la regina Vittoria li indoss\u00f2 per il suo ritratto eseguito per lei da Franz Winterhalter.\nOrecchini a candeliere Greville.\nQuesti orecchini a candeliere della lunghezza di 7,5\u00a0cm vennero realizzati da Cartier nel 1929 e sono adorni di tre diamanti con taglio a goccia ciascuno. Gli orecchini vennero acquistati da Margaret Greville, che poi li don\u00f2 alla regina madre nel 1942, e vennero poi donati alla futura Elisabetta II in occasione del suo matrimonio nel 1947.\nOrecchini a goccia Greville.\nCome gli orecchini a candeliere ed altri 60 gioielli, Mrs Greville lasci\u00f2 alla regina madre un set di due orecchini a goccia che aveva acquistato da Cartier nel 1938. I due orecchini hanno ciascuno il peso di 20 carati. La principessa Diana li ha portati nel 1983 in occasione della sua visita ufficiale in Australia. Gli orecchini sono passati nella collezione della regina alla morte di sua madre nel 2002.\nOrecchini della regina Vittoria.\nQuesto paio di grandi orecchini con brillanti vennero realizzati per la regina Vittoria, la quale li considerava i suoi preferiti.\nOrecchini di diamanti e perle del Bahrain.\nRealizzati da una \"conchiglia contenente sette perle\" vennero donati ad Elisabetta come dono di nozze da parte dell'Hakim del Bahrain, questi orecchini erano composte da un diamante tondo circondato da un cerchio di diamanti pi\u00f9 piccoli con tre diamanti a taglio baguette in sospensione. Sul fondo, tre piccoli diamanti sono uniti ad una perla rotonda. Questi orecchini vennero occasionalmente prestati dalla regina alla principessa Diana, alla contessa di Wessex ed alla duchessa di Cambridge.\nCollana.\nCollane di perle della regina Anna e della regina Carolina.\nEntrambe le collane sono composte da una singola fila di perle. La collana della regina Anna si dice sia appartenuta alla regina Anna di Gran Bretagna, ultima monarca della dinastia Stuart. Horace Walpole, lo storico dell'arte, scrisse nel suo diario: \"La regina Anna ha molti gioielli ma merita particolare attenzione una collana di perle donatale dal principe Giorgio\". La regina Caroline, per parte sua, possedeva una notevole collezione di gioielli, incluse non pi\u00f9 di quattro collane di perle. Le indoss\u00f2 tutte insieme alla sua incoronazione nel 1727, ma successivamente scelse di questi quattro gioielli le 50 perle pi\u00f9 grandi per farne una sola collana. Nel 1947, entrambe le collane vennero donate ad Elisabetta da suo padre come regalo di nozze. Il giorno delle sue nozze, Elisabetta realizz\u00f2 di aver dimenticato le sue perle al St James's Palace. Il suo segretario privato, Jock Colville, ottenne l'incarico di riportargliele. Questi chiese in prestito la limousine di re Haakon VII di Norvegia, ma il traffico era bloccato in quella mattina e pertanto anche la macchina di un re non poteva muoversi liberamente a Londra. Colville prosegu\u00ec a piedi e quando giunse al palazzo di St James, dovette spiegare l'intera storia alle guardie che proteggevano i invitati al matrimonio. Lo lasciarono passare solo dopo aver trovato il suo nome sulla lista degli invitati, e fu in grado di portare le perle alla principessa in tempo per il suo ritratto nella Sala della Musica a Buckingham Palace. Le perle assieme hanno un valore stimato di circa di sterline al paio.\nCollana di re Faysal dell'Arabia Saudita.\nDono di re Faysal dell'Arabia Saudita, questa collana frangiata \u00e8 disegnata con un set di brillanti e diamanti a taglio baguette. Re Faysal acquist\u00f2 la collana, realizzata dal gioielliere americano Harry Winston, e la don\u00f2 alla regina nel corso della sua visita di stato nel Regno Unito nel 1967. Prima della sua partenza, la regina la indoss\u00f2 ad un banchetto d'onore presso il Dorchester hotel. Prest\u00f2 successivamente la collana alla principessa Diana, che la indoss\u00f2 nella sua visita in Australia nel 1983.\nCollana a festone.\nNel 1947, Giorgio VI commission\u00f2 una collana a tre file di brillanti taglio diamante. Questa \u00e8 composta a tre piccole file di diamanti con motivo a triangolo. Il peso totale del gioiello \u00e8 di 170 carati.\nCollana di re Khalid dell'Arabia Saudita.\nQuesta collana venne donata alla regina da re Khalid dell'Arabia Saudita nel 1979. Ha un tipico disegno a raggi con diamanti a forma di goccia. Come la collana di re Faisal, venne realizzata da Harry Winston, e la regina l'ha spesso prestata alla principessa Diana.\nCollana dell'incoronazione.\nRealizzata per la regina Vittoria nel 1858 da Garrard &amp; Co., la collana dell'incoronazione \u00e8 lunga 38\u00a0cm ed \u00e8 composta da 25 diamanti e da un unico diamante di Lahore di 22 carati come pendente. \u00c8 stata utilizzata assieme agli orecchini dell'incoronazione dalle regine regnanti e consorti ad ogni incoronazione sin dal 1901.\nCollana del nizam di Hyderabad.\nQuesta collana di diamanti venne realizzata da Cartier negli anni Trenta del Novecento. Venne donata come regalo di nozze all'allora principessa Elisabetta al suo matrimonio col principe Filippo dall'ultimo Nizam di Hyderabad, Mir Osman Ali Khan, nel 1947. L'intero dono del Nizam era composto da una tiara di diamanti. La duchessa di Cambridge l'ha utilizzata alcune volte.\nSpille.\nCullinan III &amp; IV (\"Granny's Chips\").\nI diamanti Cullinan III e IV sono due delle pietre ricavate dal diamante Cullinan nel 1905. Il grande diamante, ritrovato in Sudafrica, venne donato a Edoardo VII del Regno Unito in occasione del suo 66\u00ba compleanno. Due delle pietre ricavate dal taglio del diamante grezzo erano il Cullinan III (94,4 carati), di forma a goccia, ed il Cullinan IV (63,6 carati). La regina Mary fece montare le due pietre insieme in un gioiello dove il Cullinan III era agganciato al Cullinan IV. Elisabetta eredit\u00f2 il bracciale nel 1953 da sua nonna. Il 25 marzo 1958, mentre si trovava in visita nei Paesi Bassi in visita col principe Filippo, la regina rivel\u00f2 che il Cullinan III e IV sono noti in famiglia come \"Granny's Chips\". La coppia visit\u00f2 la Asscher Diamond Company, dove il Cullinan venne tagliato 50 anni prima. Fu la prima volta che il gioiello venne indossato in pubblico. Durante la sua visita, stacc\u00f2 il diamante dal gioiello e lo offr\u00ec per un esame accurato a Louis Asscher, fratello di Joseph Asscher, che aveva originariamente tagliato il diamante. Anziano ed ormai quasi cieco, Asscher venne colpito molto dal fatto che la regina gli avesse proposto questo grande onore, in particolare di rivederlo dopo tanti anni. La spilla \u00e8 considerata la pi\u00f9 costosa al mondo con una stima di oltre di sterline\nCullinan V.\nIl pi\u00f9 piccolo dei Cullinan, il Cullinan V (18,8 carati) \u00e8 un diamante a forma di diamante tratto dalla medesima pietra da cui si originarono il III e il IV. \u00c8 posto al centro di una spilla di platino che era un tempo parte di un gioiello della regina Mary utilizzato durante il Delhi Durbar del 1911. La spilla venne disegnata per accogliere il Cullinan V su un bordo di diamanti pi\u00f9 piccoli. Essa poteva essere sospesa anche alla spilla del Cullinan VIII o al VII. Il diamante venne lasciato alla regina Elisabetta dalla nonna Mary nel 1953.\nSpilla di zaffiri del principe Alberto.\nLa spilla di zaffiri del principe Alberto venne donata dal principe Alberto alla regina Vittoria a Buckingham Palace il 9 febbraio 1840. Era il giorno precedente alle loro nozze e Vittoria scrisse nel suo diario che Alberto si era portato nel suo salotto e le aveva donato \"una splendida spilla di zaffiri e diamanti\".\nSpilla frangiata di diamanti della regina Vittoria.\nQuesto gioiello \u00e8 realizzato con \"nove catene con brillanti taglio diamante\" e diamanti pi\u00f9 grandi nella parte superiore che vennero donati alla regina Vittoria dal sultano ottomano Abd\u00fclmecid I nel 1856. Il gioiello venne indossato diverse volte dalla regina madre Elisabetta, e dopo la sua morte questa pass\u00f2 nella collezione della regina Elisabetta II.\nParure.\nParure Brasile.\nLa parure Brasile \u00e8 uno dei pezzi di gioielleria pi\u00f9 recenti della collezione della regina. Nel 1953, il presidente ed il popolo del Brasile donarono ad Elisabetta II una parure di acquamarina e diamanti composta da orecchini e collana, in occasione della sua incoronazione. Realizzata dai gioiellieri Mappin &amp; Webb, venne impiegato quasi un anno per trovare le pietre adatte per il pezzo. La collana dispone di nove grandi acquamarine oblunghe con un pendente di acquamarina pi\u00f9 grande. La regina rimase cos\u00ec colpita dal regalo che nel 1957 fece realizzare una tiara come pendant della parure. Vedendo il gradimento manifestato dalla regina per il regalo ricevuto, nel 1958 il governo brasiliano don\u00f2 a Elisabetta II un braccialetto di acquamarina e diamanti ed una spilla con una acquamarina squadrata e diamanti.\nLa suite vittoriana di Giorgio VI.\nLa suite vittoriana di Giorgio VI era originariamente un regalo di nozze di Giorgio VI a sua figlia Elisabetta nel 1947. La suite consiste di una lunga collana di zaffiri oblunghi e diamanti e di un paio di orecchini di zaffiri squadrati, circondati da diamanti. La suite venne realizzata originariamente nel 1850. Le pietre rimandano perfettamente ai colori dell'abito dell'Ordine della Giarrettiera. Elisabetta fece accorciare la collana rimuovendo lo zaffiro pi\u00f9 grande nel 1952, realizzando poi un nuovo pendente con la pietra rimossa. Nel 1963, vennero realizzate una nuova tiara di zaffiri e diamanti con un braccialetto da unire al set originale. La tiara venne ricavata da una collana appartenuta alla principessa Luisa Maria del Belgio, figlia di re Leopoldo II. Nel 1969, la regina indoss\u00f2 la parure completa per un concerto di solidariet\u00e0.\nCollana e orecchini della regina Vittoria.\nCommissionata dalla regina Vittoria nel 1858 con diamanti derivati da un'antica insegna dell'Ordine della Giarrettiera, la parure di collana ed orecchini consiste in 29 diamanti del peso di oltre 160 carati. La collana contiene il famoso \"Diamante di Lahore\" che ha un peso complessivo di 22,48 carati. Gli orecchini hanno un disegno tipico composto da un grande brillante seguito da uno pi\u00f9 piccolo e sormontati da una grande perla.\nCoroncine del 1937.\nPer l'incoronazione dei loro genitori nel 1937, venne deciso che Elisabetta e Margaret avrebbero avuto delle piccole coroncine da indossare alla cerimonia. Le coroncine, in oro e adorne di ermellino, vennero disegnate da Garrard &amp; Co. e vennero portate poi alla coppia reale per un giudizio. Il re e la regina decisero che le coroncine erano inappropriatamente elaborate e troppo pesanti per le giovani principesse. La regina Mary sugger\u00ec che le coroncine fossero realizzate in argento in stile medievale e senza decorazioni. Giorgio VI concord\u00f2 con la scelta della madre e le coroncine vennero realizzate col tema di croci maltesi e gigli. Dopo l'incoronazione, Mary scrisse: \"Sedetti tra Maud e Lilibet (Elisabetta), e Margaret veniva di seguito. Apparivano cos\u00ec dolci nei loro vestiti di pizzo, in particolare con in testa le loro coroncine\". The coronation ensembles are in the Royal Collection Trust.\nI gioielli di Gloucester.\nIntroduzione.\nLa collezione conosciuta col nome di Gioielli di Gloucester (o \"Gloucester Jewels\") \u00e8 in gran parte costituita dai gioielli ricevuti dalla principessa Alice, duchessa di Gloucester al momento del suo fidanzamento. Nell'agosto del 1936 lady Alice Christabel Montagu Douglas Scott, figlia di John Montagu Douglas Scott, VII duca di Buccleuch, venne fidanzata col principe Enrico, duca di Gloucester. Dopo la sua morte i gioielli tornarono alla principessa Alice.\nLa parure di turchesi di Maria di Teck.\nLa parure di turchesi della regina Mary venne donata alla principessa Maria di Teck (poi regina) dai suoi genitori, il duca e la duchessa di Teck, al momento del suo fidanzamento col futuro re Giorgio V del Regno Unito nel 1893. La parure consiste in:\nAltri sono i pezzi parte di questa collezione anche se poco si conosce circa la loro provenienza, tra i quali si ricordano orecchini, anelli, bracciali ed una spilla."}
{"id": "2765621", "revid": "599013", "url": "https://it.wikipedia.org/wiki?curid=2765621", "title": "Roberto N\u00fa\u00f1ez", "text": ""}
{"id": "2765622", "revid": "533647", "url": "https://it.wikipedia.org/wiki?curid=2765622", "title": "Wikipedia in olandese", "text": "La Wikipedia in olandese (\"Nederlandstalige Wikipedia\") \u00e8 l'edizione in lingua olandese dell'enciclopedia online Wikipedia. \u00c8 la sesta per numero di voci, dietro a quelle in inglese, cebuano, svedese, tedesco e francese. \u00c8 nata il 19 giugno 2001.\nStoria.\nSin dalla sua nascita, si dimostr\u00f2 una delle pi\u00f9 sviluppate edizioni del progetto, raggiungendo quote molto alte assai prima di altre versioni linguistiche con molti pi\u00f9 potenziali contributori e, quindi, nuove voci. Negli ultimi anni, per\u00f2, nl.wiki ha subito diversi sorpassi numerici, i pi\u00f9 recenti dei quali sono della Wikipedia polacca nel 2006, di quella italiana nel gennaio del 2008, e di quella spagnola nel settembre del 2010.\nTuttavia, nel novembre del 2010, viene abilitato un bot che, in pochissimi giorni, crea parecchie migliaia di voci sugli aracnidi, portando questa Wikipedia ad una repentina inversione di tendenza, diventando la Wikipedia dall'incremento pi\u00f9 rapido.\nNonostante i notevoli progressi compiuti in questo punto di vista, la Wikipedia in olandese \u00e8 sorpassata per numero con rapidit\u00e0 dai portoghesi, il 24 dicembre del 2010, anch'essi agevolati da un bot che si occupa di asteroidi. Tuttavia, i primi giorni di aprile del 2011, complice un'enorme flessione ponderale dei portobrasiliani, Wikipedia in olandese risupera la concorrente diretta rivale, senza pi\u00f9 l'ausilio di utenze automatiche.\nA partire da febbraio 2013, grazie a un bot riguardante gli insetti, che ha creato circa 1000 voci all'ora, Wikipedia olandese ha velocemente aggiunto pi\u00f9 di 400.000 voci, passando da 1.100.000 voci di febbraio a pi\u00f9 di 1.500.000 a fine aprile 2013; a marzo \u00e8 stata quindi superata Wikipedia in francese, passando al terzo posto per numero di voci tra le varie versioni linguistiche.\nNel mese di giugno le voci totali superano il 1.600.000 superando per numero la Wikipedia in tedesco, diventando quindi la seconda Wikipedia in numero di voci in assoluto.\nL'8 febbraio 2015 \u00e8 stata superata dalla wikipedia in tedesco tornando ad essere la quarta wikipedia per numero di voci; il 29 marzo \u00e8 ritornata terza in seguito ad un ricalcolo delle voci delle varie wikipedie.\nStatistiche.\nLa wikipedia in olandese ha voci, pagine, utenti registrati di cui attivi, amministratori e una di (al ).\n\u00c8 la sesta wikipedia per numero di voci ma, come \"profondit\u00e0\", \u00e8 la 52\u00aa fra quelle con pi\u00f9 di 100.000 voci (al 29 settembre 2020).\nProgresso.\nAttualmente, la Wikipedia olandese viaggia ad una media giornaliera di 180 nuove voci nel namespace principale, ed \u00e8 undicesima in questa classifica di progresso numerico, dietro a quella giapponese, con 198 articoli quotidiani, e davanti ai cinesi (171 voci create ogni 24 ore)."}
{"id": "2765626", "revid": "287204", "url": "https://it.wikipedia.org/wiki?curid=2765626", "title": "Tekadi", "text": " \nTekadi \u00e8 una suddivisione dell'India, classificata come \"census town\", di 17.179 abitanti, situata nel distretto di Nagpur, nello stato federato del Maharashtra. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 21\u00b0 16' 01 N e 79\u00b0 13' 29 E.\nSociet\u00e0.\nEvoluzione demografica.\nAl censimento del 2001 la popolazione di Tekadi assommava a 17.179 persone, delle quali 9.139 maschi e 8.040 femmine. I bambini di et\u00e0 inferiore o uguale ai sei anni assommavano a 1.954, dei quali 1.018 maschi e 936 femmine. Infine, coloro che erano in grado di saper almeno leggere e scrivere erano 12.765, dei quali 7.321 maschi e 5.444 femmine."}
{"id": "2765627", "revid": "729019", "url": "https://it.wikipedia.org/wiki?curid=2765627", "title": "Reggimento paracadutisti &quot;Fanti dell'aria&quot;", "text": "Il Reggimento paracadutisti \"Fanti dell'aria\" \u00e8 stato il primo reparto militare di paracadutisti del Regio Esercito, nato come battaglione su iniziativa del Maresciallo dell'aria e governatore della Libia Italo Balbo presso l'aeroporto militare di Castel Benito nel 1938.\nStoria.\nNascita del battaglione.\nLa nascita del primo reparto di paracadutisti in Africa nella Libia italiana \u00e8 da attribuirsi a due cause principali: la immobilit\u00e0 degli Alti comandi del Regio Esercito di Roma e l'indole del neo governatore Italo Balbo, nominato a tale carica il 15 gennaio 1934, celebre tra le altre cose per le storiche trasvolate atlantiche del 1931 e per il grande contributo dato alla Regia Aeronautica.\nAppena nominato il neo governatore, comandante in capo delle forze armate dislocate in Libia, si dedic\u00f2 a grandi opere di costruzione e di adeguamento delle infrastrutture libiche, compreso l'aeroporto militare di Castel Benito.\nL'intuizione di costituire un reparto di paracadutisti venne al Governatore poco dopo la nomina, vista la vulnerabilit\u00e0 della propria colonia, stretta nella morsa rappresentata dai ad ovest dal possedimento francese della Tunisia e ad est da quello britannico dell'Egitto. Impaziente della mancanza di sviluppi, con gli alti comandi ancora impegnati a decidere se la gestione di questo nuovo particolare tipo di unit\u00e0 dovesse spettare al Regio Esercito, come sul modello dell'Arm\u00e9e de terre francese e dell'Armata Rossa sovietica, alla Regia Aeronautica sul modello dei Fallschirmj\u00e4ger tedeschi della Luftwaffe, o addirittura, come caldeggiava Benito Mussolini, alla Milizia Volontaria per la Sicurezza Nazionale, confid\u00f2 ai propri collaboratori:\nL'impresa di Balbo si presentava particolarmente ardua, viste anche le ristrettezze di bilancio e la impostazione retrograda dei vertici militari dell'epoca, particolarmente ottusi e non in grado di percepire l'impatto sulle operazioni belliche delle innovazioni tecniche e dottrinali che gli altri Paesi stavano introducendo.\nLo stesso Balbo, in tempi non sospetti, quando nel 1933 presiedeva il Ministero dell'Aeronautica, propose di concerto con l'ammiraglio Canevari un progetto di riforma delle forze armate, compreso l'Esercito che avrebbe dovuto essere ridotto in venti divisioni, di cui cinque alpine, cinque corazzate, e dieci tra avio e autotrasportate, composte da uomini selezionati e in ferma biennale; riforma considerata troppo onerosa e che non fu possibile attuare.\nBalbo, visti anche i poteri di larga autonomia e lo stato di avanzamento della sua richiesta, letteralmente bloccata, decise con l'aiuto del fidato collaboratore e trasvolatore atlantico colonnello Stefano Cagna, comandante dell'aeroporto di Castel Benito, di costituire autonomamente tale tipo di reparto.\nCon circolare del Comando Superiore di Tripoli del 12 febbraio 1938 venne deciso di selezionare il reclutamento tra gli \u00e0scari libici, mentre per l'addestramento furono incaricati ufficiali del Regio Esercito comandanti di reparti coloniali che ne avessero fatta espressa richiesta. Venne inoltre chiamato dall'Italia l'ideatore nel 1926 del paracadute \"Salvator\" il tenente colonnello Prospero Freri, responsabile della formazione degli ufficiali istruttori tra cui lo stesso maggiore del Genio Goffredo Tonini, comandante designato del nuovo reparto, ufficiale gi\u00e0 decorato di Medaglia d'oro al valor militare e con ampia esperienza nel comando di unit\u00e0 di ascari.\nData la scarsit\u00e0 di mezzi ed equipaggiamenti fu necessario attingere dalle scorte delle squadriglie aeronautiche per i paracadute, mentre alcuni velivoli vennero sottratti all'aviazione civile.\nIl 20 marzo 1938, due anni dopo la creazione della scuola tedesca di Stendal, nacque la scuola di paracadutismo denominata \"Campo scuola paracadutisti della Libia\", con decreto del Governatore datato 24 marzo, sotto il comando del maggiore Tonini. Due giorni dopo venne quindi costituito il primo battaglione paracadutisti delle forze armate italiane, con la denominazione di Battaglione \"Fanti dell'aria\".\nIl battaglione era organizzato in un plotone comando (tenente Giovanni Messina, con funzioni di aiutante maggiore), una sezione medica (tenente Duca), una sezione Contabilit\u00e0 (maresciallo Vittorio Ferra), una sezione \"ripiegatori\" (aviere scelto Giudici e caporal maggiore Terruso). Il \nEra costituito da quattro compagnie di allievi paracadutisti (rispettivamente 1\u00aa, capitano Domenico Giovannini; 2\u00aa, capitano Riccardo Ricci; 3\u00aa, capitano Ermete Dondini; 4\u00aa, capitano Domenico Della Pietra) e un plotone composto da sottufficiali e graduati libici, comandato dal sotto tenente Guido Conti.\nL'addestramento.\nSubito dopo la costituzione, il battaglione e la scuola iniziarono anche le attivit\u00e0 di addestramento degli allievi ascari, detti anche \"Ascari del Cielo\": va precisato che i \"Fanti dell'aria\" erano tutti i membri della brigata coloniale paracadutisti, mentre gli \"Ascari del cielo\" erano solo quelli libici.\nQuesti \u00c0scari libici - stimolati dall'esempio degli istruttori italiani - si dimostrarono coraggiosi, anche se a causa della inesperienza (erano un reparto sperimentale) gli incidenti non furono pochi. Anche l'impatto a terra non era molto agevole visto che venivano utilizzati i paracadute \"Salvador\", progettati per situazioni di emergenza e non per lanci ordinari con un solo spallaccio ed un solo cosciale, oltre alla completa assenza di qualsiasi tipo di protezione come ginocchiere e caschetti o precauzioni in genere, visto l'utilizzo delle uniformi d'ordinanza senza alcun particolare accorgimento.\nIn base alle lezioni apprese vennero quindi notevolmente modificate le tecniche di lancio, la preparazione e l'equipaggiamento. Si fecero ricerche su formazioni di volo con minor impatto del vento trasversale e su come ridurre il disturbo delle eliche per garantire l'ottimale apertura dei paracadute; venne potenziata la preparazione fisica con un incremento della ginnastica propedeutica con torsioni del busto, capriole, piegamenti, flessioni, trazioni alla sbarra e corsa su distanze crescenti al fine di acquisire forza, agilit\u00e0 e resistenza. Vennero anche impartite lezioni di ardimento, al fine di preparare l'allievo dal punto psicologico al difficile impiego operativo.\nVenne anche realizzata sul sedime dell'aeroporto una carlinga di aereo da cui gli allievi si sarebbero dovuti buttare a volo d'angelo su un materasso, in modo da acquisire scioltezza e padronanza nelle tecniche di lancio nonch\u00e9 assuefazione al rischio.\nIn questo periodo ci furono anche due gravi incidenti che portarono alla morte dell'ascaro Mohamed Ben Al\u00ec Ugasci e del tenente istruttore Giuseppe Pistilli.\nDopo quattro settimane di addestramento, venne lanciato simultaneamente l'intero battaglione composto da circa 300 uomini con l'impiego di 24 monoplani trimotori Savoia-Marchetti S.M.81, appartenenti al 15\u00ba Stormo della Regia Aeronautica, propedeutico al lancio di qualche giorno successivo effettuato in notturna, esperimento mai tentato da altri reparti similari.\nProprio in base a tale operazione, Freri sosteneva:\nIl reggimento.\nCon il reclutamento di nuovo personale venne costituito il II Battaglione, affidato al comando del maggiore Virgilio Corrente che col I Battaglione del maggiore Enrico Dondini formava il 1\u00ba Reggimento \"Fanti dell'aria\" comandato dal neopromosso tenente colonnello Tonini.\nIl 18 maggio 1938, alla presenza degli ufficiali della Scuola di Guerra, vennero lanciati con trentotto Savoia-Marchetti S.M.81 i 500 uomini del reggimento. L'esercitazione, anche a causa di un imprevisto forte vento, fu disastrosa e cont\u00f2 sette morti e trentadue feriti: ci\u00f2 fu dovuto principalmente all'assenza di strumenti affidabili per la misurazione del vento alla quota di lancio.\nIl luttuoso evento non ferm\u00f2 comunque la preparazione che culmin\u00f2 il 23 maggio con una grande esercitazione a partiti contrapporti effettuata in presenza del Re Vittorio Emanuele III, degli addetti militari accreditati e di una delegazione tedesca composta, tra gli altri, da Hermann G\u00f6ring, comandante della Luftwaffe e dal feldmaresciallo Walther von Brauchitsch, capo dell'Oberkommando des Heeres.\nL'esercitazione consisteva nel lancio del Reggimento paracadutisti (partito rosso) dietro lo schieramento nemico (partito azzurro) costituendo cos\u00ec una testa di ponte in localit\u00e0 Bir el Gnem, sull'altopiano della Gerfara, e favorendo l'avanzata di truppe autotrasportate. I fanti dell'aria si lanciarono in un breve tempo e in uno spazio ristretto, organizzando le difese della zona predisposta in meno di venti minuti dalla presa di terra. In seguito vennero sbarcati attraverso aerei da trasporto atterrati nei paraggi un reggimento di fanteria rinforzato da due batterie d'artiglieria e una compagnia di bersaglieri motociclisti, unit\u00e0 del genio e del sostegno alla manovra.\nIl successo dell'operazione, che non comport\u00f2 alcun incidente, non port\u00f2 comunque al riconoscimento della specialit\u00e0, che dato l'alto rischio e la relativa inesperienza venne rimandato di sei mesi, con la momentanea sospensione delle attivit\u00e0 di lancio. In tale periodo furono studiati ulteriori accorgimenti in materia di sicurezza con la modifica dell'equipaggiamento e l'assegnazione a ogni fante dell'aria di un caschetto in cuoio, di occhiali gi\u00e0 in uso ai motociclisti, di una tuta imbottita e di scarponi di gomma o tela. Anche il paracadute fu profondamente migliorato raddoppiando spallacci e cosciali e incrementandone la superficie riducendo la velocit\u00e0 di discesa dai 9 m/s iniziali del modello \"Salvator I\" o D/37, ai 5\u00a0m/s del \"Salvator II\" o D/39. Venne anche migliorata la tecnica di lancio, passata dal vecchio tuffo in avanti a un lancio a busto eretto con le mani sugli spallacci.\nRiconoscimento dei Fanti dell'aria.\nCon tutti questi accorgimenti, e ridotti notevolmente i rischi e gli incidenti, il 15 gennaio 1939 i \"Fanti dell'aria\" vennero ufficialmente riconosciuti da Roma. Con decreto ministeriale venne autorizzata la costituzione di reparti paracadutisti in Libia e si convalid\u00f2 l'intera attivit\u00e0 addestrativa della Scuola di Castel Benito. Venne riconosciuta ai membri di questa neonata specialit\u00e0 la stessa indennit\u00e0 di 600 lire corrisposta al personale navigante della Regia Aeronautica.\nLa scuola ormai disponeva di istruttori esperti e strutture adatte, e organizzava corsi di abilitazione con cinque lanci individuali di brevetto successivi a un durissimo corso propedeutico. La formazione offerta dalla Scuola non si limitava alla sola attivit\u00e0 di paracadutismo, ma prevedeva corsi di istruzione tattica, istruzione per guastatori paracadutisti, maneggio esplosivi per sabotatori, oltre che la pratica di tiro con tutte le armi in dotazione.\nL'ideatore del fortunato paracadute \"Salvator\", gi\u00e0 in dotazione alle truppe paracadutiste nella versione migliorata denominata D/39, speriment\u00f2 anche un nuovo paracadute pi\u00f9 grande, capace di aviolanciare il cannone controcarri da 47/32 con una dotazione di venticinque proietti, pronto una volta toccata terra ad essere messo in batteria dai serventi.\nDalla sua costituzione fino alla primavera del 1940, presso la scuola libica furono in tutto abilitati al lancio circa milleduecento allievi.\nIl centro si articolava in un comando, con il relativo stato maggiore, una sezione istruttori comandata dal tenente Renato Ingrami, un reparto volo comandato dal capitano pilota Bruno Crocea, il I Battaglione paracadutisti libico \"Fanti dell'aria\" composto da 500 ascari pronto all'impiego, il II Battaglione in fase di addestramento e il Battaglione paracadutisti nazionali della Libia, formato da personale italiano e in fase di brevetto.\nL'impiego nella seconda guerra mondiale.\nNonostante l'addestramento specialistico ricevuto, dopo l'inizio della seconda guerra mondiale i reparti paracadutisti della Libia non furono utilizzati nel tipo di combattimento per cui erano stati formati bens\u00ec come normali unit\u00e0 di fanteria. Avrebbero potuto partecipare all'invasione di Malta oppure a un colpo di mano sul Canale di Suez, come era stato immaginato dal maresciallo dell'aria Italo Balbo, ma nel frattempo Balbo era rimasto ucciso dopo che il suo aereo era stato abbattuto dalla contraerea italiana e Graziani, nuovo comandante in Africa Settentrionale, giudic\u00f2 inattuabile tale tipo di operazioni.\nIl I Battaglione paracadutisti \"Fanti dell'Aria\" and\u00f2 invece a formare all'inizio di gennaio 1940 il gruppo mobile \"Tonini\", posto alle dipendenze della 10\u00aa Armata e schierato a partire dal 15 gennaio nella zona di Derna in difesa dell'aeroporto di El Fteiah.\nIl gruppo mobile era cos\u00ec strutturato:\nIl 13 settembre 1940 il Battaglione paracadutisti, insieme alla 1\u00aa Divisione libica, attacc\u00f2 Sollum sulla costa, tenuta da plotoni delle Coldstream Guards britanniche. I britannici minarono l'area per poi ripiegare rapidamente su Marsa Matruh, lasciando sul terreno circa 50 uomini.\nIn dicembre inizi\u00f2 la controffensiva britannica. Il gruppo mobile difese la posizione di El Fteiah fino al 25 gennaio 1941, quando venne investito da un violento attacco della 6\u00aa Divisione di fanteria australiana e costretto a cedere terreno, venendo successivamente raggiunto e disperso dalle unit\u00e0 motorizzate avversarie.\nSolo parte del Battaglione Nazionale riusc\u00ec a raggiungere Bengasi, e inquadrato nel Raggruppamento \"Pasquali\" form\u00f2 l'avanguardia delle forze italiane durante la battaglia di Beda Fomm, riuscendo a raggiungere Tripoli da dove il personale venne rimpatriato in Italia e contribu\u00ec alla formazione della successiva 185\u00aa Divisione paracadutisti \"Folgore\"."}
{"id": "2765629", "revid": "964734", "url": "https://it.wikipedia.org/wiki?curid=2765629", "title": "Casba", "text": "La casba (, letteralmente \"cittadella\", \"rocca\", \"fortezza\", talvolta attestato anche come \"kasba\" o con le grafie francesi \"qasbah\" e \"kasbah\") \u00e8, nell'architettura islamica, una cittadella fortificata situata nella parte interna di una citt\u00e0, tipica del Maghreb.\nPer estensione e talvolta impropriamente, il termine \u00e8 usato dagli Europei per indicare tutti i quartieri delle citt\u00e0 vecchie arabe (per esempio la casba di Algeri), situati solitamente su una collina. Nella lingua italiana il termine \u00e8 talora usato per i quartieri malfamati di una citt\u00e0 anche europea.\nCaratteristiche.\nFrequentemente cinta da mura difensive e talvolta solcata da stradine su cui insistevano abitazioni private, all'esterno presentano torri e mura lisce, coronate da merli, e con piccole e scarse aperture, confermando le loro funzioni di difesa. In alcuni casi comprendono anche granai (\"ighrem\") e magazzini (\"agadir\"), costruiti su pi\u00f9 piani. All'interno sono presenti ambienti disposti intorno a piccoli cortili. Le numerose terrazze sono raggiungibili da scale esterne.\nNel sud del Marocco questi tipi di costruzioni possono essere castelli appartenenti a una singola famiglia, si trovano nell'Alto Atlante, nelle oasi e lungo i fiumi Draa, Dades e Ziz, e furono costruite a partire dal Seicento. Le strutture sono state realizzate con la tecnica costruttiva del \"pis\u00e9\" (paglia e piccoli ciottoli cementati con fango) o in terra cruda. Le mura sono decorate con motivi berberi, a rilievo o incisi. Il rivestimento ad intonaco serviva ad assicurare una migliore conservazione contro l'acqua: in alcuni casi gli attacchi a queste fortezze erano condotti deviando un corso d'acqua che ne danneggiasse facilmente le basi."}
{"id": "2765631", "revid": "287204", "url": "https://it.wikipedia.org/wiki?curid=2765631", "title": "Roberto Nunez", "text": ""}
{"id": "2765634", "revid": "72396", "url": "https://it.wikipedia.org/wiki?curid=2765634", "title": "EMule Xtreme", "text": ""}
{"id": "2765639", "revid": "599013", "url": "https://it.wikipedia.org/wiki?curid=2765639", "title": "Sini\u0161a Kele\u010devi\u0107", "text": ""}
{"id": "2765640", "revid": "287204", "url": "https://it.wikipedia.org/wiki?curid=2765640", "title": "Sinisa Kelecevic", "text": ""}
{"id": "2765651", "revid": "287204", "url": "https://it.wikipedia.org/wiki?curid=2765651", "title": "4604 Stekarstrom", "text": "4604 Stekarstrom \u00e8 un asteroide della fascia principale. Scoperto nel 1987, presenta un'orbita caratterizzata da un semiasse maggiore pari a 2,1752629\u00a0UA e da un'eccentricit\u00e0 di 0,1293257, inclinata di 1,41054\u00b0 rispetto all'eclittica.\nL'asteroide \u00e8 dedicato alla coppia di astrofili e fotografi statunitensi Stephen E. e Karen M. Strom."}
{"id": "2765653", "revid": "599013", "url": "https://it.wikipedia.org/wiki?curid=2765653", "title": "Cookie Belcher", "text": ""}
{"id": "2765657", "revid": "196390", "url": "https://it.wikipedia.org/wiki?curid=2765657", "title": "Lettera vocalica", "text": ""}
{"id": "2765660", "revid": "106908", "url": "https://it.wikipedia.org/wiki?curid=2765660", "title": "Lisa del Giocondo", "text": ""}
{"id": "2765661", "revid": "1573940", "url": "https://it.wikipedia.org/wiki?curid=2765661", "title": "European Association of Geoscientists and Engineers", "text": "L'European Association of Geoscientists and Engineers (EAGE) \u00e8 una associazione professionale internazionale di studiosi di scienze della terra che ha base europea e membri in tutto il mondo. L'EAGE organizza una conferenza tecnica annuale itinerante nelle principali citt\u00e0 europee che costituisce la principale occasione di incontro e di discussione per chi studia o lavora in quest'ambito in Europa.\nEAGE organizza inoltre conferenze ed esibizioni, workshop e simposi, corsi, pubblicazioni e attivit\u00e0 studentesche.\nObiettivi.\nL'EAGE si propone lo sviluppo, la diffusione e l'applicazione delle \"Geoscience\" e degli aspetti ingegneristici collegati, per promuovere innovazione e progresso tecnologico.\nStoria.\nL'EAGE \u00e8 stata fondata nel 1951 e registrata nella citt\u00e0 di Utrecht nei Paesi Bassi."}
{"id": "2765663", "revid": "599013", "url": "https://it.wikipedia.org/wiki?curid=2765663", "title": "Gi\u014drgos Pantazopoulos", "text": ""}
{"id": "2765672", "revid": "599013", "url": "https://it.wikipedia.org/wiki?curid=2765672", "title": "Steve Carney", "text": ""}
{"id": "2765679", "revid": "1272592", "url": "https://it.wikipedia.org/wiki?curid=2765679", "title": "Asti Servizi Pubblici", "text": "Asti Servizi Pubblici (ASP) \u00e8 un'azienda che eroga servizi di trasporti urbani ed extraurbani, noleggio con conducente, gestione della sosta, servizio idrico integrato, servizi cimiteriali e tempio crematorio, raccolta dei rifiuti in Asti e provincia, energia. Opera in regime di concessione.\nStoria.\nL'Asti Servizi Pubblici \u00e8 stata fondata il 1\u00ba settembre 1974 dall'amministrazione comunale per creare un'azienda unica a cui delegare la gestione dei trasporti pubblici e della nettezza urbana.\nNel 1997 l'Asti Servizi Pubblici si occupa del servizio di parcheggi a pagamento e rimozione forzata. Nello stesso anno \u00e8 stata affidata all'Asti Servizi Pubblici anche la gestione dell'acquedotto cittadino di Asti e dal 1\u00ba gennaio 1999, la gestione del servizio fognature e depurazione delle acque.\nAzionariato.\n\u00c8 una societ\u00e0 per azioni costituita da Comune di Asti (55%) e NOS Nord Ovest Servizi SPA (45%)."}
{"id": "2765681", "revid": "7", "url": "https://it.wikipedia.org/wiki?curid=2765681", "title": "BAFTA Film Award", "text": ""}
{"id": "2765686", "revid": "599013", "url": "https://it.wikipedia.org/wiki?curid=2765686", "title": "Sharif Fajardo", "text": "Carriera.\nDopo essersi laureato nel 1999 presso la University of Texas at El Paso, scende in campo nel campionato di Porto Rico (in cui giocava gi\u00e0 nelle estati precedenti) e nella lega CBA con la franchigia dei La Crosse Bobcats. A seguito di un'altra stagione trascorsa tra campionato portoricano e lega CBA, approda per la prima volta in Italia con l'ingaggio da parte della Pallacanestro Messina, formazione di Legadue con cui colleziona 18,2 punti e 8,5 rimbalzi.\nNell'estate del 2002 il Basket Napoli, fresco di promozione in Serie A, mette Fajardo sotto contratto ma rinuncer\u00e0 alle sue prestazioni a causa di un infortunio al ginocchio sinistro e a causa della decisione del CONI (arrivata solo nel corso dell'estate) di ridurre a quattro il numero di atleti extracomunitari schierabili. Il lungo portoricano torna cos\u00ec agli Idaho Stampede, per poi trasferirsi nella massima serie greca all'Iraklio Creta.\nNella stagione 2003-04 fa il suo esordio effettivo nella Serie A italiana firmando con la Pallacanestro Trieste, producendo 15,1 punti e 7,3 rimbalzi nelle 28 partite disputate. Nell'estate del 2004 partecipa alle Olimpiadi di Atene con la Nazionale portoricana, formazione che all'esordio batt\u00e9 gli Stati Uniti per 92-73 e che chiuse poi la manifestazione al 6\u00ba posto.\nNel 2004-05 \u00e8 di scena nella ProA francese con lo Strasbourg, apportando 14,2 punti e 4,8 rimbalzi. Un anno pi\u00f9 tardi comincia la stagione in Legadue alla Dinamo Sassari, ma la societ\u00e0 sarda lo taglia dopo 5 partite. Passa quindi in Spagna al Lleida, squadra di Liga LEB, per poi chiudere la carriera tra Porto Rico, Bosnia ed Erzegovina e Ungheria."}
{"id": "2765689", "revid": "29431187", "url": "https://it.wikipedia.org/wiki?curid=2765689", "title": "Teletrasportato", "text": ""}
{"id": "2765693", "revid": "599013", "url": "https://it.wikipedia.org/wiki?curid=2765693", "title": "Shockoe Hill Cemetery", "text": "Shockoe Hill Cemetery \u00e8 un cimitero situato a Shockoe Hill nella citt\u00e0 di Richmond, stato della Virginia.\nStoria.\nFondato nel 1820, la prima sepoltura avvenne nel 1822, il cimitero venne poi ampliato pi\u00f9 volte successivamente nel 1833, 1850 e 1870. \nSepolture famose.\nFra i vari personaggi sepolti si ricorda:"}
{"id": "2765700", "revid": "729019", "url": "https://it.wikipedia.org/wiki?curid=2765700", "title": "Ali Razmara", "text": "Biografia.\nGenerale dell'Esercito iraniano, Ali Razmara aveva frequentato l'Accademia militare francese di Saint-Cyr. Nel 1950 divenne Primo Ministro e fu assassinato nel 1951 da un fanatico religioso per impedire la ratifica della concessione petrolifera alla britannica APOC.\nIl Generale Ali Razmara divenne Primo Ministro in una fase della storia persiana caratterizzata dalla controversia petrolifera. Il clero sciita (guidato dall'Ayatollah Kashani), la popolazione e parte del Parlamento Majlis guidata da Mohammad Mossadeq si opponevano al rinnovo della concessione petrolifera dell'Anglo Iranian Oil Company del 1933 perch\u00e9 ritenuta lesiva della sovranit\u00e0 e della dignit\u00e0 nazionali. D'intesa con l'Ambasciata britannica, lo Sci\u00e0 Mohammad Reza Pahlavi scelse allora come Primo Ministro un Generale, nella convinzione che un uomo forte sarebbe riuscito a far accettare al Paese il rinnovo della concessione dell'Anglo Iranian Oil Company (la futura British Petroleum). Secondo la storiografia ufficiale della British Petroleum, egli rappresent\u00f2 \"l'ultima chance per evitare la tragedia\", ovvero la nazionalizzazione.\nAli Razmara riteneva che la prosecuzione della collaborazione con l'Inghilterra e con l'AIOC fossero essenziali per lo sviluppo dell'Iran e che, al contrario, una nazionalizzazione avrebbe provocato una dura reazione britannica dalle conseguenze incalcolabili. Egli sostenne quindi il rinnovo della concessione del 1933 sulla base dello studio di una Commissione tecnica. L'Ayatollah Kashani e Mohammad Mossadeq organizzarono una serie di manifestazioni di protesta. Ali Razmara fu assassinato all'uscita da una Moschea dal ventiseienne Khalil Tahmassebi, appartenente al gruppo dei Fedayn-e-Islam.\nLa nazionalizzazione del petrolio.\nDopo la sua morte il Majlis elesse all'unanimit\u00e0 Primo Ministro Mohammad Mossadeq, che nazionalizz\u00f2 l'industria petrolifera avviando uno duro confronto con l'Inghilterra: la Crisi di Abadan. Impossibilitato ad esportare il petrolio a causa del blocco navale inglese, l'Iran attraversa una fase di grave crisi economica e politica. Mossadeq sar\u00e0 poi deposto nel 1953 da un Colpo di Stato organizzato con il sostegno dei servizi segreti inglesi e americani e denominato dalla CIA Operazione Ajax."}
{"id": "2765703", "revid": "287204", "url": "https://it.wikipedia.org/wiki?curid=2765703", "title": "Salernitana Sport 2002-2003", "text": "Questa pagina raccoglie i dati relativi alla Salernitana Sport nelle competizioni ufficiali della stagione 2002-2003.\nStagione.\nLa stagione 2002-2003 \u00e8 una delle pi\u00f9 brutte di sempre disputate dalla squadra campana: terminer\u00e0 il campionato all'ultimo posto, e di conseguenza retroceder\u00e0 in Serie C1. Successivamente, in seguito a una vicenda sportivo-giudiziaria che si protrarr\u00e0 per tutta l'estate del 2003 (il Caso Catania), la compagine granata verr\u00e0 ripescata nella serie cadetta.\nSar\u00e0 una stagione che vedr\u00e0 inizialmente i granata guidati per la seconda stagione consecutiva da Zden\u011bk Zeman, ma al termine di un girone di andata concluso in maniera mortificante, la guida della squadra passer\u00e0 al gi\u00e0 ex tecnico Franco Varrella, ma tale cambio non consentir\u00e0 comunque di scalare la classifica, e la Salernitana concluder\u00e0 il campionato battendo tutti i record negativi: maggior numero di sconfitte (23), minor numero di vittorie (4), peggiore attacco (28 gol fatti), peggior difesa (63 gol subiti), peggior differenza reti (-35).\nLa colpa di questo disastroso campionato, secondo lo staff che cura il sito internet ufficiale di Zeman, \u00e8 da attribuire principalmente alla dirigenza della squadra: infatti lo stesso tecnico boemo, prima di riconfermare la sua adesione al progetto del presidente Aliberti, ha tentennato non poco. Nella speranza di risolvere le divergenze circa i giocatori da acquistare, lo staff tecnico, e i programmi di allenamento da seguire, Zeman decide di firmare il contratto alla vigilia dell'esordio in Coppa Italia, sperando che tutti i problemi possano essere risolti e che le promesse fatte vengano mantenute. Tuttavia le promesse non saranno mantenute, il tecnico boemo si ritrover\u00e0 a gestire una squadra davvero poco competitiva, e al termine del girone di andata (nella pausa natalizia) Zeman verr\u00e0 esonerato.\nMaglie e sponsor.\nLo sponsor tecnico per la stagione 2002-2003 \u00e8 Garman, mentre lo sponsor ufficiale \u00e8 Zip Jeans &amp; Casual.\nOrganigramma societario.\n\"Fonte\"\nArea direttiva\nArea organizzativa\nArea comunicazione\nArea tecnica\nArea sanitaria\nStatistiche.\n\"Statistiche aggiornate al 7 giugno 2003\"\nStatistiche dei giocatori.\nSono in \"corsivo\" i calciatori che hanno lasciato la societ\u00e0 a stagione in corso.\nGiovanili.\nOrganigramma.\n\"Fonte\""}
{"id": "2765708", "revid": "219355", "url": "https://it.wikipedia.org/wiki?curid=2765708", "title": "Spettroscopia elettronica per analisi chimiche", "text": ""}
{"id": "2765709", "revid": "219355", "url": "https://it.wikipedia.org/wiki?curid=2765709", "title": "Spettroscopia elettronica per applicazioni chimiche", "text": ""}
{"id": "2765710", "revid": "219355", "url": "https://it.wikipedia.org/wiki?curid=2765710", "title": "Electron spectroscopy for chemical analysis", "text": ""}
{"id": "2765711", "revid": "219355", "url": "https://it.wikipedia.org/wiki?curid=2765711", "title": "Electron spectroscopy for chemical applications", "text": ""}
{"id": "2765715", "revid": "486946", "url": "https://it.wikipedia.org/wiki?curid=2765715", "title": "Sistema eterogeneo", "text": ""}
{"id": "2765720", "revid": "287204", "url": "https://it.wikipedia.org/wiki?curid=2765720", "title": "Teorema di Koopmans", "text": "Il teorema di Koopmans stabilisce che in un guscio chiuso secondo la teoria di Hartree-Fock, l'energia di prima ionizzazione di una molecola \u00e8 uguale all'energia del pi\u00f9 alto orbitale molecolare occupato (HOMO), con il segno meno davanti. Questo teorema prende il nome da Tjalling Koopmans, che lo pubblic\u00f2 nel 1934.\nIl teorema \u00e8 esatto nel contesto della teoria di Hartree-Fock ristretta con l'approssimazione degli orbitali congelati. L'energia di ionizzazione calcolata in questo modo \u00e8 in accordo con quella sperimentale; l'energia di prima ionizzazione di piccole molecole \u00e8 spesso calcolata con meno di 2 eV di errore. Comunque la validit\u00e0 del teorema \u00e8 intimamente connessa all'accuratezza delle approssimazioni della funzione d'onda di Hartree-Fock. Le due principali fonti di errore sono:\nIl confronto empirico con i dati calcolati con il metodo \"ab initio\" suggerisce che in molti casi, ma non in tutti, la correzione energetica dovuta all'effetto di rilassamento \u00e8 vicina a essere compensata dalla correzione dovuta alla correlazione elettronica.\nUn teorema simile esiste nella teoria del funzionale di densit\u00e0 (DFT) per correlare l'esatta energia verticale di prima ionizzazione e l'affinit\u00e0 elettronica all'energia dell'HOMO e del LUMO sebbene entrambe differiscano nel teorema di Koopman. L'energia di ionizzazione calcolata dall'energia dell'orbitale DFT \u00e8 di solito pi\u00f9 bassa di quella calcolata con il teorema di Koopmans, con errori molto maggiori dei 2 eV possibili con l'applicazione dell'approssimazione di scambio-correlazione. L'energia del LUMO mostra una bassa correlazione con l'affinit\u00e0 elettronica usando tipiche approssimazioni. L'errore nella teoria DFT \"concorrente\" al teorema di Koopmans \u00e8 il risultato dell'approssimazione impiegata per l'energia di scambio-correlazione cos\u00ec, diversamente dal metodo Hartree-Fock, c'\u00e8 la possibilit\u00e0 di migliorare i risultati con lo sviluppo di approssimazioni migliori.\nGeneralizzazione del teorema di Koopmans.\nMentre il teorema di Koopmans era stato originariamente pensato per calcolare l'energia di prima ionizzazione di alcune funzione d'onda di Hartee-Fock (gusci chiusi), il termine \u00e8 stato usato con un significato pi\u00f9 generale e indica un metodo basato sull'uso delle energie degli orbitali per calcolare la differenza di energia dovuta alla variazione del numero di elettroni in un sistema.\nTeorema di Koopmans per l'affinit\u00e0 elettronica.\nSi dice a volte che il teorema di Koopmans serva anche a calcolare l'affinit\u00e0 elettronica come l'energia del pi\u00f9 basso orbitale vuoto (LUMO). Comunque, gli appunti originali di Koopmans non fanno riferimento al significato dell'autovalore dell'operatore di Fock se non come corrispondente all'HOMO. Nondimeno \u00e8 corretto generalizzare l'asserzione originaria di Koopmans per calcolare in questo modo l'affinit\u00e0 elettronica.\nIl calcolo dell'affinit\u00e0 elettronica con il teorema di Koopmans \u00e8 stata criticata sul fatto che l'orbitale non occupato non \u00e8 ben basato su interpretazioni fisiche, e sul fatto che l'energia dell'orbitale \u00e8 molto sensibile alla scelta dei dati usati nel calcolo.\nConfrontando i dati calcolati con quelli sperimentali si vede che i dati calcolati in questo modo sono generalmente un po' pi\u00f9 bassi.\nTeorema di Koopmans per i sistemi a guscio aperto.\nIl teorema di Koopmans \u00e8 applicabile anche a sistemi a guscio aperto ma solo quando si \u00e8 interessati alla rimozione dell'elettrone spaiato.\nAnalogie nella teoria del funzionale della densit\u00e0.\nNella teoria del funzionale della densit\u00e0 (DFT) esiste un teorema simile che mette in relazione l'energia di prima ionizzazione e l'affinit\u00e0 elettronica con le energie dell'HOMO e del LUMO. Questo \u00e8 chiamato a volte teorema DFT-Koopmans. Pi\u00f9 genericamente, per una geometria fissata definita dal sistema a N elettroni, l'energia dell'HOMO \u00e8 uguale all'energia di ionizzazione del sistema a \"N\" elettroni quando il numero totale di elettroni \u00e8 nell'intervallo N - \u03b4N per 0 &lt; \u03b4N &lt; 1, ed \u00e8 uguale all'affinit\u00e0 elettronica quando il numero totale di elettroni \u00e8 in un intervallo N + \u03b4N for 0 &lt; \u03b4N &lt; 1 (con \u03b4\"N\" che occupa il dello stato elettronico \"N\"). Mentre queste affermazioni sono esatte nel formalismo DTF, l'uso dell'approssimazione scambio-correlazione rende le energie calcolate approssimate. Come nella teoria di Hartree-Fock, l'affinit\u00e0 elettronica \u00e8 meno accurata dell'energia di ionizzazione calcolate.\nUna dimostrazione del teorema DFT analogo al Koopmans di solito usa il teorema di Janak: la derivata dell'energia totale DTF, \"E\", rispetto all'occupazione di un orbitale, \"ni\", \u00e8 uguale alla corrispondente energia dell'orbitale, \"\u03b5i\":"}
{"id": "2765724", "revid": "271907", "url": "https://it.wikipedia.org/wiki?curid=2765724", "title": "Anatolij Dmitrievi\u010d Papanov", "text": ""}
{"id": "2765725", "revid": "486946", "url": "https://it.wikipedia.org/wiki?curid=2765725", "title": "Anatoli Papanov", "text": ""}
{"id": "2765733", "revid": "29430961", "url": "https://it.wikipedia.org/wiki?curid=2765733", "title": "Sestiere di San Polo", "text": ""}
{"id": "2765739", "revid": "599013", "url": "https://it.wikipedia.org/wiki?curid=2765739", "title": "Ond\u0159ej Pol\u00edvka", "text": "Palmar\u00e8s.\nIn carriera ha conseguito i seguenti risultati:"}
{"id": "2765741", "revid": "484362", "url": "https://it.wikipedia.org/wiki?curid=2765741", "title": "Teatro di Messina", "text": ""}
{"id": "2765746", "revid": "159341", "url": "https://it.wikipedia.org/wiki?curid=2765746", "title": "Erbario di Ulisse Aldrovandi", "text": "L'erbario di Ulisse Aldrovandi \u00e8 una delle collezioni conservate all'interno dell'Erbario e Museo Botanico dell'Universit\u00e0 di Bologna.\nStoria.\nL'erbario di Ulisse Aldrovandi, molto probabilmente iniziato nel 1551, \u00e8 uno dei pi\u00f9 antichi oggi esistenti. Vero e proprio \"monumento alla Botanica\" \u00e8 composto da 15 volumi rilegati e da pi\u00f9 di 5000 campioni. Questa raccolta faceva parte del Museo di Storia Naturale - il primo in Europa - fondato da Aldrovandi a Bologna nel 1550.\nL'interesse del naturalista felsineo lo port\u00f2 a riproporre al Senato di Bologna la proposta gi\u00e0 presentata in passato da Luca Ghini: l'istituzione di un Orto Botanico cittadino. La proposta fu accolta e nel 1568 il progetto fu compiuto.\nAlle piante raccolte dall'Aldrovandi si aggiunsero campioni donati da altri studiosi.\nOgni volume dell'erbario aldrovandiano comprende diverse centinaia di fogli sui quali sono incollate le piante; sembra che la colla utilizzata dal naturalista fosse di sua invenzione.\nSui fogli compare solamente il nome attribuito alla pianta da Aldrovandi; \u00e8 rarissimo che venga indicato anche il luogo di provenienza o il nome del raccoglitore, cosa che ne limita assai il valore.\nA differenza di quanto \u00e8 stato notato per altri antichi erbari, innanzitutto per quello di Andrea Cesalpino, la distribuzione delle piante nell'erbario non sembra seguire alcun criterio se non, almeno nei primi volumi, quello alfabetico.\nIl maggior valore della raccolta \u00e8 dato quindi dal gran numero di piante che lo compongono, dalla sua antichit\u00e0 e dalla cura con cui \u00e8 stato allestito.\nLa grafia sulle pagine dell'erbario non \u00e8 di Aldrovandi ma del suo segretario."}
{"id": "2765747", "revid": "125101007", "url": "https://it.wikipedia.org/wiki?curid=2765747", "title": "See You", "text": "See You \u00e8 un brano musicale dei Depeche Mode, il primo scritto da Martin Lee Gore, pubblicato come singolo estratto dal secondo album del gruppo \"A Broken Frame\" nel 1982.\nVideo musicale.\nIl videoclip della canzone \u00e8 il primo della band diretto da Julien Temple e il primo dove non appare Vince Clarke.\nIl cantante Dave Gahan, arrivato alla stazione, vede da una cabina per le fotografie uscire delle foto di una ragazza ed entrato nella cabina inizia a cantare guardando le foto della ragazza. Poi si dirige verso un centro commerciale dove incontra Martin Lee Gore e Andrew Fletcher e trova un'altra cabina per le foto, stavolta per\u00f2 escono le foto della stessa ragazza ma che bacia gli altri membri del gruppo, ma dopo essere uscito vede lui stesso assieme quella ragazza. Dopo aver vagato qua e l\u00e0 per il negozio compra un disco in vinile con la copertina di \"See You\", allora va dalla cassiera e scopre che \u00e8 proprio la ragazza che si \u00e8 vista nella foto dell'inizio del video.\nQuesto \u00e8 il primo video del gruppo con la partecipazione di Alan Wilder, non ancora membro ufficiale.\nCome per i successivi \"The Meaning of Love\", \"Leave in Silence\" e \"Get the Balance Right!\", la band fu insoddisfatta del risultato, tanto da rifiutarsi di inserirlo nella raccolta \"Some Great Videos\".\nAlcuni spezzoni del video compaiono in quello di \"Martyr\".\nTracce.\nTesti e musiche di Martin Lee Gore.\nTour promozionale.\nPer promuovere il singolo, il gruppo intraprese il \"See You Tour\", partito nel gennaio 1982 al Crocs di Rayleigh e conclusosi il 16 maggio dello stesso anno al Roxy di Los Angeles."}
{"id": "2765750", "revid": "287204", "url": "https://it.wikipedia.org/wiki?curid=2765750", "title": "Rosselli", "text": ""}
{"id": "2765753", "revid": "287204", "url": "https://it.wikipedia.org/wiki?curid=2765753", "title": "Murav'\u00ebv", "text": "Murav'\u00ebv () \u00e8 un cognome russo che pu\u00f2 riferirsi a:"}
{"id": "2765755", "revid": "462459", "url": "https://it.wikipedia.org/wiki?curid=2765755", "title": "Corruzione al palazzo di giustizia", "text": ""}
{"id": "2765757", "revid": "1305772", "url": "https://it.wikipedia.org/wiki?curid=2765757", "title": "Juan de Fuca (disambigua)", "text": ""}
{"id": "2765760", "revid": "92723", "url": "https://it.wikipedia.org/wiki?curid=2765760", "title": "Lev Djomin", "text": ""}
{"id": "2765766", "revid": "1305772", "url": "https://it.wikipedia.org/wiki?curid=2765766", "title": "Uspenskij", "text": "Uspenskij o Uspensky "}
{"id": "2765772", "revid": "287204", "url": "https://it.wikipedia.org/wiki?curid=2765772", "title": "Puerto Leguizamo", "text": ""}
{"id": "2765781", "revid": "767487", "url": "https://it.wikipedia.org/wiki?curid=2765781", "title": "Makarasana", "text": "Makarasana ovvero \"posizione del coccodrillo\", \u00e8 una posizione di Hatha Yoga. Il nome deriva dal sanscrito \"makara\" che significa \"coccodrillo\" e \u0101sana che significa \"posizione\".\nScopo della posizione.\nLa posizione ha lo scopo di rilassare il corpo, in particolare la schiena e le gambe, e di realizzare un massaggio addominale automatico mediante la respirazione con il naturale tendersi e rilassarsi del diaframma.\nPosizione.\nPartendo dalla posizione prona, con il corpo disteso sulla pancia, allargare le gambe di circa 20\u00b0 e ruotare le gambe all'esterno in modo da far giacere a terra l'interno del piede, dall'alluce al tallone. Le braccia vengono ripiegate una sull'altra davanti alla testa con le mani sovrapposte e la fronte viene appoggiata sulle mani."}
{"id": "2765785", "revid": "29432131", "url": "https://it.wikipedia.org/wiki?curid=2765785", "title": "G-force - Superspie in missione", "text": ""}
{"id": "2765790", "revid": "29431999", "url": "https://it.wikipedia.org/wiki?curid=2765790", "title": "Kashcheev", "text": ""}
{"id": "2765795", "revid": "253269", "url": "https://it.wikipedia.org/wiki?curid=2765795", "title": "Anne Marivin", "text": "Tra il 1994 e il 2009 ha recitato in 20 film e in 15 produzioni televisive.\nAbbastanza famosa nel suo paese \u00e8 diventata un volto conosciuto per aver preso parte, nel 2008, al film, campione d'incassi in Francia, \"Gi\u00f9 al Nord\".\nIl 28 aprile 2009 ha avuto un figlio, Leonard."}
{"id": "2765796", "revid": "80339", "url": "https://it.wikipedia.org/wiki?curid=2765796", "title": "Placca Juan de Fuca", "text": ""}
{"id": "2765804", "revid": "116944", "url": "https://it.wikipedia.org/wiki?curid=2765804", "title": "Cistiti", "text": ""}
{"id": "2765816", "revid": "287204", "url": "https://it.wikipedia.org/wiki?curid=2765816", "title": "Villagarzon", "text": ""}
{"id": "2765818", "revid": "110157", "url": "https://it.wikipedia.org/wiki?curid=2765818", "title": "Eliteserien 2010", "text": "La Eliteserien 2010, nota anche come Tippeligaen 2010 per ragioni di sponsorizzazione, fu la sessantacinquesima edizione della Eliteserien, massima serie del campionato norvegese di calcio. Iniziata il 13 marzo e conclusasi il 7 novembre 2010, vide la vittoria finale del Rosenborg, al suo ventiduesimo titolo, il secondo consecutivo. Capocannoniere del torneo fu Baye Djiby Fall (Molde), con 16 reti.\nStagione.\nNovit\u00e0.\nDalla Eliteserien 2009 vennero retrocessi il Fredrikstad (dopo aver perso lo spareggio promozione/retrocessione), il Bod\u00f8/Glimt e il Lyn Oslo, mentre dalla 1. divisjon 2009 vennero promossi l'Haugesund, l'H\u00f8nefoss e il Kongsvinger (vincitore dello spareggio promozione/retrocessione).\nFormula.\nLe sedici squadre partecipanti si affrontarono in un girone all'italiana con partite di andata e di ritorno, per un totale di 30 giornate. La prima classificata, vincitrice del campionato, veniva ammessa alla UEFA Champions League 2011-2012. La seconda e la terza classificata venivano ammesse alla UEFA Europa League 2011-2012, assieme al vincitore della Coppa di Norvegia. La quattordicesima classificata disputava gli spareggi promozione/retrocessione con terza, quarta e quinta classificate in 1. divisjon. Le ultime due classificate venivano retrocesse direttamente in 1. divisjon.\nClassifica finale.\nLegenda:\nNote:\nSpareggio promozione/retrocessione.\nAllo spareggio vennero ammessi l'H\u00f8nefoss, quattordicesimo classificato in Eliteserien, e il Fredrikstad, il L\u00f8v-Ham e il Ranheim, rispettivamente terzo, quarto e quinto classificato in 1. divisjon. Il Fredrikstad vinse gli spareggi e venne promosso in Eliteserien, con la conseguente retrocessione dell'H\u00f8nefoss in 1. divisjon."}
{"id": "2765819", "revid": "287204", "url": "https://it.wikipedia.org/wiki?curid=2765819", "title": "Villa Garzon", "text": ""}
{"id": "2765830", "revid": "547992", "url": "https://it.wikipedia.org/wiki?curid=2765830", "title": "Lino Grava", "text": "\u00c8 scomparso nel 2010 all'et\u00e0 di quasi 83 anni dopo una lunga malattia.\nCarriera.\nCresciuto nella squadra della sua citt\u00e0, il Vittorio Veneto, nell'estate 1947 viene acquistato dal , con cui disputer\u00e0 le prime 3 partite della stagione 1947-1948.\nNel 1949 passa al Torino, che deve faticosamente ricostruire la squadra dopo la tragedia di Superga. Dopo una prima stagione da rincalzo (11 presenze), si impone da terzino titolare a partire dall'annata 1950-1951.\nNel 1952 torna a Milano, questa volta per militare nell'Inter, e coi nerazzurri che in quella stagione vinceranno il loro sesto scudetto scende in campo in campionato in una sola occasione (vittoria interna sul Bologna del 19 ottobre 1952).\nA fine stagione scende in Serie B col , con cui realizzer\u00e0 l'unica rete della sua carriera, per poi tornare al Torino nel 1954. Grava indosser\u00e0 la maglia granata per altre sei stagioni, seguendo i piemontesi in Serie B dopo la retrocessione della stagione 1958-1959 e partecipando all'immediato ritorno in massima serie. Grava non seguir\u00e0 tuttavia i granata in Serie A, restando invece fra i cadetti nelle file del Verona, dove rester\u00e0 fino al 1961-1962 prima di chiudere l'attivit\u00e0 agonistica.\nIn carriera ha totalizzato complessivamente 201 presenze in Serie A e 104 presenze e una rete in Serie B.\nNel 1957, durante la militanza nel Torino ha ottenuto una presenza nella Nazionale B, in occasione di una sfida contro l'Egitto."}
{"id": "2765832", "revid": "125900565", "url": "https://it.wikipedia.org/wiki?curid=2765832", "title": "Porquerolles", "text": "Porquerolles (in occitano \"Porcair\u00f2la\") \u00e8 l'isola pi\u00f9 grande e la pi\u00f9 occidentale del piccolo arcipelago delle Isole di Hy\u00e8res, in Provenza (Francia).\nLa superficie di 1254 ettari ne fa la seconda isola mediterranea della Francia dopo la Corsica, con una lunghezza di circa 7,5\u00a0km e una larghezza di 3\u00a0km. Lo sviluppo costiero \u00e8 di circa 30 chilometri. Possiede cinque piccole catene montuose e la costa meridionale \u00e8 composta da ripide scogliere, mentre a nord si trovano il porto e spiagge di sabbia coperte di pini, erica e mirto \u2013 le pi\u00f9 note sono le spiagge di \"Notre Dame, La Courtade\" e \"Plage d'Argent\".\nIl villaggio di Porquerolles, con un piccolo porto, ha dato il nome a tutta l'isola ed \u00e8 abitato da circa 200 persone che vivono quasi essenzialmente di turismo. Il villaggio fondato nel 1820 e la chiesa nel 1850. Tutta l'isola fu acquistata nel 1912 dall'imprenditore belga Fran\u00e7ois Joseph Fournier, apparentemente come regalo di nozze per la moglie; fece piantare 500 acri di vigneti che produssero uno dei primi vini provenzali chiamati \"vin des C\u00f4tes de Provence\".\nLe principali attivit\u00e0 turistiche sono le escursioni a piedi o in mountain bike, le spiagge e le immersioni subacquee.\nNel punto pi\u00f9 alto dell'isola, a 142 metri di altezza, nel 1837 \u00e8 stato costruito un faro.\nNel 1971 lo Stato francese ha acquistato l'80 per cento dell'isola per proteggerla dallo sviluppo. Gran parte dell'isola fa ora parte di un parco nazionale (il\" Parco nazionale di Port-Cros\") ed \u00e8 una zona ecologica di salvaguardia della natura (\"Conservatoire botanique national m\u00e9diterran\u00e9en de Porquerolles\").\nIl romanzo \"Il mio amico Maigret\" del 1955 \u00e8 ambientato a Porquerolles."}
{"id": "2765836", "revid": "62244", "url": "https://it.wikipedia.org/wiki?curid=2765836", "title": "Selezione di calcio delle Isole Shetland", "text": "La Selezione di calcio delle Isole Shetland \u00e8 la rappresentativa di calcio delle Isole Shetland, appartenenti al territorio della Scozia, di cui sono una delle 32 regioni unitarie. Dipende dalla Shetland Football Association, fondata nel 1919.\nNon fa parte n\u00e9 della FIFA n\u00e9 della UEFA e quindi non partecipa alle qualificazioni per le fasi finali dei Mondiali di calcio.\nEssendo membro dell'International Island Games Association, questa rappresentativa partecipa agli Island Games, competizione che ha conquistato nell'edizione 2005, organizzata in casa.\nLa squadra contro la quale la rappresentativa delle Shetland ha disputato il maggior numero di incontri \u00e8 la selezione delle vicine Isole Orcadi, alla quale annualmente contende la Milne Cup."}
{"id": "2765837", "revid": "339392", "url": "https://it.wikipedia.org/wiki?curid=2765837", "title": "Targa del Pioneer", "text": ""}
{"id": "2765840", "revid": "767487", "url": "https://it.wikipedia.org/wiki?curid=2765840", "title": "Dhanurasana", "text": "Dhanurasana ovvero \"posizione dell'arco\", \u00e8 una posizione di Hatha Yoga della categoria delle posizioni prone. Il nome deriva dal sanscrito \"dhanura\" che significa \"arco\" e \"\u0101sana\" che significa \"posizione\".\nScopo della posizione.\nLa posizione ha lo scopo di insistere sulla schiena inarcandola in modo contrario all'usuale direzione. Crea benefici anche alle cosce, ai pettorali, alle spalle. Questa posizione combina gli effetti sulla schiena di Bhujangasana (Cobra/Serpente) e sulle gambe di Salabhasana (locusta) e dunque viene spesso assunta a seguito di queste.\nPosizione.\nPartendo dalla posizione prona, con il corpo disteso sulla pancia e le gambe unite e parallele, si piegano le ginocchia portando i talloni sulle natiche e con le mani si prendono le caviglie. \"Inspirando\", si contraggono i muscoli delle cosce facendo trazione con le braccia e sollevando il petto e le cosce da terra. La testa ed il collo rimangono eretti come a voler guardare in avanti.\nVarianti.\n\u00c8 possibile realizzare una variante pi\u00f9 semplice a questa posizione alzando una sola gamba per volta, mantenendo l'altra gamba ed il braccio corrispondente distesi. In tal caso si parla di Ardha Dhanurasana ovvero di \"met\u00e0 Dhanurasana\", in quanto dal sanscrito \"ardha\" significa \"met\u00e0\"."}
{"id": "2765844", "revid": "767487", "url": "https://it.wikipedia.org/wiki?curid=2765844", "title": "Edmund Crawford", "text": "Carriera.\nGiocatore.\nInizi\u00f2 la sua carriera da calciatore dilettante con lo Scarborough Penguins passando poi nelle file del Filey Town.\nIl suo primo contratto da professionista arriv\u00f2 con l'Halifax Town. Successivamente ebbe un'esperienza nel Liverpool dove ha segn\u00f2 4 gol in 8 partite. \nNel 1933 entr\u00f2 a far parte della rosa del Clapton Orient dove gioc\u00f2 fino a concludere la carriera.\nAllenatore.\nDopo la seconda guerra mondiale, inizi\u00f2 la sua carriera di allenatore, prima in Svezia con il Degerfors per poi tentare l'avventura in Italia.\nArriv\u00f2 in Italia a stagione 1949-1950 iniziata, chiamato da Renato Dall'Ara a sostituire Tony Cargnelli sulla panchina del . Dopo un avvio disastroso dovuto principalmente al passaggio dal Metodo al Sistema, Crawford salv\u00f2 il Bologna all'ultima giornata e si guadagn\u00f2 il rinnovo contrattuale. La stagione successiva guid\u00f2 il Bologna al sesto posto in campionato. A settembre del 1951, all'inizio della sua terza stagione in rossoblu, venne esonerato, per essere ingaggiato pochi giorni dopo dal Livorno.\nDopo la fine dell'avventura italiana allen\u00f2 prima in Grecia l', poi torn\u00f2 in Inghilterra allenando per una stagione il Barnet Football Club."}
{"id": "2765845", "revid": "729019", "url": "https://it.wikipedia.org/wiki?curid=2765845", "title": "Igo Etrich", "text": ""}
{"id": "2765859", "revid": "2175", "url": "https://it.wikipedia.org/wiki?curid=2765859", "title": "Gravendeel", "text": ""}
{"id": "2765861", "revid": "29433075", "url": "https://it.wikipedia.org/wiki?curid=2765861", "title": "Uspensky", "text": ""}
{"id": "2765863", "revid": "729019", "url": "https://it.wikipedia.org/wiki?curid=2765863", "title": "Malattia di Gerstmann-Str\u00e4ussler-Scheinker", "text": "La sindrome di Gerstmann-Str\u00e4ussler-Scheinker (GSS) \u00e8 una malattia neurodegenerativa molto rara e a carattere prettamente familiare con ereditariet\u00e0 autosomica dominante, classificata come \"encefalopatia spongiforme trasmissibile\" (TSE).\nPrende il nome dai neurologi austriaci Josef Gerstmann, Ernst Str\u00e4ussler, ed Isaac Scheinker.\nEpidemiologia.\nColpisce pazienti da 30 a 60 anni. L'esatta incidenza della malattia \u00e8 sconosciuta, ma si stima sia tra 1 caso ogni 10.000.000 persone.\nEziologia.\n\u00c8 una delle poche malattie che sono causate dai prioni, una classe di proteine mutate patogene altamente resistenti alle proteasi. Nella forma classica, la mutazione della proteina PrP avviene a livello del codone P102L. In altre, mutazioni a livello dei codoni F198S (Indiana Kindred), Q217R e A117V esitano verso una forma dominata da demenza e parkinsonismi. Inoltre \u00e8 riconosciuta una mutazione a livello del codone P105L caratterizzata da demenza tardiva e paraparesi spastiche.\nClinica.\nLa malattia di Gerstmann-Str\u00e4ussler-Scheinker \u00e8 una malattia da prioni rarissima che colpisce circa 1 persona ogni 10.000.000 persone.\nCome la malattia di Creutzfeldt-Jakob, la malattia di Gerstmann- Str\u00e4ussler-Scheinker \u00e8 una malattia da prioni. Tuttavia, \u00e8 molto meno comune della malattia di Creutzfeldt-Jakob. Di solito inizia prima nella vita (colpisce le persone tra i 30 e i 60 anni, con incidenza massima tra i 40 ed i 60 anni) e progredisce pi\u00f9 lentamente (con un'aspettativa di vita media di 5 anni). La malattia di Gerstmann- Str\u00e4ussler-Scheinker \u00e8 una malattia da prioni genetica.\nE' autosomica-dominante: questo significa che se una persona \u00e8 ammalata di questa malattia, i figli hanno almeno il 50% di possibilit\u00e0 di contrarre la malattia nella loro vita. Di solito, i primi sintomi sono dolori alla schiena ed alle gambe, che resistono anche se trattati con potenti antidolorifici. Seguono goffaggine, instabilit\u00e0 e cadute a terra quando si cammina (disordini del movimento). Parlare diventa difficile (disturbo chiamato disartria). Anche mangiare diventa sempre pi\u00f9 difficile e spesso nei pazienti viene inserita la PEG (Gastrostomia Endoscopica Percutanea) per l\u2019alimentazione. Nelle fasi finali si sviluppa la demenza, nistagmo (rapido movimento degli occhi in una direzione, seguito da una pi\u00f9 lenta deriva nella posizione originale) e pu\u00f2 svilupparsi sordit\u00e0. La coordinazione muscolare si perde.\nI muscoli possono diventare rigidi. Di solito, i muscoli che controllano la respirazione e la tosse sono compromessi, con conseguente alto rischio di polmonite, che \u00e8 la causa pi\u00f9 comune di morte insieme alla setticemia. La diagnosi della malattia di Gerstmann-Str\u00e4ussler-Scheinker \u00e8 suggerita da sintomi tipici e da una storia familiare della malattia ed \u00e8 confermata da test genetici. Non \u00e8 disponibile alcun trattamento efficace. Il trattamento della malattia di Gerstmann-Str\u00e4ussler- Scheinker si concentra sull'alleviamento dei sintomi.\nTrattamento e prognosi.\nNon esiste ad oggi nessuna cura per la GSS, e sebbene il tempo massimo di sopravvivenza sia di 10 anni, a seconda del tipo di mutazione presente i pazienti raramente sopravvivono pi\u00f9 di 5 anni.\nSolo alcuni farmaci, come il pentosano polisolfato sodico intraventricolare ha dimostrato di rallentare, sebbene di poco la malattia. In fase di sperimentazione vi sono poi l'anticorpo monoclonale PRN100[6] e l'antisenso oligonucleoclutide [6]."}
{"id": "2765864", "revid": "767487", "url": "https://it.wikipedia.org/wiki?curid=2765864", "title": "Vitalij But", "text": "\u00c8 il fratello di Vladimir But.\nCarriera.\nClub.\nHa giocato con \u010cernomorec Novorossijsk, , Lokomotiv Mosca e Arsenal Tula. \u00c8 l'attuale direttore generale del \u010cernomorec Novorossijsk."}
{"id": "2765867", "revid": "4175", "url": "https://it.wikipedia.org/wiki?curid=2765867", "title": "Gerald Frank Anderson", "text": "Biografia.\nNato in Sudafrica, si trasfer\u00ec da giovane in Inghilterra, stabilendosi a Stroud, nel Gloucestershire. Partecip\u00f2 alla prima guerra mondiale come pilota di aerei della RAF. Si distinse per la grande abilit\u00e0 e coraggio e contribu\u00ec all'abbattimento di otto aerei nemici. Per la vittoria in un combattimento aereo del 30 ottobre 1918, durante il quale rest\u00f2 ferito, nel 1919 gli fu assegnata la Distinguished Flying Cross.\nNel 1953 divent\u00f2 un funzionario del Foreign Office e fu assegnato come addetto diplomatico nelle ambasciate britanniche di Parigi, Madrid, Lisbona, Teheran, Roma e Washington. Nel 1959, mentre era secondo segretario dell'ambasciata britannica a Washington, gli fu assegnata l'onorificenza dell'Ordine dell'Impero Britannico.\nCompose circa 500 problemi in due o tre mosse, diretti, inversi e bizzarrie, molti dei quali sono considerati dei classici. Partecip\u00f2 a diversi concorsi problemistici, ottenendo molti premi e riconoscimenti. Pubblic\u00f2 una raccolta di suoi problemi nel libro \"Adventures of my Chessmen 1914-1923\" (Stroud, 1924) e una quarantina di problemi \"Kriegspiel\" nel libro \"Are there any?\" (Stroud, 1958).\nGioc\u00f2 una partita contro Aleksandr Alechin a Lisbona nel 1946, considerata l'ultima giocata da Alechin.\nNel 1960 la FIDE lo nomin\u00f2 Giudice internazionale per la composizione.\nUn problema di G. F. Anderson.\nQuesto problema realizza il tema Schiffmann, con duale evitato e controscacco."}
{"id": "2765869", "revid": "29433204", "url": "https://it.wikipedia.org/wiki?curid=2765869", "title": "Uspenskij sobor", "text": ""}
{"id": "2765873", "revid": "1214201", "url": "https://it.wikipedia.org/wiki?curid=2765873", "title": "Allsvenskan 2010", "text": "La stagione 2010 \u00e8 stata l'ottantaseiesima edizione della Allsvenskan, massimo livello del campionato di calcio svedese.\nClassifica.\nSquadra campione.\nRiserve\nRisultati.\nSpareggio salvezza/promozione.\nAllo spareggio salvezza/promozione vennero ammesse la quattordicesima classificata in Allsvenskan (Gefle) e la terza classificata in Superettan (GIF Sundsvall)."}
{"id": "2765875", "revid": "339392", "url": "https://it.wikipedia.org/wiki?curid=2765875", "title": "Uspenskij Sobor", "text": ""}
{"id": "2765876", "revid": "29433262", "url": "https://it.wikipedia.org/wiki?curid=2765876", "title": "Cattedrale della dormizione", "text": ""}
{"id": "2765877", "revid": "29433268", "url": "https://it.wikipedia.org/wiki?curid=2765877", "title": "Uspensky Sobor", "text": ""}
{"id": "2765878", "revid": "29433317", "url": "https://it.wikipedia.org/wiki?curid=2765878", "title": "Greco-ortodosso", "text": ""}
{"id": "2765881", "revid": "599013", "url": "https://it.wikipedia.org/wiki?curid=2765881", "title": "Shawn Huff", "text": "Il padre Leon, americano, ha giocato a lungo nel campionato finlandese intraprendendo anche la carriera di allenatore.\nCarriera.\nClub.\nShawn, nato e cresciuto in Finlandia, dopo aver giocato in qualche edizione del campionato locale va a studiare negli Stati Uniti approdando alla Valparaiso University nel 2004. Dopo i canonici quattro anni di universit\u00e0 vola in Grecia, dove veste la canotta del Maroussi Atene scendendo in campo anche in Eurocup. Un anno pi\u00f9 tardi resta nella massima serie ellenica firmando per il Kavala.\nDal 21 febbraio 2011 firma un contratto fino al termine della stagione con la Fulgor Libertas Forl\u00ec.\nIl 23 giugno 2011 firma un contratto annuale ancora con la squadra forlivese.\nIl 24 luglio 2012 firma un annuale con la Vanoli Cremona. A marzo il rapporto con il club lombardo si interrompe con una rescissione consensuale tra le due parti; fino a quel momento Huff aveva giocato 18,7 minuti a gara con 3,9 punti di media.\nNello stesso mese scende in Legadue all'Upea Capo d'Orlando, con cui risulta decisivo nel derby contro la Sigma Barcellona.\nNazionale.\n\u00c8 membro della nazionale finlandese dal 2003, con cui ha anche giocato i campionati europei 2011 e quelli 2013."}
{"id": "2765883", "revid": "39224", "url": "https://it.wikipedia.org/wiki?curid=2765883", "title": "Vitali But", "text": ""}
{"id": "2765885", "revid": "1318658", "url": "https://it.wikipedia.org/wiki?curid=2765885", "title": "Citt\u00e0 della Pennsylvania (A)", "text": "Quello che segue \u00e8 una lista delle citt\u00e0 della Pennsylvania, Stati Uniti d'America della lettera A, comprendente i comuni (\"city\", \"town\", \"borough\" e \"township\").\nI dati sono dell'USCB riferiti al censimento del 2000 e ad una stima del 01-07-2007."}
{"id": "2765894", "revid": "4252", "url": "https://it.wikipedia.org/wiki?curid=2765894", "title": "Rito greco-ortodosso", "text": ""}
{"id": "2765899", "revid": "111684501", "url": "https://it.wikipedia.org/wiki?curid=2765899", "title": "Ilaria Sciorelli", "text": "Carriera.\nStileliberista ma soprattutto staffettista, \u00e8 stata competitiva tra la fine degli anni 1980 e l'inizio dei novanta, quando ai campionati italiani ha vinto in totale sedici titoli, di cui quattordici con la staffetta della Libertas Safa di Torino. Ha esordito in nazionale maggiore nel 1988; nel 1990 ha avuto una buona annata: ha vinto cinque titoli italiani ed \u00e8 stata convocata in coppa latina, vinta dalla squadra italiana\nHa fatto parte della nazionale maggiore anche nel gennaio 1991 quando ha gareggiato ai campionati mondiali di nuoto a Perth sfiorando con la staffetta 4\u00d7100\u00a0m stile libero l'ingresso nella finale. Ad Atene, durante i campionati europei di nuoto nell'agosto dello stesso anno ci \u00e8 arrivata in finale assieme a Cecilia Vianini, Viviana Susin e Nadia Pautasso stabilendo anche un primato italiano che sarebbe durato per sei anni.\nL'anno dopo ha fatto parte della squadra che a Barcellona ha disputato i Giochi della XXV Olimpiade: nei 100\u00a0m stile libero si \u00e8 fermata alle batterie, e con la staffetta 4\u00d7100\u00a0m mista ha sfiorato ancora la finale. La sua ultima apparizione in nazionale \u00e8 stata nell'aprile del 1993 a Firenze quando ha contribuito alla vittoria dell'Italia in coppa latina.\nPalmar\u00e8s.\n\"questa tabella \u00e8 incompleta\"\nCampionati italiani.\n2 titoli individuali e 14 in staffette, cos\u00ec ripartiti:"}
{"id": "2765900", "revid": "1793900", "url": "https://it.wikipedia.org/wiki?curid=2765900", "title": "Citt\u00e0 della Pennsylvania (B-C)", "text": "Quella che segue \u00e8 una lista delle citt\u00e0 della Pennsylvania, Stati Uniti d'America dalla lettera B alla lettera C, comprendente i comuni (\"city\", \"town\", \"borough\" e \"township\").\nI dati sono dell'USCB riferiti al censimento del 2000 e ad una stima del 01-07-2007."}
{"id": "2765901", "revid": "1793900", "url": "https://it.wikipedia.org/wiki?curid=2765901", "title": "Citt\u00e0 della Pennsylvania (D-F)", "text": "Quella che segue \u00e8 una lista delle citt\u00e0 della Pennsylvania, Stati Uniti d'America dalla lettera D alla lettera F, comprendente i comuni (\"city\", \"town\", \"borough\" e \"township\").\nI dati sono dell'USCB riferiti al censimento del 2000 e ad una stima del 01-07-2007."}
{"id": "2765905", "revid": "198277", "url": "https://it.wikipedia.org/wiki?curid=2765905", "title": "Oscar del calcio AIC 2009", "text": "L\u2019Oscar del calcio AIC 2009 fu la tredicesima edizione dell'Oscar del calcio AIC, la manifestazione in cui vengono premiati i protagonisti del calcio italiano dall'Associazione Italiana Calciatori.\nVincitori.\nDi seguito sono riportate tutte le nomination dei vari oscar assegnati il 18 gennaio 2010 all'Auditorium di Milano:"}
{"id": "2765907", "revid": "1793900", "url": "https://it.wikipedia.org/wiki?curid=2765907", "title": "Citt\u00e0 della Pennsylvania (G-L)", "text": "Quella che segue \u00e8 una lista delle citt\u00e0 della Pennsylvania, Stati Uniti d'America dalla lettera G alla lettera L, comprendente i comuni (\"city\", \"town\", \"borough\" e \"township\").\nI dati sono dell'USCB riferiti al censimento del 2000 e ad una stima del 01-07-2007."}
{"id": "2765908", "revid": "767487", "url": "https://it.wikipedia.org/wiki?curid=2765908", "title": "Graziella Ciaiolo", "text": "Biografia.\nInizia ad esibirsi da ragazzina come cantante di operetta in vari spettacoli scolastici; dopo la qualifica di segretaria d'azienda, si dedica a tempo pieno all'attivit\u00e0 di cantante, partecipando a vari concorsi; impara inoltre a suonare la chitarra e la fisarmonica e si dedica, inizialmente al folk, cantando con lo pseudonimo Graziella Ciao nel complesso di Mario Piovano.\nSpecializzatasi in un repertorio di canzoni popolari piemontesi, partecipa nell'agosto 1969 al \"Festival Nazionale dei Cantastorie\" di Piacenza, ottenendo un buon successo e, in conseguenza di ci\u00f2, viene notata dalla Fonit Cetra, etichetta tra le pi\u00f9 attente alla musica popolare, che le propone un contratto discografico.\nIncide cos\u00ec il primo album, La strada che porta in citt\u00e0, con canzoni tutte in lingua piemontese, scritte da Mario Piovano per le musiche e da Piero Novelli e Luigi Olivero per i testi; al disco collabora il maestro Romano Farinatti, che cura gli arrangiamenti dei brani.\nNel 1970 partecipa al Festivalbar nella \"Serie Verde\" con \"Vedo lui\", la sua prima incisione in italiano.\nNel 1971 pubblica un ulteriore 45 giri, Svegliarsi una mattina/Amen, realizzato con la collaborazione del gruppo Gli Aspidi (Emilio Mondelli alla voce, Franco Cassina alla chitarra, Maurizio Vergani alle tastiere, Tino Fontanella al basso e Glauco alla batteria), che in seguito diventeranno i Ricordi d'Infanzia, gruppo di rock progressivo.\nPartecipa poi a Un disco per l'estate 1972 con \"Lontano vicino\", canzone scritta da Eros Sciorilli per la musica, mentre il testo \u00e8 opera di Alberto Testa; il brano viene per\u00f2 eliminato e non supera la fase eliminatoria.\nIl 1974 \u00e8 l'anno del secondo album, Canzoni in passerella; dopo la scadenza del contratto con la Fonit Cetra prosegue l'attivit\u00e0 a livello locale, ritornando nuovamente al folk, per qualche anno, per poi ritirarsi a vita privata ed avviare un'azienda che produce abbigliamento professionale a Moncalieri."}
{"id": "2765910", "revid": "1793900", "url": "https://it.wikipedia.org/wiki?curid=2765910", "title": "Citt\u00e0 della Pennsylvania (M-P)", "text": "Quella che segue \u00e8 una lista delle citt\u00e0 della Pennsylvania, Stati Uniti d'America dalla lettera M alla lettera P, comprendente i comuni (\"city\", \"town\", \"borough\" e \"township\").\nI dati sono dell'USCB riferiti al censimento del 2000 e ad una stima del 01-07-2007."}
{"id": "2765911", "revid": "1793900", "url": "https://it.wikipedia.org/wiki?curid=2765911", "title": "Citt\u00e0 della Pennsylvania (Q-R)", "text": "Quella che segue \u00e8 una lista delle citt\u00e0 della Pennsylvania, Stati Uniti d'America dalla lettera Q alla lettera R, comprendente i comuni (\"city\", \"town\", \"borough\" e \"township\").\nI dati sono dell'USCB riferiti al censimento del 2000 e ad una stima del 01-07-2007."}
{"id": "2765912", "revid": "519862", "url": "https://it.wikipedia.org/wiki?curid=2765912", "title": "Piotr Nowak", "text": "Caratteristiche tecniche.\nGiocava come centrocampista offensivo.\nCarriera.\nGiocatore.\nClub.\nHa giocato per la maggior parte della sua carriera in Europa, prima in patria con Zawisza Bydgoszcz e , proseguendo poi in Turchia, Svizzera e Germania prima di chiudere la carriera negli Stati Uniti con il Chicago Fire.\nLa carriera professionistica di Nowak inizi\u00f2 precocemente, visto che a quindici anni debutt\u00f2 con il W\u0142\u00f3kniarz Pabianice, squadra della sua citt\u00e0 natale, rimanendovi per quattro anni; trasferitosi al Zawisza Bydgoszcz e successivamente al , lasci\u00f2 la Polonia per giocare nel Bak\u0131rk\u00f6yspor in S\u00fcper Lig turca nel 1990. Nel 1992 pass\u00f2 al di Berna, Svizzera, e l'anno successivo alla , in Germania prima di approdare alla Bundesliga nel 1994 nelle file del Monaco 1860, vincendo il premio di miglior calciatore polacco nel 1996.\nNel 1998, Nowak si trasfer\u00ec negli Stati Uniti per giocare nella recentemente formatasi Major League Soccer nel Chicago Fire. Alla sua prima stagione nel campionato statunitense vinse il titolo, ripetendosi poi con due Lamar Hunt U.S. Open Cup totalizzando 114 presenze, 26 reti e 48 assist. Nel 2002 ha chiuso la carriera da calciatore, iniziando quella di allenatore.\nNazionale.\nHa debuttato con la il 2 febbraio 1990 a Teheran contro l', rimanendo nel giro della Nazionale fino al 1997 e divenendone capitano per tre anni. Al termine della sua carriera internazionale contava 19 presenze e 3 reti.\nAllenatore.\nIl 7 gennaio 2004 fu nominato allenatore del D.C. United, guidando la squadra fino alla vittoria del titolo, quarto nella storia del club.\nIl 20 dicembre 2006 il Washington Post riport\u00f2 la notizia dell'avvenuta nomina di Nowak come assistente di Bob Bradley alla guida della Nazionale di calcio degli Stati Uniti e come allenatore della selezione Under-23, che guid\u00f2 alle Olimpiadi di .\nIl 28 maggio 2009, Nowak si dimise dall'incarico con la Nazionale, venendo poi assunto dal Philadelphia Union in vista della prima stagione del club in Major League Soccer. Venendo esonerato il 13 giugno 2012.\nIl 22 ottobre 2014 viene nominato commissario tecnico e direttore tecnico di Antigua e Barbuda."}
{"id": "2765920", "revid": "869733", "url": "https://it.wikipedia.org/wiki?curid=2765920", "title": "Citt\u00e0 della Pennsylvania (S-Z)", "text": "Quella che segue \u00e8 una lista delle citt\u00e0 della Pennsylvania, Stati Uniti d'America dalla lettera S alla lettera Z, comprendente i comuni (\"city\", \"town\", \"borough\" e \"township\").\nI dati sono dell'USCB riferiti al censimento del 2000 e ad una stima del 01-07-2007."}
{"id": "2765924", "revid": "93556", "url": "https://it.wikipedia.org/wiki?curid=2765924", "title": "Treno-corridoio", "text": "Il treno-corridoio (in tedesco \"Korridorzug\") \u00e8 un treno che transita nel territorio di uno stato con un particolare regime giuridico che lo sottrae alle normali disposizioni doganali e di polizia. Serve normalmente a congiungere due localit\u00e0 di uno stato attraverso una linea ferroviaria posta in un altro stato.\nStoria.\nSi diffusero soprattutto dopo la prima guerra mondiale e la denominazione corrente sent\u00ec l'influsso del corridoio di Danzica anche se propriamente si trattava in questo caso di treni che congiungevano la Pomerania con la Prussia Orientale, secondo un andamento ovest est attraversando il corridoio polacco che era in direzione sud-nord.\nDopo la seconda guerra mondiale si diffusero nuove tratte. Il successivo affermarsi dell'Unione Europea ha determinato una caduta della necessit\u00e0 dei treni-corridoio che si sono in molti casi trasformati in normali treni internazionali.\nEsempi di treno-corridoio.\nSalzburg\u00a0\u2013 Innsbruck.\nI treni Vienna-Salisburgo-Innsbruck-Vorarlberg attraversano il territorio tedesco in quanto la linea in territorio austriaco \u00e8 pi\u00f9 lunga e lenta.\nLienz\u00a0\u2013 Innsbruck.\nDal 1919 il Tirolo Orientale era rimasto isolato ferroviariamente dal Tirolo Settentrionale, in quanto la Val Pusteria era passata al Regno d'Italia. Per passare solo attraverso il territorio austriaco era necessario percorrere la ferrovia dei Tauri. Dopo la seconda guerra mondiale, una delle prime richieste austriache fu quella di permettere una relazione ferroviaria facilitata tra Lienz e Innsbruck. Gi\u00e0 l'accordo De Gasperi-Gruber lo aveva previsto e le due amministrazioni ferroviarie \u00d6BB e FS firmarono un accordo il 22 ottobre 1947 mentre gli stati provvidero a firmare una convenzione statale il 10 novembre 1948. Il primo treno fu un Innsbruck-Lienz il 15 novembre e il servizio regolare con due coppie di treni al giorno ebbe inizio il 6 dicembre successivo. Il percorso era compiuto dalla automotrice OBB VT 5044.\nCon l'elettrificazione delle linee sorse il problema che in Italia l'alimentazione \u00e8 a 3000 V CC mentre in Austria \u00e8 a 15.000 V CA; la trazione fu pertanto affidata alle locomotive \u00d6BB 1822 policorrente. Per un breve periodo in sostituzione alle 1822 si utilizzarono le E189 (affittate dalle ferrovie austriache), locomotive polisistema utilizzate soprattutto per i treni merci sulle linee principali.\nIl servizio Lienz-Innsbruck venne poi svolto con le locomotive \u00d6BB Rh 1216, immatricolate in Italia come E190, queste locomotive sono politensione, quindi non necessitano di cambio locomotiva al confine.\nQuesti treni erano composti da un locomotore e da tre o quattro carrozze identiche a quelle utilizzate per gli Eurocity.\nDopo 65 anni di servizio, il 14 dicembre 2013 col cambio orario, questo treno smette ufficialmente di circolare.\nVienna\u00a0\u2013 Deutschkreutz.\nFra la capitale Vienna e la cittadina di Deutschkreutz alcuni treni a frequenza oraria attraversano il territorio ungherese per rientrare in territorio austriaco a Deutschkreutz. Alcuni treni proseguono verso la stazione di Sopron, in territorio ungherese effettuando per\u00f2 un altro percorso tutto in territorio austriaco.\nKempten - Garmisch-Partenkirchen.\nFra Kempten e Garmisch-Partenkirchen si snoda una ferrovia che ha per principale snodo la stazione di Reutte in Tirol. Le corse hanno origine sia da Kempten che da Garmisch-Partenkirchen, per\u00f2 hanno termine a Reutte.\nTra Montr\u00e9al e Halifax attraverso il Maine.\nVarnsdorf\u00a0\u2013 Hr\u00e1dek nad Nisou.\nTra Varnsdorf e Hr\u00e1dek nad Nisou treni-corridoio tra Germania e Polonia.\nMikulovice\u00a0\u2013 Jind\u0159ichov ve Slezsku.\nFra \u0160umperk e Krnov si trova una linea ferroviaria che attraversa il territorio polacco con la stazione di G\u0142ucho\u0142azy per rientrare in territorio ceco a Jind\u0159ichov (\u0160umperk) per proseguire verso Krnov dove si connette alla linea che collega Olomouc con Opava.\nGermania/Polonia.\nFra Ventimiglia e Limone Piemonte attraverso il territorio francese (ferrovia del Colle di Tenda). I treni francesi terminano a Breil sur Roya, in territorio francese. Qualche anno prima per\u00f2 esisteva un diretto Cuneo - Nizza, negli anni '80 un Torino - Nizza (via Colle di Tenda).\nLu\u010denec\u00a0\u2013 Ve\u013ek\u00fd Krti\u0161.\nFra la stazione di Lu\u010denec e quella di Ve\u013ek\u00fd Krt\u00ed\u0161 vi \u00e8 una ferrovia che attraversa per un tratto il territorio ungherese. La ferrovia, di circa di lunghezza, \u00e8 a trazione diesel e le due stazioni fanno parte della ferrovia Zvolen - Ko\u0161ice. Vi corrono treni locali, oltre a alcune coppie di treni rapidi per Bratislava instradati via Zvolen.\nLa linea Zurigo-Sciaffusa attraversa per un breve tratto il territorio tedesco. Tale tratto \u00e8 interamente gestito dalle Ferrovie Federali Svizzere e non \u00e8 collegato alla rete tedesca (se non attraverso la Svizzera)."}
{"id": "2765925", "revid": "287204", "url": "https://it.wikipedia.org/wiki?curid=2765925", "title": "Ritratto di Francesco Gonzaga", "text": "Il Ritratto di Francesco Gonzaga \u00e8 un dipinto tempera su tavola (25\u00d718 cm) di Andrea Mantegna, databile tra il 1460 e il 1462 circa e conservato nel Museo nazionale di Capodimonte a Napoli.\nStoria.\nNella prima menzione che si fa della tavola questa viene segnalata entro la collezione di Fulvio Orsini, bibliotecario di casa Farnese, come ritratto \u00ab\"d'un cardinale Gonzaga\u00bb\" ascritto a Giovanni Bellini. Dal 1644 al 1653 \u00e8 invece catalogata nelle raccolte farnesiane del palazzo romano come ritratto di un \"\u00abgiovanetto con berrettino rosso vestito di rosso\u00bb\", dove oltre a non vedere pi\u00f9 l'assegnazione all'esecutore dell'opera, si perde quindi l'identificazione del soggetto raffigurato.\nIl piccolo ritratto non fu tra quelli che seguirono la collezione Farnese da Roma a Parma. Pertanto risale solo al 1760 il suo trasferimento nelle raccolte borboniche di Napoli, durante l'epoca di Ferdinando IV di Borbone, che complet\u00f2 il trasferimento avviato da re Carlo III di Spagna, il quale essendo primo figlio maschio di Elisabetta Farnese, ultima discendente della famiglia, eredit\u00f2 l'intero catalogo d'arte e trasfer\u00ec gi\u00e0 a partire dal 1734 l'intera raccolta dalle citt\u00e0 di Roma, Parma e Piacenza alla capitale partenopea.\nIn occasione del trasferimento a Napoli della tavola, l'assegnazione dell'opera ritorn\u00f2 a Giovanni Bellini. Solo intorno al Novecento, con Gustavo Frizzoni, fu proposta l'assegnazione ad Andrea Mantegna, e l'identificazione del ritratto con Francesco Gonzaga, figlio secondogenito del marchese di Mantova Ludovico III Gonzaga, eletto cardinale a diciassette anni da Pio II poco dopo il Concilio di Mantova. Il motivo di questa assegnazione, che ha trovato pressoch\u00e9 unanime consenso anche nella critica successiva, deriv\u00f2 dalla relazione che si \u00e8 posta in essere tra il ritratto napoletano e quello allo stesso Francesco Gonzaga presente nella camera degli Sposi del palazzo Ducale di Mantova. Secondo un'altra parte della critica novecentesca, oggi non pi\u00f9 presa in considerazione, il ritratto avrebbe potuto rappresentare invece il vescovo di Mantova Ludovico Gonzaga, anch'egli figlio di Ludovico III e di Barbara di Brandeburgo.\nSe effettivamente opera del Mantegna (e non del Bellini, come invece risultava essere assegnata gi\u00e0 dall'inventario Orsini), l'effigie diventa una tra le prime opere dipinte dal pittore per la corte mantovana, dove si era trasferito entro il 1460. La datazione intorno al 1461-1462 \u00e8 deducibile dall'abito indossato da Francesco, in quanto dopo il 1454 fu nominato protonotario apostolico, il 18 dicembre 1641 divenne invece cardinale, mentre intorno alla met\u00e0 del 1642 risale la sua partenza per Roma, dove avrebbe ricevuto il cappello da cardinale e commemorato la sua nomina.\nDescrizione e stile.\nIl giovane cardinale \u00e8 ritratto con l'abito porporato di profilo su uno sfondo scuro. La posa laterale era consueta nell'arte nelle corti italiane del tempo, ed era mutuata dall'effigie umanistica del \"vir illustris\", a sua volta ispirata alla numismatica romana di et\u00e0 imperiale. La raffigurazione di Francesco Gonzaga da un'inquadratura laterale era tuttavia inusuale per il Mantegna, che era invece solito ritrarre i suoi soggetti a tre quarti.\nCon notevole sensibilit\u00e0 l'artista fa emergere sotto l'abito ecclesiastico l'aspetto ancora fanciullesco e ingenuo del ragazzo, caratterizzando con naturalezza l'et\u00e0 adolescenziale."}
{"id": "2765926", "revid": "92723", "url": "https://it.wikipedia.org/wiki?curid=2765926", "title": "Nikolai Rukavishnikov", "text": ""}
{"id": "2765928", "revid": "339392", "url": "https://it.wikipedia.org/wiki?curid=2765928", "title": "Yury Kazakov", "text": ""}
{"id": "2765931", "revid": "179980", "url": "https://it.wikipedia.org/wiki?curid=2765931", "title": "Peter Nowak", "text": ""}
{"id": "2765933", "revid": "92723", "url": "https://it.wikipedia.org/wiki?curid=2765933", "title": "Nikolai N. Rukavishnikov", "text": ""}
{"id": "2765941", "revid": "92750758", "url": "https://it.wikipedia.org/wiki?curid=2765941", "title": "Gennadij Vasil'evi\u010d Sarafanov", "text": "Nato a Sinenkie nell'Oblast' di Saratov, divenne pilota dell'Aeronautica Militare Sovietica. Nel 1965 super\u00f2 la selezione per diventare cosmonauta e nel 1974 effettu\u00f2 il suo unico volo spaziale sulla Sojuz 15. Congedatosi dall'Aeronautica Militare con il grado di colonnello, lasci\u00f2 il programma spaziale nel 1986 e divenne insegnante di tecnologia a Mosca. Mor\u00ec a Mosca all'et\u00e0 di 63 anni."}
{"id": "2765953", "revid": "1543377", "url": "https://it.wikipedia.org/wiki?curid=2765953", "title": "Profilo d'uomo", "text": "Il Profilo d'uomo o Ritratto virile \u00e8 un dipinto, tempera su tavola (32,3x28,8\u00a0cm), attribuito ad Andrea Mantegna con datazione oscillante tra il 1448-1450 e il 1460-1462. Si trova conservato nel Museo Poldi Pezzoli di Milano.\nStoria.\nL'attribuzione e la datazione del dipinto sono incerte. Tra i nomi fatti come artefici dell'opera ci sono anche quelli di Cosm\u00e8 Tura, di Francesco Bonsignori e di altri. L'ipotesi che si tratti di un'opera di Mantegna vede due possibili datazioni: una legata al soggiorno ferrarese (1448-1450), rivelando affinit\u00e0 luministiche con le opere di Rogier van der Weyden che Mantegna aveva forse incontrato (o comunque ne doveva aver visto le opere) a Ferrara, e una legata all'arrivo del pittore a Mantova (1460), quando gli vennero affidati vari ritratti in qualit\u00e0 di pittore di corte.\nL'abito e il copricapo del personaggio fanno pensare a un magistrato veneziano o un giureconsulto, o in ogni caso un uomo di alto lignaggio.\nDescrizione e stile.\nIl personaggio, un uomo anziano, \u00e8 ritratto con un ricco abito rosso, di profilo su uno sfondo scuro. La posa laterale era consueta nell'arte nelle corti italiane del tempo, ed era mutuata dalle effigi umanistiche dei \"vir illustris\", a loro volta ispirate alla numismatica romana di et\u00e0 imperiale.\nNotevole \u00e8 l'uso della luce radente, proveniente da sinistra, che fa stagliare con forza la linea del profilo, individuando anche con incisivit\u00e0 le caratteristiche fisiognomiche individuali del soggetto. Con brevi tocchi di pennello sono accennati particolari di grande realismo, come la barba incolta sul mento e le vene pulsanti della tempia. Ben modellato \u00e8 anche il panneggio del copricapo, che si intreccia ricadendo mollemente sulla spalla.\nLo sfondo scuro, estremamente sobrio, era un tempo azzurro, realizzato con il prezioso blu di lapislazzuli."}
{"id": "2765955", "revid": "200568", "url": "https://it.wikipedia.org/wiki?curid=2765955", "title": "Swissvale", "text": "Swissvale , \u00e8 un comune degli Stati Uniti d'America nella Contea di Allegheny, nella Pennsylvania. La sua popolazione al censimento del 2000 contava 9.653 residenti.\nStoria.\nLa citt\u00e0 prende il nome da John Swisshelm (1752-1838), che possedeva una fattoria nei dintorni. Serv\u00ec George Washington nella guerra di indipendenza, e ha combattuto a Valley Forge. Spos\u00f2 Mary Elizabeth Miller con cui ebbe molti figli.\nSociet\u00e0.\nEvoluzione demografica.\nLa composizione etnica della zona vede prevalere la razza bianca ( 74,45%) seguita dagli afroamericani( 22,14%) e asiatici(0,91%)."}
{"id": "2765962", "revid": "110157", "url": "https://it.wikipedia.org/wiki?curid=2765962", "title": "Midden-Delfland", "text": "Midden-Delfland \u00e8 un comune olandese situato nella provincia dell'Olanda Meridionale.\n\u00c8 stato costituito il 1\u00ba gennaio 2004 dall'unione dei comuni di Maasland e Schipluiden."}
{"id": "2765966", "revid": "767487", "url": "https://it.wikipedia.org/wiki?curid=2765966", "title": "The Spinners", "text": "The Spinners \u00e8 un gruppo musicale vocale soul-R&amp;B statunitense, iscritto dal 1999 nella Vocal Group Hall of Fame.\nCarriera.\nFormatisi nel 1954 a Detroit sotto il nome di \"The Domingoes\", cambiarono il nome in The Spinners nel 1961.\nMembri dei The Spinners sono Henry Fambrough, Bobby Smith, Charlton Washington, Marvin Taylor, Jessie Robert Peck."}
{"id": "2765968", "revid": "1934238", "url": "https://it.wikipedia.org/wiki?curid=2765968", "title": "Gioielli della Corona prussiana", "text": "I Gioielli della Corona prussiana sono la raccolta delle insegne reali tedesche, dapprima come gioielli della corona del Regno Prussia e successivamente come parte dei gioielli della corona imperiale di Germania. Tali gioielli erano considerati spesso contrastanti con altri gioielli della corona in europa in quanto le insegne degli Hohenzollern si presentavano piuttosto semplici e non eccessivamente cariche di lavorazioni e pietre preziose.\nLe corone.\nLa Corona di Federico I venne creata nel 1701 per l'incoronazione di Federico, principe elettore di Brandeburgo e duca di Prussia, al titolo di re di Prussia (avvenuta appunto nel 1701 a K\u00f6nigsberg). La corona aveva la particolarit\u00e0 che i suoi gioielli potevano essere smontati e utilizzati altrove separatamente: cos\u00ec facendo, la corona rimaneva perlopi\u00f9 spoglia e veniva adornata solo nelle occasioni speciali. Dai ritratti si sa che essa venne utilizzata anche per le incoronazioni di Federico Guglielmo I di Prussia, figlio di Federico I, e di Federico II di Prussia. Successivamente sar\u00e0 Guglielmo II, imperatore, ma pur sempre re di Prussia, a proporne un nuovo modello. Essa era composta da barre d'oro ricoperte di grandi diamanti, ma comunque in numero limitato. Il cerchio alla base racchiudeva gli otto archetti della parte superiore che si ricongiungevano al globo di lapislazzulo sul quale stava una croce.\nLa Corona di Guglielmo II o Corona di Hohenzollern venne fatta realizzare nel 1888 per l'incoronazione di Guglielmo II, ormai imperatore, a re di Prussia. Questa non \u00e8 una corona imperiale in quanto Guglielmo II pur da imperatore continu\u00f2 a detenere il titolo di re di Prussia e come tale necessitava di avere delle regal\u00ece separate. Questa corona \u00e8, per stile e manifattura, decisamente diversa dalla precedente anche se ne richiama la struttura in alcuni particolari. Essa \u00e8 realizzata in oro con 142 diamanti, di cui 18 di grandi dimensioni, e 8 grandi perle corrispondenti agli otto archetti.\nIl Tocco da principe elettore, la corona originale utilizzata prima dell'elevazione della Prussia al rango di regno, realizzato in velluto e code di ermellino con l'apposizione di alcune perle.\nLa Corona della regina, \u00e8 un pezzo che venne realizzato appositamente in occasione della cerimonia dell'incoronazione del 1701 per la moglie di Federico I.\nGli scettri.\nLo Scettro di Federico I, venne anch'esso realizzato nel 1701 in occasione dell'incoronazione di Federico I a re di Prussia. Esso \u00e8 costituito integralmente d'oro e pietre preziose ed \u00e8 caratterizzato dalla presenza di una grande aquila prussiana al suo termine, realizzata in diamanti ed avente in centro un grande rubino.\nLo Scettro dell'Elettorato di Brandeburgo, simile a quello di molti comandanti militari dell'epoca.\nAltri oggetti.\nIl Globo di Federico I venne realizzato nel 1701 in occasione dell'incoronazione di Federico I a re di Prussia e si presenta come una sfera integralmente di lapislazzulo, divisa da due bande (una orizzontale e una verticale che parte dalla met\u00e0 superiore) in oro con diamanti e rubini alternati. Sovrastante \u00e8 una croce in argento con rubini e diamanti alternati.\nL'Anello di Federico I\nLa Spada di Federico I\nI gioielli oggi.\nDopo l'abdicazione degli Hohenzollern, i gioielli che erano in possesso della famiglia rimasero difatti a Berlino nel Palazzo di Monbijou, mentre il kaiser si trovava in esilio in Olanda. Durante la Seconda Guerra Mondiale ci si interess\u00f2 attivamente a loro: nel 1944 vennero mossi a K\u00f6nigsberg e nuovamente trasferiti in una miniera in Turingia dove vennero ritrovati dalle forze di occupazione americane con altri beni preziosi che vennero quindi restituiti alla famiglia. La corona di Guglielmo II, invece, si trovava murata in circostanze misteriose nella parete della cripta della chiesa parrocchiale di Minden e anch'essa venne in seguito ritrovata e restituita. La maggior parte dei pezzi superstiti si trovano oggi al Castello di Charlottenburg a Berlino e solo la corona di Guglielmo II si trova al Castello di Hohenzollern ed \u00e8 compresa nella visita guidata."}
{"id": "2765979", "revid": "1982", "url": "https://it.wikipedia.org/wiki?curid=2765979", "title": "Li\u0161tica", "text": ""}
{"id": "2765982", "revid": "1982", "url": "https://it.wikipedia.org/wiki?curid=2765982", "title": "Listica", "text": ""}
{"id": "2765985", "revid": "110157", "url": "https://it.wikipedia.org/wiki?curid=2765985", "title": "Pijnacker-Nootdorp", "text": "Pijnacker-Nootdorp \u00e8 un comune olandese situato nella provincia dell'Olanda Meridionale.\n\u00c8 stato costituito nel 2002 dalla fusione dei comuni di Pijnacker e Nootdorp."}
{"id": "2765986", "revid": "599013", "url": "https://it.wikipedia.org/wiki?curid=2765986", "title": "Benjamin Lauth", "text": "Biografia.\n\u00c8 il beniamino dei tifosi della squadra del Monaco 1860 in cui \u00e8 cresciuto ed \u00e8 stato tifoso fin da piccolo.\nCarriera.\nClub.\nInizia la sua carriera con il Monaco 1860 nel 2000, dove \u00e8 considerato una promessa del calcio tedesco.\nNel 2004, con la retrocessione della sua squadra, decide di trasferirsi all'. La sua prima stagione all'interno della nuova squadra \u00e8 stata ostacolata da un grave infortunio, che lo ha limitato a sole 10 presenze in campionato. Alla stagione successiva recupera la forma ottimale guadagnandosi un posto da titolare. Nell'autunno 2006 viene messo fuori rosa dall'allenatore Thomas Doll, cos\u00ec nel seguente mercato di gennaio (2007) si trasferisce in prestito alla per sostituire Jon Dahl Tomasson, ma colleziona poche presenze e segna solo un gol.\nTerminato il prestito, nel luglio 2007 viene acquistato dall' dove per\u00f2 non riesce mai a segnare.\nDurante il calciomercato estivo del 2008, fa ritorno alla sua ex-squadra, il Monaco 1860.\na giugno 2014 scaduto il contratto si accasa con gli ungheresi del Ferencv\u00e1ros.\nNazionale.\ninizia la trafila nel 1998 con la Nazionale tedesca Under-17 segnando due gol in due partite, tra il 1999 e il 2000 gioca in pianta stabile nell'Under-18 raccogliendo 11 convocazioni e segnando due gol, nel 2000 \u00e8 di passaggio nell'Under-20 giocando due partite, tra il 2002 e il 2003 convocato dal ct Uli Stielike lo schiera in campo in otto incontri segnando due gol, tra il 2003 e 2004 sotto la guida del ct Rudi V\u00f6ller raccoglie 5 presenze con la Nazionale tedesca maggiore, senza mai segnare.\nStatistiche.\nPresenze e reti nei club.\n\"Statistiche aggiornate al 5 gennaio 2016.\""}
{"id": "2765999", "revid": "322321", "url": "https://it.wikipedia.org/wiki?curid=2765999", "title": "Prefettura apostolica di Donkorkrom", "text": ""}
{"id": "2766007", "revid": "31360", "url": "https://it.wikipedia.org/wiki?curid=2766007", "title": "Spagnolo del Venezuela", "text": ""}
{"id": "2766009", "revid": "767487", "url": "https://it.wikipedia.org/wiki?curid=2766009", "title": "Springdale (Pennsylvania)", "text": "Springdale , \u00e8 un comune degli Stati Uniti d'America nella Contea di Allegheny, nella Pennsylvania. La sua popolazione al censimento del 2000 contava 3.828 residenti.\nSociet\u00e0.\nEvoluzione demografica.\nLa composizione etnica della zona comprende una maggioranza della razza bianca ( 99,03%), seguita da quella afroamericana (0,29%)."}
{"id": "2766011", "revid": "1228162", "url": "https://it.wikipedia.org/wiki?curid=2766011", "title": "Rombonos", "text": "Il Rombonos \u00e8 un torrente del Trentino, immissario principale del Lago di Caldonazzo. \nStoria.\nIl torrente Rombonos veniva utilizzato dalle donne dei paesi che attraversa, per pulire i panni. L'estate il Rombonos fungeva anche come luogo di socializzazione per molte lavandaie che si fermavano a parlare e a lavorare con calma tutte assieme; mano a mano che arrivava l'autunno, l'acqua si faceva sempre pi\u00f9 fredda ed allora cercavano di lavare pi\u00f9 in fretta, senza dare spazio alle chiacchiere. Nel tardo autunno, molte donne si portavano al torrente un secchio di acqua calda dove immergere le mani ogni tanto per riscaldarle.Quando nevicava il Rombonos diventava un deposito per la neve. Vi veniva gettata sia quella della strada che lo costeggia, sia quella dei cortili delle case del paese di Vigolo Vattaro. In questo modo la neve del torrente poteva raggiungere anche l'altezza di un paio di metri e pi\u00f9.Ai giorni nostri non ci sono pi\u00f9 le lavandaie d'estate e l'acqua che scorre nel Rombonos \u00e8 molto meno di una volta, l'inverno si gela molto poco ed anche se ci viene gettata della neve non si accumula come un tempo ma viene portata via dall'acqua che scorre.\nDescrizione.\nOrigine, corso e foce.\nNasce in localit\u00e0 Terre Rosse sul monte Marzola e sfocia, presso il paese di Calceranica al Lago, come immissario principale nel lago di Caldonazzo e con il nome di Mandola.\nAttraversa i comuni di Vigolo Vattaro, Vattaro, Bosentino e Calceranica al lago."}
{"id": "2766017", "revid": "767487", "url": "https://it.wikipedia.org/wiki?curid=2766017", "title": "Lo spettro (film 1963)", "text": "Lo spettro \u00e8 un film diretto da Riccardo Freda con Barbara Steele del 1963.\nNonostante non venne mai dichiarato da Freda, il film \u00e8 il riadattamento del romanzo \"La vecchia poltrona,\" di Max Dave (pseudonimo di Pino Belli), che usc\u00ec nel 1961 nella collana di romanzi dell'orrore \u00abI racconti di Dracula\u00bb. Belli non ricevette mai un soldo per la sua storia, n\u00e9 venne informato al riguardo, scoprendo il tutto dopo molti anni dell'uscita del film.\nTrama.\nLa signora Hichcock e il suo amante, il dr. Livingston, organizzano la morte del marito di lei per impossessarsi dei suoi averi. Una volta eliminato l'uomo, i due iniziano ad essere perseguitati dal suo spettro, mentre il tesoro sembra introvabile. Ma in realt\u00e0 il dr. Hichcock non \u00e8 morto...\nProduzione.\n\"Lo spettro\" venne girato nel dicembre 1962 in una villa di Roma ai Parioli in dodici giorni. Il film \u00e8 una rivisitazione gotica della pellicola francese \"I diabolici\" (1955).\nDistribuzione.\nIl film \u00e8 stato distribuito nei cinema italiani da Dino De Laurentiis il 30 marzo 1963. Ha incassato un totale di 175 milioni di lire a livello nazionale.\nNegli Stati Uniti \u00e8 stato presentato a Dallas il 18 febbraio 1965."}
{"id": "2766018", "revid": "120705443", "url": "https://it.wikipedia.org/wiki?curid=2766018", "title": "Entusiasmo", "text": "Il termine entusiasmo deriva dal greco antico \"enthusiasm\u00f3s\" (\u1f10\u03bd\u03b8\u03bf\u03c5\u03c3\u03b9\u03b1\u03c3\u03bc\u03cc\u03c2), formato da \"en\" (\u1f10\u03bd, in) con \"the\u00f3s\" (\u03b8\u03b5\u03cc\u03c2, dio) e \"ous\u00eda\" (\u03bf\u1f50\u03c3\u03af\u03b1, essenza). Letteralmente si potrebbe tradurre con \"con Dio dentro di s\u00e9\", o \"indiamento\", \"invasamento divino\", o con l'espressione \"essere posseduto dall'essenza di un dio\", come Apollo (ad esempio nel caso della Pizia) o Dioniso (ad esempio nel caso delle Baccanti o Menadi). In italiano normalmente sta ad indicare una commozione intensa dell'animo che si esprime in vive manifestazioni di gioia, di eccitazione, di ammirazione; un sentimento di appassionato interesse nei confronti di un ideale o di una causa politica, religiosa o sportiva, l'effetto di certi personaggi dello spettacolo sui loro fan.\nFenomenologia.\n\u00c8 il grande zelo che impegna completamente una persona e che pu\u00f2 portarla, abbassandone o annullandone i normali freni inibitori, ad una cieca e irragionevole dedizione, ad un'ubbidienza cieca che annebbia le facolt\u00e0 critiche e a gesti ed atti inconsulti lesivi di s\u00e9 stessi e degli altri.\nPu\u00f2 essere paragonato all'effetto dell'abuso di alcool, di droga o di condizionamento ipnotico, e che induce alterazioni dei processi cerebrali tali da produrre uno stato di stupore, estasi religiosa, visioni, allucinazioni, urla, frasi sconnesse, e \"rivelazioni\" sospinte da un presunto \"afflato divino\". L'origine di questa parola \u00e8 da legarsi proprio allo stato in cui, anticamente, nel paganesimo, l'iniziato, il sacerdote o il profeta veniva \"posseduto\" dal suo dio come nei culti dionisiaci ed apollinei, o come nel caso delle baccanti. Secondo Socrate, lo stesso indica l'ispirazione delle Muse sugli artisti.\nQuando tutto questo \u00e8 espressione e risultato di un movimento, si pu\u00f2 parlare, cos\u00ec, in storia e sociologia di \"movimento entusiastico\", perch\u00e9 ispirato da intenso fervore politico o religioso.\nStoria.\nIl termine \"entusiasmo\" \u00e8 applicato, nella storia del Cristianesimo, a quelle persone, gruppi e movimenti che interpretano la loro intensa esperienza religiosa come risultato della \"discesa dello Spirito Santo\" su di loro, del quale sarebbero riempiti o \"battezzati\". In questa linea \u00e8 posto il movimento del Montanismo nel II secolo. Viene direttamente descritto come \"gli entusiasti\" un gruppo di questo tipo del IV secolo, detto anche dei Messaliani. Essi credevano che attraverso la costante preghiera, pratiche ascetiche e contemplazione, si potesse essere ispirati dallo Spirito Santo e che questi cos\u00ec sostituisse lo spirito malvagio che fin dalla Caduta dimora in ogni creatura umana. Sono considerati dagli storici anche \"entusiastici\" diversi gruppi che si staccano dalle chiese storiche del Protestantesimo del XVI e XVII secolo.\nDurante gli anni immediatamente seguenti la seconda rivoluzione inglese, \u00e8 definito in senso peggiorativo come \"entusiasmo\" ogni promozione militante e affermazione pubblica di idee rivoluzionarie. Tale \"entusiasmo\" \u00e8 considerato intorno al 1700 la causa della guerra civile inglese e delle atrocit\u00e0 che l'accompagnarono, diventando, cos\u00ec un peccato sociale assoluto promuovere \"l'entusiasmo\". La \"Royal Society\" (organizzazione inglese di discussioni scientifiche e culturali) prevedeva nel suo regolamento che ogni membro dell'associazione si soffermasse a discutere di religione o di politica dovesse esserne espulso come \"entusiasta\". Durante il XVIII secolo, il Metodismo e l'evangelizzazione pubblica portata avanti da George Whitefield era pure considerata \"cieco entusiasmo\").\nOggi possono continuare ad essere considerati \"movimenti entusiastici\" per simile fenomenologia, quello pentecostale o carismatico nel presente e i risvegli evangelici, che spesso portano chi ne \u00e8 coinvolto in stati di alterazione sensoriale, glossolalia. Corrisponde in negativo ai fenomeni di possessione demoniaca o di follia (stato mentale alterato).\nPsicologia.\nIn psicologia si definisce \"personalit\u00e0 entusiastica\" quella di chi \u00e8 particolarmente eccitabile, avventuroso, costantemente indaffarato in molte attivit\u00e0 con l'energia e, appunto, l'entusiasmo dell'eterno ragazzo (la sindrome di Peter Pan), che passa da un'attivit\u00e0 o da un interesse all'altro senza mai approfondire perch\u00e9 teme di esserne deluso."}
{"id": "2766022", "revid": "1793900", "url": "https://it.wikipedia.org/wiki?curid=2766022", "title": "Turtle Creek", "text": "Turtle Creek, \u00e8 un comune degli Stati Uniti d'America nella Contea di Allegheny, nella Pennsylvania. La sua popolazione al censimento del 2000 contava 6.076 residenti.\nSociet\u00e0.\nEvoluzione demografica.\nLa composizione etnica del luogo \u00e8 prevalentemente composta dalla razza bianca (92,71%) seguita dagli afroamericani (5,17%) e dagli asiatici ( 0,61%)."}
{"id": "2766023", "revid": "282412", "url": "https://it.wikipedia.org/wiki?curid=2766023", "title": "Movimento entusiastico", "text": ""}
{"id": "2766035", "revid": "287204", "url": "https://it.wikipedia.org/wiki?curid=2766035", "title": "King of Thorn", "text": ", \u00e8 un manga di Y\u016bji Iwahara pubblicato dal 2002 al 2005 e raccolto in 6 tank\u014dbon. In Italia \u00e8 stato pubblicato dalle edizioni Flashbook. Nel 2009 ne \u00e8 stato tratto anche un anime film, presentato in anteprima mondiale alla 42\u00aa edizione del Sitges Film International in Spagna il 9 ottobre 2009 e nello stesso mese anche a Londra. In Italia \u00e8 stato proiettato al Future Film Festival di Bologna il 29 gennaio 2010. In Giappone \u00e8 uscito il 1\u00ba maggio 2010.\nTrama.\nUn terribile virus chiamato Medusa, in grado di pietrificare gli infetti, sta dilagando a livello globale.\nCentosessanta individui selezionati vengono posti in ibernazione, in attesa che si trovi una terapia. Ma al loro risveglio si ritrovano in un mondo stravolto, preda di mostri feroci simili a dinosauri, e ricoperto da rovi misteriosi.\nSette di loro si uniranno per cercare di sopravvivere e di risolvere il mistero.\nPersonaggi.\nKasumi Ishiki.\nLa protagonista della storia. Ha perso entrambi i genitori e da allora \u00e8 molto legata alla sorella gemella, la quale \u00e8 per lei fonte di sicurezza.\nMarco Owen.\n\u00c8 il protagonista maschile della storia. Ha un corpo molto muscoloso ed \u00e8 ricoperto di tatuaggi su tutto il corpo.\nKatherine Turner.\nUna giovane e bella ragazza che faceva l'infermiera prima di diventare uno dei soggetti dell'esperimento. \u00c8 molto legata alla fiaba de \"La Bella Addormentata nel Bosco\".\nTimothy Laisenbach (Tim).\nUn bambino appassionato di videogiochi tant'\u00e8 che durante lo svolgersi degli eventi si ricollegher\u00e0 spesso ai vari dungeon e mostri visti nei diversi livelli da lui affrontati, per questo i suoi discorsi non vengono sempre compresi dal gruppo.\nPeter Stevens.\nUn ingegnere che si unisce al gruppo dei superstiti. Sembra in realt\u00e0 celare un segreto, infatti porta al collo un ciondolo, cosa proibita durante l'ibernazione.\nRon Portman.\nUn poliziotto americano di colore. Nerboruto e premuroso verso gli altri membri, \u00e8 rimasto ferito da un colpo di arma da fuoco.\nAlessandro Peccino.\nUn vecchio senatore della Repubblica Italiana. \u00c8 terribilmente testardo e poco disposto a seguire il gruppo che vuole arrivare in superficie."}
{"id": "2766036", "revid": "729019", "url": "https://it.wikipedia.org/wiki?curid=2766036", "title": "Mario Bonzano", "text": "Biografia.\nNacque a Cantalupo il 1 settembre 1906. Entrato nella Regia Aeronautica frequent\u00f2 la Regia Accademia Aeronautica di Caserta, Corso Drago, da cui usc\u00ec con il grado di sottotenente pilota. Prese parte come capitano alla guerra d'Etiopia distinguendosi per il suo coraggio, tanto da venire insignito di due Medaglie d'argento e una di bronzo al valor militare.\nAl comando di una squadriglia di velivoli IMAM Ro.37 Lince prese parte ad azioni di bombardamento, ricognizione e mitragliamento sullo Scir\u00e8, su Dessi\u00e8, sull'Ascianghi, e ad Addis Abeba.\nI resti dei tre aerei dell'Eccidio di Lechemti del 26 giugno 1936 furono avvistati da un velivolo IMAM Ro.37 della 110\u00aa Squadriglia, con a bordo il fotografo Baccari pilotato dal capitano Bonzano il giorno successivo. Il relitto di uno dei due Caproni Ca.133 fu trasformato successivamente in un monumento ai caduti.\nNel luglio 1938 part\u00ec volontario per combattere nella guerra civile spagnola nelle file dell'Aviazione Legionaria, assumendo il comando della 18\u00aa Squadriglia del XXIII Gruppo Caccia il 30 dello stesso mese. L'8 gennaio 1939 cedette il comando della 18\u00aa Squadriglia al capitano Vexio Mezzetti, per assumere il comando, in seno al XXIII Gruppo, di una squadriglia sperimentale equipaggiata con 12 monoplani da caccia Fiat G.50 Freccia. Al termine di questo ciclo operativo aveva al suo attivo una vittoria accertata e 14 in collaborazione, ed era stato decorato con una terza Medaglia d'argento al valor militare.\nRientrato in Italia, il 18 luglio 1939 assunse, con il grado di maggiore, il comando del 20\u00ba Gruppo, appartenente dapprima al 51\u00ba Stormo Caccia Terrestre, e poi al 56\u00ba Stormo Caccia Terrestre. \nAll'entrata in guerra del Regno d'Italia, il 10 giugno 1940 il suo reparto si trova schierato sull'aeroporto di Roma-Ciampino Sud.\nAl comando del proprio reparto, inquadrato nel Corpo Aereo Italiano (CAI), prese parte alla battaglia d'Inghilterra. I 45 caccia Fiat G.50 Saetta presero parte a operazioni di caccia libera e scorta ai bombardieri Fiat B.R.20 Cicogna. Il suo reparto rientr\u00f2 in patria nell'aprile 1941, per essere trasferito in Africa settentrionale nel corso dell'estate di quell'anno. In Libia il 20\u00ba Gruppo esegu\u00ec ore volo in zona di guerra, abbattendo 38 velivoli nemici e distruggendone altri 12 al suolo, e rientr\u00f2 in patria nel marzo del 1942 per riequipaggiarsi con i moderni caccia Aermacchi C.202 Folgore. Per un'azione su Sidi El Barrani eseguita nel settembre del 1941, in cui abbatt\u00e9 due aerei nemici, venne decorato con la quarta Medaglia d'argento al valor militare.\nRimase comandante del reparto fino al 12 maggio 1942, quando venne sostituito dal maggiore Gino Callieri. Promosso tenente colonnello, il 4 agosto 1942 venne insignito dell'onorificenza di Cavaliere dell'Ordine militare di Savoia.\nDopo l'armistizio dell'8 settembre 1943 ader\u00ec alla Repubblica Sociale Italiana, entrando nelle file della neocostituita Aeronautica Nazionale Repubblicana. Ricopr\u00ec il ruolo di Addetto ai servizi materiali ed aeroporti fino al termine del conflitto, venendo particolarmente apprezzato dagli alleati tedeschi per le sue capacit\u00e0. Dopo la fine del conflitto fu sottoposto a procedimento di epurazione, e decise quindi di emigrare in Argentina insieme ad altri piloti come Arduino Buri, Ugo Drago, Adriano Mantelli, Angelo Tondi, Giuseppe Robetto e Ferrari.\nAssieme ad Ugo Drago e Duilio Fanali risulterebbe accreditato di 15 abbattimenti conseguiti tra la guerra di Spagna e il secondo conflitto mondiale, settimo risultato tra i piloti della Regia Aeronautica. Si spense ad Alassio nel 1975."}
{"id": "2766039", "revid": "114630704", "url": "https://it.wikipedia.org/wiki?curid=2766039", "title": "Angelo Zottoli", "text": "Biografia.\nNacque da una famiglia salernitana, proveniente da Acerno, borgo dei Monti Picentini, la stessa che dar\u00e0 i natali all'omonimo critico letterario Angelandrea Zottoli (1879-1956), nipote di suo fratello Carmine.\nEntr\u00f2 nel 1843 tra i Gesuiti e nel 1848 fu uno dei primi europei a passare gli esami imperiali. Si stabil\u00ec in Cina come missionario e trascorse quasi tutta la sua vita a Shangai\nDal 1853 insegn\u00f2 a studenti cinesi di religione cristiana nel \"Collegio di Sant'Ignazio di Loyola\" a Xujiahui (\"Zikawei\"), localit\u00e0 nella quale contribu\u00ec, con Henri Havret, alla fondazione della \"Bibliotheca Zi-Ka-Wei\", importante risorsa per i sinologi.\nOpere.\nIl suo magnum opus \u00e8 un monumentale testo in lingua latina, dal titolo \"Cursus litterae sinicae neo-missionariis accommodatus\" (Typographia Missionis Catholic\u00e6, Shangai, 1879-1892), pubblicato in cinque volumi, destinato all'insegnamento della lingua cinese agli aspiranti missionari, tradotto parzialmente in francese da Padre Charles de Bussy. Il metodo adottato da Zottoli si basava su una ricca scelta di testi originali, sia in prosa sia in versi, che offrivano una vasta esemplificazione dei vari stili e registri in cui pu\u00f2 presentarsi la lingua cinese, con esempi tratti dalla lingua parlata, dalla novella e dal romanzo, dalla scrittura epistolare, dalla lingua letteraria, dalla poesia e dai classici confuciani. I brani in lingua originale erano accompagnati da traduzione parola per parola con testo a fronte, illustrata da annotazioni storiche e filologiche. \nFu anche ottimo traduttore di alcuni testi classici della letteratura cinese (Confucio) e scrisse inoltre un grande vocabolario cinese-latino che si conserva solo in forma manoscritta nella biblioteca da lui fondata.\nCome autore, si devono a lui numerosi testi teologici in cinese."}
{"id": "2766040", "revid": "834", "url": "https://it.wikipedia.org/wiki?curid=2766040", "title": "Ritratto di Carlo de' Medici", "text": "Il Ritratto di Carlo de' Medici \u00e8 un dipinto, tempera su tavola (40,5 x 29,5\u00a0cm), di Andrea Mantegna, databile al 1466 circa e conservato nella Galleria degli Uffizi a Firenze.\nStoria.\nNon si conoscono le vicende della commissione del dipinto e non \u00e8 certa nemmeno l'identit\u00e0 del prelato ritratto. Le ipotesi pi\u00f9 suffragate oggi identificano il soggetto del dipinto in Carlo de' Medici, figlio naturale di Cosimo il Vecchio e di una schiava circassa, la cui carnagione scura sarebbe l'indizio pi\u00f9 evidente. In realt\u00e0 tale identificazione contrasta con l'altro ritratto di Carlo: in quanto preposto della pieve di Prato \u00e8 infatti ritratto nelle \"Esequie di santo Stefano\" ivi affrescate da Filippo Lippi entro il 1464. La figura tarchiata in abito rosso che compare a destra del catafalco del santo, indicata da Vasari, non assomiglia per niente al ritratto di Mantegna, mentre pi\u00f9 simile \u00e8 l'uomo ritratto immediatamente alle sue spalle.\nLa stessa attribuzione a Mantegna ha avuto in iter lungo: a lungo venne creduta opera di Domenico Veneziano, finch\u00e9 il Ricci non avanz\u00f2 l'ipotesi del Mantegna, suscitando varie perplessit\u00e0 dovute tra l'altro al cattivo stato di conservazione dell'opera, con ampie parti di colore consunto.\nLa datazione oscilla tra il 1459-1460, anno del Concilio di Mantova e dell'arrivo di Mantegna nella corte lombarda, quando venne incaricato di numerosi ritratti ufficiali (il soggetto stesso \u00e8 stato a lungo identificato come un Gonzaga, magari Ludovico Gonzaga, vescovo di Mantova figlio di Ludovico marchese), e il 1466, anno di un ipotetico viaggio del pittore a Firenze. La prima menzione di Carlo come possibile soggetto risale allo Schaeffer, che nel 1912 trov\u00f2 un ritratto derivato dal dipinto nella genealogia della famiglia Medici incisa da Martino Rota verso il 1589. Inoltre l'opera potrebbe essere quel \"quadretto pittovi messer Carlo de' Medici prevosto di Prato\" indicato nell'inventario delle collezioni medicee del 1533.\nDescrizione e stile.\nIl soggetto \u00e8 ritratto di tre quarti, secondo una tipologia derivata dall'arte fiamminga, che in Italia si afferm\u00f2 gradualmente nella seconda met\u00e0 del XV secolo, a fronte di una preferenza per i ritratti di profilo, ispirati alle effigi imperiali romane.\nL'uomo ha una carnagione scura e indossa l'abito di protonotaro apostolico, carica che Carlo de' Medici ottenne effettivamente nel 1463. La probabile destinazione ufficiale spiega l'aura idealizzata della figura, priva di caratteri psicologici troppo individuali. Grande cura \u00e8 riposta invece nella descrizione degli attributi legati allo status e al ruolo pubblico del soggetto, quali l'abito vermiglio di tessuto pesante e il cappello a cuffia. La luce illumina parzialmente il volto di un uomo di mezza et\u00e0, con occhi chiari di notevole verismo e intensit\u00e0, modellando il volume della figura nello spazio. Rispetto alla solidit\u00e0 scultorea di opere come il \"Ritratto del cardinale Ludovico Trevisan\", qui Mantegna usa toni pi\u00f9 morbidi, anche se alla delicata armonia dei toni rosa e rossi fa da contrappunto la carnagione solcata dalle rughe, in un'espressione di serena concentrazione che evita lo sguardo dello spettatore.\nL'esame a raggi infrarossi ha rivelato un disegno preparatorio nel solo colletto: i tratti del volto furono forse abbozzati su disegni a matita eseguiti dal vero e poi trasferiti sulla tavola direttamente col pennello."}
{"id": "2766041", "revid": "36426", "url": "https://it.wikipedia.org/wiki?curid=2766041", "title": "Vescovo di Mantova", "text": ""}
{"id": "2766050", "revid": "1924342", "url": "https://it.wikipedia.org/wiki?curid=2766050", "title": "Superhuman", "text": "Superhuman \u00e8 un brano musicale di Chris Brown, estratto come secondo singolo dall'album \"Exclusive: The Forever Edition\". La canzone figura la partecipazione della cantante Keri Hilson.\nIl video musicale prodotto per il brano \u00e8 stato filmato a Charlotte e diretto dal regista Erik White, che ha lavorato in questa occasione con Chris Brown per la settima volta."}
{"id": "2766051", "revid": "223320", "url": "https://it.wikipedia.org/wiki?curid=2766051", "title": "SuperHuman", "text": ""}
{"id": "2766059", "revid": "287204", "url": "https://it.wikipedia.org/wiki?curid=2766059", "title": "Sulingen", "text": "Sulingen \u00e8 una citt\u00e0 di 12.793 abitanti della Bassa Sassonia, in Germania.\nAppartiene al circondario (\"Landkreis\") di Diepholz (targa DH)."}
{"id": "2766060", "revid": "76963", "url": "https://it.wikipedia.org/wiki?curid=2766060", "title": "Jean Boisard", "text": "La sua data di nascita non \u00e8 conosciuta. Fu considerato uno dei fondatori, nel XVII secolo, della numismatica, la scienza o conoscenza specializzata delle medaglie e monete antiche e della loro collezione. \nFu consigliere alla \u201cCour des Monnaies\u201d, un'istituzione reale dell\"'Ancien R\u00e9gime\". Nel 1663 e nel 1664 ebbe presso la \"cour\" l'incarico di giudicare alcune monete. Nel 1692 pubblic\u00f2 un breve trattato sulle monete, \u201cTrait\u00e9 des monoyes, de leurs circonstances et d\u00e9pendances\u201d. Il libro ebbe parecchie edizioni di cui una nel 1714. Erano dati precisi e accurati dettagli sulle leghe e sui segreti della fabbricazione delle monete.\nDi conseguenza il governo ne proib\u00ec la circolazione, nel timore che potesse essere usato come guida per i falsari."}
{"id": "2766066", "revid": "767487", "url": "https://it.wikipedia.org/wiki?curid=2766066", "title": "Mark Liburkin", "text": "Di professione esperto finanziario, era capo contabile in un'importante societ\u00e0 di Mosca. Cominci\u00f2 ad interessarsi agli studi nel 1925, dopo aver letto un articolo di Leonid Kubbel sugli studi di stallo. Compose circa 120 studi, ottenendo 18 primi premi in concorsi internazionali.\nMolti suoi studi sono di notevole eleganza, estremamente curati nella forma e con grande originalit\u00e0 di idee. Vinse il secondo e il terzo campionato sovietico per la composizione (una volta \"ex aequo\" con Vladimir Korol'kov). Era un buon giocatore a tavolino, Jurij Averbach ha dichiarato di averlo visto spesso partecipare a tornei del \"Central Chess Club\" di Mosca. Dopo la seconda guerra mondiale divenne editore della sezione studi della rivista \"\u0160akhmaty v SSSR\".\nOltre 40 suoi studi sono riportati nella raccolta di 650 studi di Alexander Kazantsev \"The Soviet Chess Study\" (Mosca, 1955).\nMor\u00ec a soli 43 anni per una grave malattia.\nUno studio di Mark Liburkin.\n\u00a0\u00a0Soluzione:\nUn altro studio di Mark Liburkin \u00e8 riportato alla voce Posizione di Saavedra. "}
{"id": "2766068", "revid": "767487", "url": "https://it.wikipedia.org/wiki?curid=2766068", "title": "Ricordi d'Infanzia", "text": "I Ricordi d'Infanzia, precedentemente noti come Gli Aspidi, sono stati un gruppo di musica beat e di rock progressivo italiano.\nStoria del gruppo.\nGli Aspidi.\nIl complesso si forma nel 1966 in Lombardia con la denominazione \"Gli Aspidi\": si esibiscono per diversi occasioni nella loro regione, suonando musica beat/rock.\nLa formazione originale \u00e8 composta da:\nOttengono un contratto con una piccola etichetta, la Z Records, per cui incidono un 45 giri nel 1967 e che viene menzionato sul settimanale TV sorrisi e canzoni come gruppo emergente di quell'anno. Suonano nei locali pi\u00f9 conosciuti della Lombardia presentando i due brani del disco (\"Cerco l'amore\" e \"Una chiesa vuota\"), brani internazionali ed improvvisazioni.\nAlla fine del 1970, Mim\u00ec parte per il servizio militare e viene sostituito da Tino. Successivamente partir\u00e0 militare anche Giorgio che sar\u00e0 sostituito da Maurizio. Dopo questi cambiamenti lasceranno il gruppo anche Glauco e Sergio.\nSi allontanano poi dal beat avvicinandosi alla musica melodica, con alcune influenze di rock progressivo, e passano alla Fonit Cetra, etichetta per cui incidono un brano, \"Forse amore non \u00e8\", nella compilation Nuovi complessi d'avanguardia da Radio Montecarlo, ed un 45 giri in cui accompagnano la cantante Graziella Ciaiolo\nI Ricordi d'Infanzia.\nCon l'ingresso del batterista Antonio Sartori, che sostituisce il precedente, Glauco, il gruppo cambia nome e genere, diventando \"I Ricordi d'Infanzia\" e avvicinandosi al rock progressivo.\nNel 1973 pubblicano un concept album, intitolato Io uomo, sul tema della nascita dell'essere umano; tutte le tracce vengono composte da Fernando Budano e Sica; dal disco vengono anche tratti due 45 giri. L'album non riscuote successo all'epoca, ma verr\u00e0 riscoperto negli anni successivi e sar\u00e0 ristampato in CD.\nIl complesso cambia ancora formazione, con l'ingresso di un saxofonista e la sostituzione del tastierista, ma questa formazione non incide nulla, e si scioglie nel 1976.\nTracce unico Album studio Ricordi d'infanzia - io uomo (1973) "}
{"id": "2766069", "revid": "201394", "url": "https://it.wikipedia.org/wiki?curid=2766069", "title": "Gli Aspidi", "text": ""}
{"id": "2766070", "revid": "80598", "url": "https://it.wikipedia.org/wiki?curid=2766070", "title": "Ricordi d'infanzia", "text": ""}
{"id": "2766075", "revid": "580", "url": "https://it.wikipedia.org/wiki?curid=2766075", "title": "Twistringen", "text": "Twistringen \u00e8 una citt\u00e0 di 12.417 abitanti della Bassa Sassonia, in Germania.\nAppartiene al circondario (\"Landkreis\") di Diepholz (targa DH).\nGeografia fisica.\nNel territorio di Twistringen vi sono le sorgenti della Delme."}
{"id": "2766078", "revid": "110157", "url": "https://it.wikipedia.org/wiki?curid=2766078", "title": "Wagenfeld", "text": "Wagenfeld \u00e8 un comune di 6.893 abitanti della Bassa Sassonia, in Germania.\nAppartiene al circondario (\"Landkreis\") di Diepholz (targa DH)."}
{"id": "2766081", "revid": "1305772", "url": "https://it.wikipedia.org/wiki?curid=2766081", "title": "I Can Transform Ya", "text": "I Can Transform Ya \u00e8 un brano musicale di Chris Brown, estratto come primo singolo dall'album \"Graffiti\". La canzone figura la partecipazione di Lil Wayne e Swizz Beatz, che \u00e8 anche produttore del singolo. Il brano fa espliciti riferimenti (anche nel video) al franchise dei giocattoli Transformers, riportati in auge nel periodo della pubblicazione del brano dai film \"Transformers\" e \"Transformers - La vendetta del caduto\"\nIl video musicale prodotto per il brano \u00e8 stato diretto dal regista Joseph Kahn. Oltre a Chris Brown, Lil Wayne e Swiss Beatz, nel video compare anche l'attore Tyrese Gibson, protagonista della serie di film \"Transformers\"."}
{"id": "2766082", "revid": "80598", "url": "https://it.wikipedia.org/wiki?curid=2766082", "title": "Silva Grissi", "text": ""}
{"id": "2766085", "revid": "287204", "url": "https://it.wikipedia.org/wiki?curid=2766085", "title": "Weyhe", "text": "Weyhe \u00e8 un comune indipendente di 30.316 abitanti della Bassa Sassonia, in Germania.\nAppartiene al circondario (\"Landkreis\") di Diepholz (targa DH)."}
{"id": "2766087", "revid": "767487", "url": "https://it.wikipedia.org/wiki?curid=2766087", "title": "Trensasco", "text": "Trensasco \u00e8 una frazione del Comune di Sant'Olcese, l'unica localizzata in Val Bisagno, e conta circa 170 abitanti. La localit\u00e0, geograficamente molto prossima a Genova, ma ben distinta dal contesto cittadino grazie ad una naturale quinta di colline, \u00e8 apprezzata dagli escursionisti, che a piedi, in Mountain bike o talvolta anche a cavallo, percorrono il pittoresco itinerario che si snoda dal Parco delle Mura sino alla citt\u00e0.\nGeografia fisica.\nFiumi o torrenti.\nLa frazione possiede molte sorgenti ed \u00e8 attraversata da numerosi rivi (secondo alcuni linguisti, l'antico suffisso ligure -asco indicherebbe appunto localit\u00e0 ricche d'acqua), fra i quali i due rami del Rio Moinasso (sorgenti della Fontanassa); da essi si genera il Rio Trensasco, che, dopo circa 2,5\u00a0km di corso, confluisce nel torrente Bisagno. \nTerritorio.\nIl territorio \u00e8 tipico del versante appenninico genovese sul lato mare, con terreni brulli e scoscesi; sulle pendici dei monti domina la quercia; molto diffuso anche l'alloro, che si accompagna a varie tipologie di alberi da frutto.\nOltre ai rilievi verso Sud, che separano la zona dalla citt\u00e0 (monte Trensasco, m 399; monte Pinasco, m 312), in direzione Nord-Est si trova il monte Bastia (m 447) e ad Ovest la caratteristica sagoma della punta Cornara (m 633). Guardando verso Nord, domina lo scenario il monte Diamante (m 667), su cui svetta l'omonima fortificazione settecentesca, parte dell'imponente sistema dei Forti di Genova, in buona parte preservati a tutt'oggi, sebbene non ancora adeguatamente valorizzati. \nGrazie all'esposizione a sud e ai monti che circondano tutt'attorno la valle, Trensasco gode di un clima particolarmente mite in inverno, cui fa da contraltare un clima piuttosto afoso in estate (da cui il locale detto \"Chi vuol provare le pene dell\u2019inferno vada a Trensasco d\u2019estate e a Casanova d\u2019inverno).\" \nFauna.\nLa fauna selvatica \u00e8 caratterizzata, per i mammiferi, in particolare dal cinghiale, dal capriolo, dal riccio e da significative presenze di volpe; fra gli uccelli, si possono ad esempio citare il pettirosso, il merlo, la ghiandaia, la cornacchia nera, il cuculo e la poiana.\nMonumenti e luoghi d'interesse.\nInteressante la chiesa parrocchiale dei SS. Rocco e Sebastiano, originata da un'antica cappella gi\u00e0 esistente nel '500 come succursale della parrocchia di S. Margherita di Casanova; fu riedificata in forma attuale nel 1871 col caratteristico campanile a guglia ottagonale. Eretta in parrocchia autonoma nel 1951, sub\u00ec importanti restauri nel 1994 (quando fu consacrata insieme al nuovo altare dall'Arcivescovo di Genova Card. Giovanni Canestri) e successivamente nel 2008. Il sagrato della chiesa, da cui si gode di un ampio panorama verso la Punta Cornara, si trova a quota 262 m s.l.m., circondato dal nucleo originario del paese.\nNel fondo della valletta dominata dal paese, presso la localit\u00e0 Presa di Trensasco - che deve appunto il suo nome all'antica presa d'acqua dell'acquedotto storico di Genova, realizzata nel 1275 - erano presenti alcuni mulini (Molini di Trensasco), ancora in numero di quattro nel 1835, e poco pi\u00f9 a sud un'antica fornace, tuttora visibile, utilizzata per la produzione della calce.\nNella parte alta del paese esistono ancora tratti dell'antica Via del Sale che, proveniente da Genova, attraversava in alto tutta la vallata correndo quasi parallelamente all'attuale tracciato del nuovo acquedotto per poi dirigersi in prossimit\u00e0 del valico della costa di Trensasco verso la val Polcevera e la valle Scrivia.\nIn alto, sulla collina che sovrasta il paese verso il monte Bastia, durante i lavori di scavo del metanodotto fu rinvenuto un insediamento rurale di epoca romana imperiale ove furono ritrovati significativi reperti quali monete e ceramiche.\nInfrastrutture e trasporti.\nLa parte pi\u00f9 alta della frazione \u00e8 servita da una fermata della pittoresca ferrovia Genova-Casella, a scartamento ridotto; l'ubicazione della stessa, tuttavia, a circa 100 m pi\u00f9 in alto rispetto al centro del paese, ne limita ormai l'utilit\u00e0 essenzialmente all'ambito escursionistico; il paese propriamente detto \u00e8 inoltre servito da un'autolinea feriale, esercita per conto di ATP (Azienda Trasporti Provinciale), in partenza da Staglieno (piazzale Resasco). Il collegamento stradale pi\u00f9 diretto con la citt\u00e0 \u00e8 costituito dalla SP 80, detta appunto \"di Trensasco\", aperta al traffico nel 1971.\nCultura.\nEventi.\nLa festa patronale di San Rocco, il 16 di agosto, viene celebrata con una processione nobilitata dalle antiche Confraternite di portatori di Cristi, tipiche della tradizione popolare ligure; generalmente, nella processione, i Cristi sfilano in numero di tre, di cui uno moro, il pi\u00f9 grande e riccamente decorato, oltre al carro con la statua del Santo.\nDurante la stagione estiva, il paese si anima di numerose sagre e serate gastronomiche e musicali, tra le quali la Festa della Birra (solitamente l'ultimo weekend di luglio), le gi\u00e0 citate San Rocco e San Rocchino (16-17 agosto) e la Festa della Paella e Sangria (il primo weekend di settembre), che riscuote ogni anno maggior successo.\nEconomia.\nSino a circa un secolo fa, nel paese fioriva l'artigianato del corallo; molti degli uomini di questa frazione e di quelle limitrofe erano impegnati nel duro lavoro presso il porto, per raggiungere il quale scendevano quotidianamente, a piedi, fino alla citt\u00e0.\nUna curiosa fonte supplementare di reddito era poi costituita dalle neviere, un tempo ricavate sulle pendici del M. Diamante, da cui si traeva neve congelata che veniva trasportata fino al porto di Genova, per essere utilizzata a bordo delle navi.\nAttualmente, come in molte realt\u00e0 analoghe, si assiste ad un fenomeno di pendolarismo verso la citt\u00e0 sottostante; sussistono in alcuni casi, sebbene molto circoscritte, piccole realt\u00e0 di produzione agricola e di attivit\u00e0 di ristorazione (\"Osteria della Rue\" nel centro del paese in prossimit\u00e0 della chiesa)."}
{"id": "2766088", "revid": "287204", "url": "https://it.wikipedia.org/wiki?curid=2766088", "title": "Brockum", "text": "Brockum \u00e8 un comune di 1.071 abitanti della Bassa Sassonia, in Germania.\nAppartiene al circondario (\"Landkreis\") di Diepholz (targa DH) ed \u00e8 parte della comunit\u00e0 amministrativa (\"Samtgemeinde\") di Altes Amt Lemf\u00f6rde."}
{"id": "2766089", "revid": "80598", "url": "https://it.wikipedia.org/wiki?curid=2766089", "title": "J. Plep", "text": ""}
{"id": "2766096", "revid": "287204", "url": "https://it.wikipedia.org/wiki?curid=2766096", "title": "H\u00fcde", "text": "H\u00fcde \u00e8 un comune di 1.063 abitanti della Bassa Sassonia, in Germania.\nAppartiene al circondario (\"Landkreis\") di Diepholz (targa DH) ed \u00e8 parte della comunit\u00e0 amministrativa (\"Samtgemeinde\") di Altes Amt Lemf\u00f6rde."}
{"id": "2766099", "revid": "287204", "url": "https://it.wikipedia.org/wiki?curid=2766099", "title": "Lembruch", "text": "Lembruch \u00e8 un comune di 1.060 abitanti della Bassa Sassonia, in Germania.\nAppartiene al circondario (\"Landkreis\") di Diepholz (targa DH) ed \u00e8 parte della comunit\u00e0 amministrativa (\"Samtgemeinde\") di Altes Amt Lemf\u00f6rde."}
{"id": "2766102", "revid": "110157", "url": "https://it.wikipedia.org/wiki?curid=2766102", "title": "Lemf\u00f6rde", "text": "Lemf\u00f6rde \u00e8 un comune di 2.861 abitanti della Bassa Sassonia, in Germania.\nAppartiene al circondario (\"Landkreis\") di Diepholz (targa DH) ed \u00e8 parte della comunit\u00e0 amministrativa (\"Samtgemeinde\") di Altes Amt Lemf\u00f6rde."}
{"id": "2766105", "revid": "110157", "url": "https://it.wikipedia.org/wiki?curid=2766105", "title": "Marl (Bassa Sassonia)", "text": "Marl \u00e8 un comune di 506 abitanti della Bassa Sassonia, in Germania.\nAppartiene al circondario (\"Landkreis\") di Diepholz (targa DH) ed \u00e8 parte della comunit\u00e0 amministrativa (\"Samtgemeinde\") di Altes Amt Lemf\u00f6rde."}
{"id": "2766106", "revid": "110157", "url": "https://it.wikipedia.org/wiki?curid=2766106", "title": "Quernheim", "text": "Quernheim \u00e8 un comune di 447 abitanti della Bassa Sassonia, in Germania.\nAppartiene al circondario (\"Landkreis\") di Diepholz (targa DH) ed \u00e8 parte della comunit\u00e0 amministrativa (\"Samtgemeinde\") di Altes Amt Lemf\u00f6rde."}
{"id": "2766111", "revid": "110157", "url": "https://it.wikipedia.org/wiki?curid=2766111", "title": "Stemshorn", "text": "Stemshorn \u00e8 un comune di 447 abitanti della Bassa Sassonia, in Germania.\nAppartiene al circondario (\"Landkreis\") di Diepholz (targa DH) ed \u00e8 parte della comunit\u00e0 amministrativa (\"Samtgemeinde\") di Altes Amt Lemf\u00f6rde."}
{"id": "2766112", "revid": "104458", "url": "https://it.wikipedia.org/wiki?curid=2766112", "title": "Robert Kranjec", "text": "Biografia.\nIn Coppa del Mondo ha esordito il 13 marzo 1998 a Trondheim (48\u00b0), ha ottenuto il primo podio il 1\u00ba marzo 2002 a Lahti (3\u00b0) e la prima vittoria il 26 novembre 2005 a Kuusamo. Nel 2010 e nel 2012 si \u00e8 aggiudicato la Coppa di specialit\u00e0 di volo.\nIn carriera ha preso parte a quattro edizioni dei Giochi olimpici invernali, (15\u00b0 nel trampolino normale, 11\u00b0 nel trampolino lungo, 3\u00b0 nella gara a squadre), (41\u00b0 nel trampolino normale, 49\u00b0 nel trampolino lungo, 10\u00b0 nella gara a squadre), (6\u00b0 nel trampolino normale, 9\u00b0 nel trampolino lungo, 8\u00b0 nella gara a squadre) e (37\u00ba nel trampolino lungo, 5\u00ba nella gara a squadre), a quattro dei Campionati mondiali, vincendo una medaglia, e ad otto dei Mondiali di volo, vincendo due medaglie."}
{"id": "2766113", "revid": "386574", "url": "https://it.wikipedia.org/wiki?curid=2766113", "title": "Leslie William Nielsen OC", "text": ""}
{"id": "2766114", "revid": "184755", "url": "https://it.wikipedia.org/wiki?curid=2766114", "title": "The Spoilers", "text": "da cui sono stati tratti i seguenti film:"}
{"id": "2766119", "revid": "114977622", "url": "https://it.wikipedia.org/wiki?curid=2766119", "title": "Cisseo e Gia", "text": "Cisseo e Gia sono due personaggi dell\"Eneide\" di Virgilio, citati nel decimo libro del poema.\nIl mito.\nLe origini.\nCisseo e Gia sono due giovani fratelli tra i guerrieri che contrastano Enea sbarcato nel Lazio. Essi sono sudditi di re Latino, ma hanno ascendenze greche poich\u00e9 il padre Melampo era stato uno dei compagni di Ercole.\nLa morte.\nCisseo e Gia vengono uccisi dalla spada di Enea, bench\u00e9 proprio come Ercole fossero armati di clava.\nOmonimia.\nQuesto Gia non deve essere confuso con un Gia omonimo presente nel poema, che \u00e8 uno dei giovani luogotenenti di Enea."}
{"id": "2766124", "revid": "395393", "url": "https://it.wikipedia.org/wiki?curid=2766124", "title": "Fregula", "text": "La fr\u00e8gula, spesso erroneamente italianizzata col nome di \"fregola\", \u00e8 un tipo di pasta di semola prodotto in Sardegna.\nLa fregula, disponibile in varie dimensioni, \u00e8 prodotta per \"rotolamento\" della semola dentro un grosso catino di coccio e tostata in forno.\nSi presenta sotto forma di palline irregolari di diametro variabile fra i 2 e i 6 millimetri.\nAnche la fregula, come tutti i tipi di pasta, \u00e8 cotta con il metodo della lessatura in acqua bollente salata.\nUna preparazione tipica della fregula \u00e8 con il condimento di vongole (dette arselle in Sardegna, \"Venerupis decussata\"). Il piatto cos\u00ec ottenuto prende il nome di \"fr\u00e8gula cun c\u00f2cciulas\" (in dialetto cagliaritano), cio\u00e8 \"fregula di arselle\".\nLa produzione della fregula ha origini certamente antiche. Il primo documento storico a farne menzione \u00e8 lo Statuto dei Mugnai di Tempio Pausania risalente al XIV secolo, in cui si regolamenta la preparazione, che doveva avvenire rigorosamente dal luned\u00ec al venerd\u00ec, per potere destinare ai campi l\u2019acqua del sabato e della domenica."}
{"id": "2766127", "revid": "834", "url": "https://it.wikipedia.org/wiki?curid=2766127", "title": "Rex Ellingwood Beach", "text": ""}
{"id": "2766130", "revid": "1341291", "url": "https://it.wikipedia.org/wiki?curid=2766130", "title": "Klasika Primavera 2007", "text": "La Klasika Primavera 2007, cinquantatreesima edizione della corsa, si svolse il 15 aprile 2007 su un percorso di 171\u00a0km. Fu vinta dallo spagnolo Joaquim Rodr\u00edguez che termin\u00f2 la gara in 3h55'59\"."}
{"id": "2766132", "revid": "124123", "url": "https://it.wikipedia.org/wiki?curid=2766132", "title": "Enrique Fl\u00f3rez", "text": "Biografia.\nA 14 anni entr\u00f2 nell'Ordine di Sant'Agostino, fu poi professore di teologia all'Universit\u00e0 di Alcal\u00e1, e pubblic\u00f2 un \"Cursus theologiae\" in cinque volumi (1732\u20131738). In seguito si dedic\u00f2 agli studi storici. Il primo risultato di questi fu \"Clavis Historiae\", un lavoro dello stesso livello del francese \"Art de verifier les dates\", ma precedendolo di diversi anni. Apparse nel 1743, e pass\u00f2 attraverso diverse edizioni. Nel 1747 fu pubblicato il primo volume di \"Espa\u00f1a Sagrada, teatro geografico-historico de La Iglesia de Espa\u00f1a\", una vasta compilazione della storia ecclesiastica spagnola che ebbe buona reputazione in Europa, di cui 29 volumi apparvero durante la vita dell'autore. Fl\u00f3rez si ispir\u00f2 alla \"Gallia christiana\" (Parigi, 1715-1785, 13 voll.) di Denis de Sainte-Marthe e all\"'Italia sacra\" (Venezia 1717-1722, 10 voll.) di Ferdinando Ughelli, due dei pi\u00f9 ambiziosi progetti storiografici del suo tempo. L'opera fu continuata dopo la sua morte da Manuel Risco e da altri e ulteriori aggiunte furono pubblicate a spese del governo spagnolo. L'intera opera in 51 volumi fu pubblicata a Madrid (1747\u20131886).\nIl valore \u00e8 considerevolmente aumentato dall'inserimento di antiche cronache e documenti non facilmente accessibili altrove. Fl\u00f3rez fu anche un buon numismatico e pubblic\u00f2 \"Medallas de Las Colonias\" in 2 volumi (1757\u20131758); un terzo fu edito nel 1773. Il suo ultimo lavoro fu \"Memorias de las reynas Catolicas\", 2 volumi (1770). Fl\u00f3rez condusse una vita ritirata, dedita allo studio e senza ambizioni."}
{"id": "2766140", "revid": "6923", "url": "https://it.wikipedia.org/wiki?curid=2766140", "title": "Tagetes erecta", "text": "Tagetes erecta \u00e8 una pianta appartenente alla famiglia Asteraceae, originaria del Messico e del Guatemala.\nDistribuzione e habitat.\n\"T. erecta\" \u00e8 originaria di Messico e Guatemala ed \u00e8 stata introdotta dall'uomo in gran parte dell'America Centrale e del versante occidentale dell'America del Sud. La specie \u00e8 ampiamente coltivata nella zona tropicale di Africa, Asia e Oceania, dal livello del mare sino a 2000 m di altitudine.\nIl suo habitat naturale \u00e8 costituito dalle foreste di conifere del Messico e del Guatemala, a clima caldo semi-umido.\nTassonomia.\nSebbene in numerose pubblicazioni \"Tagetes erecta\" L. e \"Tagetes patula\" L. siano citate come specie distinte, non esistono riconoscibili elementi distintivi tra le due entit\u00e0, che vengono attualmente considerate sinonimi.\nEcologia.\n\"Tagetes erecta\" \u00e8 nota come pianta nutrice delle larve di diversi lepidotteri tra cui \"Melanchra persicariae\" (Noctuidae), \"Nathalis iole\" (Pieridae), \"Leucaloa eugraphica\", \"Rhodogastria amasis\", \"Saenura flava\", \"Spilosoma lineata\", \"Spilosoma scita\" e \"Teracotona submacula\" (Erebidae).\nUsi.\nNel Messico pre-ispanico i fiori di \"Tagetes erecta\" erano considerati i fiori dei morti e al giorno d'oggi sono tuttora ampiamente utilizzati nel giorno della Commemorazione dei defunti.\nI fiori di \"T. erecta\" sono una delle principali fonti del carotenoide luteina, usato nell'Unione europea come additivo alimentare (INS-Number E161b)."}
{"id": "2766141", "revid": "1632387", "url": "https://it.wikipedia.org/wiki?curid=2766141", "title": "Parkway Drive", "text": "I Parkway Drive sono un gruppo musicale australiano formatosi a Byron Bay, nel Nuovo Galles del Sud, nel 2003.\nTra i maggiori esponenti del genere metalcore (tuttavia sono stati accostati dalla critica nelle loro prime produzioni al deathcore e pi\u00f9 recentemente al pi\u00f9 classico heavy metal), sono considerati tra i gruppi hardcore di maggior successo di sempre.\nHanno pubblicato sei album in studio: \"Killing with a Smile\", \"Horizons\", \"Deep Blue\", \"Atlas\", \"Ire\" e \"Reverence\". A questi si aggiungono due EP, un album dal vivo e due DVD.\nStoria del gruppo.\nPrimi EP (2002-2004).\nI Parkway Drive si sono formati nell'estate del 2002. Il nome della band ha origine dal nome della strada della sala prove di Byron Bay in cui erano soliti suonare, appunto la \"Parkway Dr.\" . Nel 2003 pubblicano uno split album con il gruppo metalcore I Killed the Prom Queen, intitolato \"Split CD\", mentre nel 2004 esce il loro primo EP, intitolato \"Don't Close Your Eyes\". Nel maggio del 2005 si recano negli Stati Uniti d'America per registrare il loro album di debutto con il produttore Adam Dutkiewicz, chitarrista dei Killswitch Engage gi\u00e0 collaboratore di Unearth e Underoath.\nSin dalla pubblicazione di \"Don't Close Your Eyes\", i Parkway Drive hanno accumulato rapidamente fan in tutta l'Australia, grazie anche alla collaborazione di band internazionali come Hatebreed, In Flames, Chimaira, Shadows Fall, As I Lay Dying, Bleeding Through, Alexisonfire, e alle performance ai festival Metal for the Brain e Australia's Hardcore nel 2005.\nIl debutto e la notoriet\u00e0 (2005-2009).\nL'album di debutto, \"Killing with a Smile\", viene pubblicato nel settembre del 2005 dalla Resist Records in Australia, vendendo oltre 30.000 copie. Il gruppo lancia poi un lungo tour di supporto all'album, suonando in dozzine di show da headliner, come ad esempio al Big Day Out nel gennaio del 2006.\nA fine maggio 2006 il bassista Shaun Cash lascia la band per questioni personali; il gruppo trova in Jia \"Pie\" O'Connor, amico di lunga data nonch\u00e9 addetto alla vendita del loro merchandise, un valido rimpiazzo, e diviene un membro permanente del gruppo. Nel giugno dello stesso anno la band entra a far parte del roster di artisti della Epitaph Records, che ripubblica anche negli Stati Uniti d'America l'EP \"Don't Close Your Eyes\" e \"Killing with a Smile\".\nA ottobre partecipano al Taste of Chaos organizzato da \"Rockstar\", suonando con gruppi come Anti-Flag, Underoath, Thursday, Senses Fail, Taking Back Sunday e Saosin. A novembre e dicembre dello stesso anno appaiono sul palco di numerosi festival, tra cui l'Homebake Festival (uno dei pi\u00f9 importanti d'Australia), il Sound Fest, il Soundwave Festival organizzato dalla Resist Records e il Gravity G Festival, prima di tornare a suonare anche in Europa.\nIl 3 marzo 2007 viene suonata per la prima volta dal vivo \"The Siren's Song\", canzone che verr\u00e0 poi inserita nell'album \"Horizons\" che di l\u00ec a poco vedr\u00e0 la luce. Nella stessa estate partecipano al Warped Tour negli Stati Uniti come unica band australiana. \"Horizons\" viene pubblicato il 6 ottobre 2007, e viene subito promosso da un tour che porter\u00e0 i Parkway Drive ad attraversare l'Australia, gli Stati Uniti ed Europa con Bury Your Dead, Killswitch Engage, Darkest Hour e molti altri.\nTra febbraio e marzo 2008 i Parkway Drive si esibiscono con i 50 Lions e i Word Up! per completare il Surf Rats Tour nella costa orientale dell'Australia, e alla fine dello stesso anno ritornano a suonare nel loro Paese con il Sweatfest Tour, supportati da A Day to Remember, Suicide Silence, The Acacia Strain e Confession.\nIl 12 dicembre del 2008, durante la performance al UNSW Roundhouse, la band annuncia di star filmando lo show per includerlo nel DVD che sarebbe uscito successivamente nel 2009, \"\", supportato da un tour australiano con August Burns Red e Architects. Il disco verr\u00e0 certificato disco di platino per le numerose vendite in Australia, come anche il successivo DVD \"Home Is for the Heartless\", del 2012.\nIl successo internazionale (2010-presente).\nNel marzo del 2010, dopo aver annunciato la loro presenza al Warped Tour di quell'anno, entrano in studio per registrare il loro terzo album, dal titolo \"Deep Blue\", prodotto da Joe Barresi e pubblicato il 25 giugno 2010. Il disco \u00e8 il primo a entrare nella classifica degli album pi\u00f9 venduti negli Stati Uniti, e ottiene un discreto successo di vendite anche in Europa, oltre a raggiungere il secondo posto della classifica australiana.\nL'8 settembre 2012 viene pubblicato il video del singolo \"Dark Days\", estratto dal nuovo album \"Atlas\". Uscito il 26 ottobre 2012, come il precedente ottiene ottime vendite sia in Australia (venendo come \"Deep Blue\" certificato disco d'oro) che negli Stati Uniti e in Europa. Nel gennaio 2013 i Parkway Drive annunciano un nuovo tour statunitense da headliner, supportati da The Word Alive, Veil of Maya e While She Sleeps. Lo stesso anno partecipano come headliner all'Australian Warped Tour, assieme ai The Offspring e i Simple Plan.\nIl 25 settembre 2015 esce il loro quinto album in studio \"Ire\", il primo della band a debuttare direttamente al primo posto della classifica australiana degli album pi\u00f9 venduti. Il 4 maggio 2018 esce invece il sesto album \"Reverence\", anticipato dai singoli \"Wishing Wells\", \"The Void\" e \"Prey\", che debutta anch'esso direttamente alla prima posizione delle classifiche australiane. Entrambi gli album abbracciano sonorit\u00e0 pi\u00f9 varie e orecchiabili, discostandosi leggermente dal metalcore pi\u00f9 duro delle precedenti produzioni e avvicinandosi a un sound pi\u00f9 tipico del classico heavy metal.\nNel gennaio 2020 esce nei principali cinema il film documentario \"Viva the Underdogs\", dal quale verr\u00e0 estratto un album dal vivo omonimo contente l'esibizione da headliner della band al Wacken Open Air in Germania e la versione in tedesco di alcune loro canzoni. Dall'aprile dello stesso anno il film \u00e8 disponibile online e nei principali store musicali per l'acquisto digitale.\nStile musicale e influenze.\nA differenza di molte altre band metalcore, i Parkway Drive non usano il canto pulito in nessuno dei loro album in studio fino al quinto album \"Ire\", del 2015; in alcuni dei primi brani contenuti nei loro primi EP, tuttavia, alcuni cantati melodici venivano eseguiti dal bassista originario Brett Versteeg. Nel 2018 lo stesso Winston McCall ha dichiarato che i Parkway Drive hanno \"superato il metalcore\" e si sono allontanati dalle proprie radici. I membri del gruppo hanno citato tra le loro influenze Rage Against the Machine, Metallica, Slayer, Iron Maiden, The Offspring, Faith No More, The Dillinger Escape Plan, Hatebreed, Killswitch Engage e Avenged Sevenfold."}
{"id": "2766142", "revid": "1543377", "url": "https://it.wikipedia.org/wiki?curid=2766142", "title": "Piet Retief", "text": "Fu considerato uno dei maggiori leader della grande migrazione boera chiamata Grande Trek.\nBiografia.\nPieter Mauritz Retief nacque il 12 novembre 1780 a Wagenmakersvallei, l'attuale Wellington, quinto dei dieci figli nati dal matrimonio tra Jacobus e Debora Retief. I suoi antenati erano originari della Provenza in Francia. Fino all'et\u00e0 di 27 anni visse con il padre, che lavorava come coltivatore, nella fattoria di famiglia, poi si trasfer\u00ec a Stellenbosch. Qui intraprese diverse attivit\u00e0 tra cui commesso di un negozio, prospezione per la terra, costruttore edile e commerciante di liquori. La sua licenza per la vendita di alcolici non fu rinnovata dal Colonnello Thomas Willshire in quanto grazie al suo commercio i suoi soldati erano spesso ubriachi. La maggior parte delle sue attivit\u00e0 non furono mai un successo, e Retief era costantemente coinvolto in cause legali e difficolt\u00e0 finanziarie. Nel 1814 si spos\u00f2 con una vedova, Maddalena Johanna (Lenie) Greyling, e adott\u00f2 i suoi cinque figli. Retief acquist\u00f2 una fattoria vicino al fiume Koega e, dopo aver fatto fortuna, si trasfer\u00ec a Grahamstown. Fu costretto a ritornare alla sua fattoria a causa di investimenti sbagliati che gli causarono una forte crisi finanziaria.\nNel frattempo il Capo divenne una colonia britannica, e gli inglesi introdussero una serie di riforme che non piacquero ai boeri. La chiesa anglicana divenne la chiesa ufficiale della Colonia del Capo cos\u00ec come divennero ufficiali la lingua inglese e tutte le leggi britanniche. Le riforme attuate degli inglesi colpirono duramente gli afrikaner: le nuove leggi vietarono, dapprima, il commercio degli schiavi e successivamente portarono all'abolizione della schiavit\u00f9. Il risarcimento dato per la perdita degli schiavi fu molto basso e, se si voleva presentare reclamo, lo si doveva fare a Londra. Molti agricoltori olandesi del Capo persero tutte le proprie ricchezze e Retief si mise alla loro guida. Fece da mediatore tra gli agricoltori afrikaner e gli inglesi e quando questi colloqui che non portarono a nessun risultato si dedic\u00f2 all'organizzazione della loro migrazione nel nord del paese, migrazione chiamata Grande Trek.\nUomo colto e di notevole esperienza, le sue lettere indicano che era una persona intelligente e raffinata. Essendo inoltre conosciuto per la sua onest\u00e0, l'integrit\u00e0 morale e la benevolenza, oltre che per il carattere irrequieto ed energico, fu uno dei candidati alla guida della comunit\u00e0 Voortrekker. Immagin\u00f2 un luogo dove ci sarebbero state prospettive di pace e felicit\u00e0 per i propri figli, dove veniva riconosciuto con fermezza il principio della vera libert\u00e0 con un governo di proprie leggi basate sul concetto di giustizia. In tal senso pubblic\u00f2 un manifesto nella \"Gazzetta di Grahamstown\" il 22 gennaio 1837 che rappresent\u00f2 una vera e propria dichiarazione di indipendenza per gli agricoltori Voortrekker. Divenne il leader di un gruppo di Voortrekker, a cui poi se ne aggiunsero altri, che decise di lasciare la Colonia del Capo per raggiungere terre migliori fuori dal controllo britannico.\nNel 1837 il suo gruppo raggiunse Thaba Nchu, dove si un\u00ec ad altri 300 Voortrekker arrivati precedentemente: essi indicarono in Piet Retief il loro leader e lo elessero governatore. L'area di Thaba Nchu non fu un punto di arrivo per la comunit\u00e0 boera, bens\u00ec un punto di partenza, in quanto Retief condusse tutto il gruppo attraverso la catena montuosa del Drakensberg nella speranza di colonizzare lo Zululand. Questa terra era sotto il comando di Dingane, fratello di Shaka, fondatore e sovrano del Regno Zulu. Tramite il missionario Francis Owen, Retief invi\u00f2 al re una lettera in cui indicava la volont\u00e0 di vivere in pace con il popolo Zulu. Nella stessa lettera ricordava a Dingane la sconfitta subita da Mzilikazi come monito a non attaccare i Voortrekker. Dingane, vista la capacit\u00e0 militare degli uomini di Retief, chiese loro di recuperare il bestiame rubato da Sekonyela e in cambio promise loro la terra in cui vivere.\nIl recupero del bestiame fece capire a Dingane che uno scontro con i boeri avrebbe nuociuto agli Zulu, ma al contempo si convinse che i Voortrekker avessero l'intenzione di ucciderlo. Una notte gli uomini di Retief furono visti vicino ad un accampamento reale, e Dingane credette che Retief stesse preparando un attacco armato contro lui stesso. Lo stesso Dingane organizz\u00f2 quindi un piano per uccidere Retief e i suoi uomini, invitandoli ad una festa per festeggiare il recupero del bestiame. A loro fu chiesto di non entrare armati nell'accampamento, pretesto utilizzato per avere a che fare con uomini indifesi, e al culmine della festa tutti i Voortrekker furono trucidati dagli uomini di Dingane. La morte di Retief fu vendicata da Andries Pretorius durante la battaglia di Blood River."}
{"id": "2766144", "revid": "92723", "url": "https://it.wikipedia.org/wiki?curid=2766144", "title": "Orjahovo", "text": "Orjahovo (in bulgaro \u041e\u0440\u044f\u0445\u043e\u0432\u043e) \u00e8 un comune bulgaro situato nella regione di Vraca di 15.120 abitanti (dati 2009). La sede comunale \u00e8 nella localit\u00e0 omonima.\nLocalit\u00e0.\nIl comune \u00e8 formato dall'insieme delle seguenti localit\u00e0:"}
{"id": "2766149", "revid": "827882", "url": "https://it.wikipedia.org/wiki?curid=2766149", "title": "Spargo (gruppo musicale)", "text": "Gli Spargo sono un gruppo musicale olandese formatosi ad Amsterdam nel 1975 specializzato nel genere disco.\nStoria.\nI loro leader fondatori sono Ellert Driessen (voce maschile e tastiere), Jef Nassenstein (basso), Leander Lammertink (batteria) e Ruud Mulder (chitarra). Alla fine degli anni settanta si aggiunse la cantante statunitense Lilian Day Jackson (voce femminile). Furono conosciuti dal grande pubblico con la loro hit \"You and Me\" del 1980 che raggiunse in Italia la posizione numero due della Hit Parade e si piazz\u00f2 al nono posto nella graduatoria dei singoli pi\u00f9 venduti di quell'anno. Altri singoli che ottennero successo internazionale furono \"One Night Affair\" (1981), \"Just for You\" (1981) e \"Hip Hap Hop\" (1982).\nScioltisi nel 1985, si sono riformati nel 1997 e sono tuttora in attivit\u00e0."}
{"id": "2766154", "revid": "110157", "url": "https://it.wikipedia.org/wiki?curid=2766154", "title": "Roman (Bulgaria)", "text": "Roman (in bulgaro \u0420\u043e\u043c\u0430\u043d) \u00e8 un comune bulgaro situato nella regione di Vraca di 7.439 abitanti (dati 2009). La sede comunale \u00e8 nella localit\u00e0 omonima.\nLocalit\u00e0.\nIl comune \u00e8 formato dall'insieme delle seguenti localit\u00e0:"}
{"id": "2766158", "revid": "250538", "url": "https://it.wikipedia.org/wiki?curid=2766158", "title": "Codifica binaria", "text": ""}
{"id": "2766159", "revid": "1543377", "url": "https://it.wikipedia.org/wiki?curid=2766159", "title": "Nikola Mu\u0161anov", "text": "Dopo una carriera come ministro in svariati governi, Mu\u0161anov ebbe l'incarico di primo ministro il 12 ottobre 1931. Il suo pi\u00f9 grande successo politico fu quando riusc\u00ec a porre fine al pagamento delle riparazioni di guerra cui la Bulgaria era stata costretta a pagare a causa della sconfitta nella prima guerra mondiale. Ciononostante l'economia si trovava in uno stato alquanto povero, mentre l'ambizione di collaborare con Kemal Atat\u00fcrk verso una riconciliazione con la Turchia turbava i partiti di destra.\nOltre a ci\u00f2 il gioverno fu segnato da difficolt\u00e0 politiche interne, soprattutto quando l'Unione Democratica che si trovava al governo si divise durante il suo mandato ed il governo dovette essere riformato su linee diverse. In risultato a ci\u00f2, Mu\u0161anov fu rovesciato in un colpo di Stato il 9 maggio 1934 dal movimento militarista Zveno.\nDurante la seconda guerra mondiale Mu\u0161anov divenne noto come sostenitore degli ebrei contro l'olocausto e fu imprigionato per la sua attivit\u00e0. Dopo la guerra Mu\u0161anov tent\u00f2 di convincere il nuovo governo monopolizzato dal Partito Comunista Bulgaro a ristabilire la democrazia nel paese, anche se i suoi sforzi risultarono vani."}
