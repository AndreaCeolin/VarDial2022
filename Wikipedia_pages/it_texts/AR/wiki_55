{"id": "2739982", "revid": "15756", "url": "https://it.wikipedia.org/wiki?curid=2739982", "title": "Alleanza tra Mongoli e Crociati", "text": "Tra la met\u00e0 del XIII secolo e l'inizio del XIV vennero effettuati molti tentativi per formare unalleanza tra Mongoli e Crociati. Le trattative cominciarono attorno all'epoca della Settima crociata.\nGli storici hanno rilevato che, con il senno di poi, un'alleanza tra Mongoli e \"Ifranj\" (cristiani di cultura latina) apparve una scelta logica.\nI Mongoli erano vicini al cristianesimo poich\u00e9 molti di essi erano nestoriani.\nI cristiani di rito latino erano aperti all'idea di aiuto proveniente dall'Oriente poich\u00e9 i luoghi in cui era nato il cristianesimo erano stati occupati dai musulmani. Per motivi diversi, quindi i Mamelucchi d'Egitto erano un nemico comune per Mongoli e \"Ifranj\". Ci furono numerosi scambi di lettere, regali ed emissari tra Mongoli ed Europei, cos\u00ec come offerte di varie forme di cooperazione.\nTuttavia, nonostante i molti tentativi, non fu mai stabilita una duratura collaborazione militare.\nGli storici moderni, inoltre, si chiedono se tale alleanza avrebbe potuto spostare l'equilibrio di potere nella regione e/o se sarebbe stata una scelta saggia da parte degli occidentali.\nTradizionalmente i Mongoli tendevano a considerare gli altri popoli come sottomessi oppure come nemici, con poco spazio nel mezzo per qualcosa come un alleato.\nLa cosa pi\u00f9 vicina ad una vera e propria cooperazione degli \"Ifranj\" alle azioni militari de Mongoli fu il rapporto di sottomissione ai signori mongoli del crociato Principato d'Antiochia.\nTra gli altri stati cristiani vassalli vi erano la Georgia e la Cilicia armena.\nUna volta sottomessi, questi paesi erano tenuti a fornire forze militari che combattessero sotto la bandiera mongola e queste forze spesso mostrarono grande entusiasmo nell'attaccare obiettivi musulmani.\nNel 1260 ci fu il momento di maggior successo della collaborazione tra Mongoli e cristiani, quando la maggior parte della Siria musulmana fu brevemente conquistata grazie agli sforzi congiunti di Mongoli e cristiani d'Armenia e d'Antiochia.\nTuttavia, nello stesso anno vi furono altri cristiani, gli \"Ifranj\" di San Giovanni d'Acri, che entrarono in uno stato di tregua passiva con l'altra parte, i Mamelucchi egiziani.\nQuesta inusuale neutralit\u00e0 da parte dei Crociati permise ai musulmani egiziani di muovere verso nord attraverso la Palestina per ottenere, nel 1260, un grande successo contro i mongoli nella battaglia di Ayn Jalut che fu uno storico punto di svolta.\nI Mongoli invasero di nuovo la Siria diverse volte tra il 1281 e il 1312, a volte tentando operazioni congiunte con i cristiani latini. Notevoli difficolt\u00e0 logistiche per\u00f2 ostacolarono l'azione congiunta: i rinforzi giusero a mesi di distanza, pregiudicando il soddisfacente coordinamento delle azioni sul terreno.\nIn definitiva, i tentativi di alleanza diedero scarsi frutti e si conclusero con la vittoria dei Mamelucchi egiziani, l'espulsione, completata nel 1303, sia dei Crociati sia dei Mongoli dalla Palestina e con un trattato di pace tra Mongoli e Mamelucchi: il Trattato di Aleppo del 1323.\nPrimi contatti (1209\u20131244).\nTra gli europei, da lungo tempo, vi erano voci ed aspettative di un grande alleato cristiano che sarebbe dovuto arrivare da \"Oriente\".\nQueste voci circolavano gi\u00e0 all'epoca della Prima crociata e di solito, quando i Crociati subivano una sconfitta in battaglia, aumentavano di popolarit\u00e0 in risposta al desiderio, umano e naturale, di un eroe cristiano che arrivasse da una terra lontana per contribuire a salvare la situazione.\nSi era sviluppata una leggenda su una figura conosciuta come Prete Gianni, al punto che alcune persone provenienti da Oriente erano state accolte con la speranza che potessero essere i tanto attesi eroi cristiani.\nNel 1210 giunsero in Occidente notizie sulle battaglie del mongolo Kuchlug, capo della trib\u00f9 dei Naiman, in gran parte cristiana.\nLe forze di Kuchlug stavano combattendo il potente Impero corasmio il cui leader era \u02bfAl\u0101\u02be al-D\u012bn Mu\u1e25ammad.\nIn Europa circol\u00f2 la voce che Kuchlug fosse il mitico Prete Gianni che stava combattendo i musulmani in Oriente.\nNel 1221, durante la Quinta crociata, mentre i cristiani assediavano senza successo la citt\u00e0 egiziana di Damietta, le leggende del Prete Gianni si confusero di nuovo con la realt\u00e0 della rapida espansione dell'Impero di Gengis Khan.\nGruppi di razziatori mongoli cominciarono ad invadere il mondo islamico orientale, in Transoxiana e Persia nel 1219\u20131221.\nTra i Crociati si sparse la voce che un \"sovrano cristiano delle Indie\", un Re Davide che era Prete Gianni o uno dei suoi discendenti, aveva attaccato i musulmani in oriente e stava arrivando per aiutare i cristiani nelle loro crociate.\nIn una lettera datata 20 giugno 1221, Papa Onorio III fece addirittura un commento su \"forze provenienti dall'estremo oriente per salvare la Terra Santa\".\nGengis Khan mor\u00ec nel 1227 ed il suo impero fu diviso in quattro sezioni, o Khanati, uno per ognuno dei suoi figli.\nIl nord-occidentale Khanato Kipchak, conosciuto anche come Orda d'Oro, cominci\u00f2 ad invadere l'Europa, \"in primis\" attraverso Ungheria e Polonia.\nLa sezione sud-occidentale, chiamata Ilkhanato, sotto la guida del nipote di Gengis Khan Hulagu, continu\u00f2 l'avanzata verso la Persia e la Terra Santa.\nApprocci del Papa (1245\u20131248).\nLe prime comunicazioni ufficiali tra l'Europa e l'Impero mongolo furono tra Papa Innocenzo IV ed il Gran Khan, attraverso lettere ed inviati che viaggiavano via terra e potevano impiegare anni per arrivare.\nLe comunicazioni tra cristiani e mongoli assunsero presto uno schema ricorrente: gli europei chiedevano ai mongoli di convertirsi al cristianesimo, ed i Mongoli rispondevano chiedendo semplicemente la sottomissione.\nLe invasioni mongole dell'Europa rallentarono nel 1242, in concomitanza con la morte del Gran Khan \u00d6gedei, successore di Gengis Khan.\nTuttavia, l'inarrestabile marcia verso occidente dei Mongoli aveva scacciato i Turchi corasmi che si erano spostati verso occidente alleandosi alla fine con i musulmani Ayyubidi d'Egitto.\nLungo la strada, nel 1244, i turchi presero Gerusalemme ai cristiani, inducendo cos\u00ec i re cristiani a preparare una nuova Crociata (la settima) proclamata da Papa Innocenzo al primo concilio di Lione nel giugno 1245.\nLa perdita di Gerusalemme ravviv\u00f2 tra gli europei anche la speranza che i Mongoli, che tra loro avevano cristiani nestoriani e avevano portato cos\u00ec tanta distruzione all'Islam, potessero essere convertiti al Cristianesimo divenendo alleati della cristianit\u00e0.\nNel marzo 1245, Papa Innocenzo IV emise molteplici bolle, alcune delle quali furono portate da un inviato, il francescano Giovanni da Pian del Carpine, all'\"Imperatore dei Tartari\".\nNella \"Cum non solum\", Papa Innocenzo chiese al governante mongolo di farsi cristiano e di fermare le uccisioni di cristiani.\nEgli inoltre espresse un desiderio di pace.\nIl nuovo khan mongolo Guyuk, che nel 1246 si era insediato a Karakorum, rispose che avrebbe avuto poca fiducia nella volont\u00e0 di pace del pontefice di Roma fino a quando lo stesso Innocenzo IV ed i governanti cristiani non si fossero recati alla sua corte per rendergli il dovuto omaggio:\nNel 1245 papa Innocenzo invi\u00f2 una seconda missione, guidata dal domenicano Ascelino di Lombardia, che incontr\u00f2 il comandante mongolo Baiju vicino al Mar Caspio nel 1247.\nBaiju, che aveva in programma di conquistare Baghdad, accolse con favore la possibilit\u00e0 di un'alleanza e quando gli ambasciatori iniziarono il loro viaggio di ritorno, li fece accompagnare due suoi inviati, A\u00efbeg e Serkis, che rimasero a Lione per circa un anno.\nNel 1248 essi incontrarono Innocenzo IV, che supplic\u00f2 di nuovo i Mongoli di interrompere le uccisioni di cristiani.\nVassalli cristiani.\nMan mano che l'impero ilkhanide continuava la sua espansione verso la Terra Santa, una citt\u00e0 dopo l'altra cadeva in mano ai Mongoli.\nDi solito i Mongoli davano ad ogni regione una possibilit\u00e0 di arrendersi; se ci\u00f2 avveniva, i Mongoli assorbivano la popolazione ed i guerrieri nel loro esercito, utilizzandoli poi per ampliare ulteriormente l'impero; se invece una comunit\u00e0 non si arrendeva i Mongoli reagivano sterminandola completamente.\nDi conseguenza, molte comunit\u00e0 semplicemente si arresero subito, anche alcuni regni cristiani che si trovavano sul percorso dei Mongoli.\nLa cristiana Georgia fu pi\u00f9 volte attaccata, a partire dal 1220 e nel 1243 la regina Rusudan fece formale atto di sottomissione ai Mongoli, facendo della Georgia uno stato vassallo, che poi divenne un fedele alleato nelle conquiste militari mongole.\nIl re Aitone I d'Armenia si sottomise nel 1247\ne, divenuto il principale canale diplomatico tra i Mongoli e gli europei, incoraggi\u00f2 fortemente gli altri monarchi europei a seguire il suo esempio.\nEgli invi\u00f2 suo fratello Sempad alla corte mongola di Karakorum, e le favorevoli lettere di Sempad circa i Mongoli ebbero influenza nei circoli europei.\nTuttavia, l'unico monarca che segu\u00ec i consigli di Aitone fu suo genero, il principe Boemondo VI di Antiochia\nAntiochia.\nQuando Boemondo VI si sottomise ad Hulagu nel 1260,\nun rappresentante ed una guarnigione mongoli furono stanziati nella capitale, Antiochia, dove rimasero fino a quando il principato fu distrutto dai Mamelucchi nel 1268.\nI Mongoli, che intendevano rafforzare i loro legami con l'Impero bizantino, chiesero inoltre a Boemondo di acconsentire alla restaurazione del patriarca greco ortodosso Eutimio al posto del patriarca latino.\nIn cambio della sua lealt\u00e0 Hulagu restitu\u00ec a Boemondo tutti i territori che i musulmani avevano tolto ad Antiochia nel 1243.\nPer i suoi rapporti con i mongoli, Boemondo fu temporaneamente scomunicato da Jacques Pantal\u00e9on, il Patriarca latino di Gerusalemme, lo stesso Pantal\u00e9on, nel frattempo divenuto Papa Urbano IV, revoc\u00f2 la scomunica nel 1263.\nNel 1262, il sultano mamelucco Baibars minacci\u00f2 Antiochia per la sua alleanza con i mongoli. Baibars tent\u00f2 un attacco, ma Antiochia fu salvata dall'intervento dei Mongoli.\nNegli anni successivi per\u00f2 i Mongoli non furono in grado di offrire analogo sostegno.\nNel 1264-1265 i Mongoli poterono attaccare solo la fortezza di frontiera di al-Bira, e nel 1268 Baibars invase completamente l'area, ed il principato cess\u00f2 di esistere dopo un secolo di vita. Dopo questa sconfitta, Boemondo ottenne una tregua con Baibars, ma rimase senza possedimenti ad eccezione di Tripoli.\nNel 1271, Baibars invi\u00f2 una lettera a Boemondo con la quale lo minacciava d'annientamento totale e lo scherniva per la sua alleanza con i Mongoli:\nSan Luigi ed i Mongoli.\nLuigi IX di Francia aveva comunicato con i Mongoli sin dalla sua prima crociata quando, il 20 dicembre 1248, aveva incontrato a Cipro gli inviati dei Mongoli: due nestoriani provenienti da Mosul, chiamati Davide e Marco, che portavano una lettera del comandante mongolo in Persia, Eljigidei\nche suggeriva a re Luigi di sbarcare in Egitto, mentre Eljigidei attaccava Baghdad, in modo da evitare che gli Ayyubidi d'Egitto e di Siria unissero le forze.\nLuigi rispose inviando un emissario dal Gran Khan G\u00fcy\u00fck, in Mongolia, ma quando questi arriv\u00f2 G\u00fcy\u00fck era gi\u00e0 morto per le conseguenze di un grave alcolismo e la sua vedova Oghul Qaimish semplicemente diede all'emissario un regalo e una lettera condiscendente da portare al re Luigi, al quale chiese di pagare un tributo ai Mongoli.\nLa crociata di Luigi IX contro l'Egitto non and\u00f2 bene nonostante l'iniziale successo nella conquista di Damietta; egli perse tutto il suo esercito nella battaglia di al-Mansura ed egli stesso fu catturato dagli Egiziani.\nIl suo rilascio fu poi negoziato in cambio di un riscatto (parte del quale fu costituito da un prestito cui furono costretti i Templari) e la resa della citt\u00e0 di Damietta.\nQualche anno dopo, nel 1252, Luigi tent\u00f2 senza successo di allearsi con gli Egiziani e poi, nel 1253, cerc\u00f2 alleati sia tra i Nizariti ismailiti sia, di nuovo, tra i Mongoli.\nQuando vide una lettera dal nobile armeno Sempad che parlava bene dei Mongoli, Luigi sped\u00ec il francescano Guillaume de Rubrouck alla corte mongola.\nTuttavia, il Gran Khan mongolo M\u00f6ngke replic\u00f2 solo con una lettera, che Guillaume port\u00f2 nel 1254, chiedendo la sottomissione del re all'autorit\u00e0 mongola.\nRe Luigi tent\u00f2 una seconda crociata (l'ottava) nel 1270.\nL'Ilkhan mongolo Abaqa scrisse a Luigi IX offrendo aiuto militare non appena i Crociati fossero sbarcati in Palestina, ma Luigi and\u00f2 invece a Tunisi, nella moderna Tunisia.\nLa sua intenzione era evidentemente di conquistare prima Tunisi per poi spostare le sue truppe lungo la costa fino ad Alessandria d'Egitto.\nAlcuni storici ritengono che in questa crociata potrebbe esserci stato un tentativo di coordinamento con i Mongoli, Luigi potrebbe aver attaccato Tunisi, invece della Siria, a seguito di un messaggio da Abaqa che comunicava di non essere in grado di impegnare le sue forze nel 1270 e chiedeva di posticipare la campagna al 1271.\nA Tunisi erano presenti inviati dell'Imperatore bizantino, degli Armeni e dei Mongoli di Abaqa, ma gli eventi misero fine ai piani per continuare la Crociata poich\u00e9 Luigi mor\u00ec l\u00ec di malattia.\nSecondo la leggenda, la sua ultima parola fu \"Gerusalemme\".\nRelazioni con l'Ilkhanato.\nHulagu (1256\u20131265).\nUna certa misura di collaborazione militare tra cristiani e Mongoli non ebbe realmente luogo fino al 1258-1260, quando Boemondo VI di Antiochia, Aitone I d'Armenia, ed i cristiani georgiani unirono le loro forze con quelle dei Mongoli, sotto la guida dell'Ilkhan Hulagu, un nipote di Gengis Khan.\nPur essendo un convinto seguace dello Sciamanesimo, Hulagu fu molto tollerante verso il Cristianesimo: erano cristiani nestoriani sua madre Sorgaqtani Beki, la moglie preferita e molti dei suoi pi\u00f9 stretti collaboratori.\nUno dei suoi generali pi\u00f9 importanti, Kitbuqa, era un Naiman cristiano.\nL'esercito di Hulagu, con le forze dei suoi sudditi cristiani, distrusse effettivamente due delle pi\u00f9 potenti dinastie musulmane dell'epoca: quella degli Abbasidi a Baghdad e quella degli Ayyubidi in Siria.\nCaduta di Baghdad.\nBaghdad, la sede della dinastia abbaside, il gioiello dell'Islam ed una delle citt\u00e0 pi\u00f9 grandi e potenti nel mondo per 500 anni, cadde il 15 febbraio 1258: un evento considerato dai musulmani come il pi\u00f9 catastrofico nella storia dell'Islam.\nI cristiani georgiani furono i primi a far breccia nelle mura e furono tra i pi\u00f9 feroci nelle loro distruzioni.\nQuando Hulagu conquist\u00f2 la citt\u00e0 i Mongoli demolirono gli edifici, bruciarono interi quartieri e massacrarono quasi 80.000 tra uomini, donne e bambini.\nGli abitanti cristiani furono risparmiati per intervento di Doquz Khatun, moglie di Hulagu, che era cristiana nestoriana.\nDopo Baghdad, nel 1260 i Mongoli con i loro vassalli cristiani conquistarono parte della Siria musulmana, dominio della dinastia ayyubide.\nEssi conquistarono anche la citt\u00e0 di Aleppo e, il 1\u00ba marzo 1260, con gli armeni ed i Crociati di Antiochia presero Damasco; erano comandati dal generale mongolo Kitbuqa, un cristiano.\nI tre governanti cristiani entrarono insieme trionfalmente nella citt\u00e0 di Damasco.\nLa messa fu celebrata nella Moschea degli Omayyadi (in precedenza cattedrale di San Giovanni Battista) e numerose moschee furono profanate.\nCon la dinastia degli Abbasidi e con quella degli Ayyubidi avviate a consunzione, il Vicino Oriente asiatico non avrebbe pi\u00f9 svolto per secoli un ruolo da protagonista. L'ultimo sultano ayyubide al-Nasir Yusuf mor\u00ec nel 1260 e con Baghdad e Damasco perdute, il centro del potere islamico si trasfer\u00ec coi Mamelucchi al Cairo.\nTuttavia, prima che i Mongoli potessero continuare la loro avanzata verso l'Egitto, dovettero ritirarsi a causa di problemi interni del loro impero.\nHulagu part\u00ec con il grosso delle sue forze lasciando in Siria, ad occupare il territorio conquistato, circa 10.000 cavalieri mongoli soltanto, al comando di Kitbuqa.\nAlcuni gruppi di razziatori mongoli furono inviati a sud, nella Palestina, verso l'Egitto, con piccole guarnigioni mongole, di circa 1.000 unit\u00e0, stanziate a Gaza e Nablus.\nIncidenti.\nQuando il territorio mongolo arriv\u00f2 a confinare con gli \"Ifranj\" avvennero alcuni incidenti, uno dei quali port\u00f2 al saccheggio di Sidone.\nGiuliano de Grenier, Signore di Sidone e del Castello di Beaufort, descritto dai suoi contemporanei come irresponsabile e superficiale, nel 1260 colse l'occasione per attaccare e saccheggiare l'area della Beqa', in territorio mongolo.\nIl generale mongolo Kitbuqa invi\u00f2 il proprio nipote con una piccola forza per ottenere soddisfazione, ma Giuliano colse i Mongoli in un'imboscata e li uccise; Kitbuqa allora saccheggi\u00f2 la citt\u00e0 di Sidone distruggendone le mura, ma non espugn\u00f2 il castello.\nUn altro incidente analogo accadde quando Giovanni II di Beirut ed alcuni Templari condussero una razzia nella Galilea.\nQuesti eventi generarono un notevole livello di diffidenza tra i Mongoli e le forze dei Crociati, che ora avevano il proprio centro di potere nella citt\u00e0 costiera di San Giovanni d'Acri.\nGli incidenti attirarono l'attenzione del Sultano mamelucco Baybars che dichiar\u00f2 che il trattato tra i Crociati ed i Mamelucchi firmato nel 1240 era non pi\u00f9 valido, da quando le forze cristiane avevano aiutato i Mongoli a conquistare Damasco.\nBaibars chiese l'evacuazione di Saphet e Beaufort e, quando i cristiani si opposero, utilizz\u00f2 questo fatto come scusa per violare la tregua preesistente e iniziare a lanciare nuovi attacchi contro insediamenti come Nazareth, il Monte Tabor e Betlemme.\nBattaglia di \u02bfAyn J\u0101l\u016bt.\nA parte gli \"Ifranj\" di Antiochia, gli altri cristiani si opposero ai Mongoli.\nIl Patriarca latino di Gerusalemme giudic\u00f2 i Mongoli una chiara minaccia e nel 1256 scrisse al Papa per metterlo in guardia contro di loro.\nNel 1260 i Crociati di San Giovanni d'Acri mantennero una posizione di cauta neutralit\u00e0 tra Mongoli e Mamelucchi.\nI potenti interessi commerciali veneziani della citt\u00e0 guardavano con preoccupazione lo sviluppo delle rotte commerciali aperte dai Mongoli verso nord e utilizzate dai genovesi.\nEssi scrissero a Carlo I d'Angi\u00f2 lamentandosi per l'espansione dei Mongoli e la sottomissione a loro di Boemondo e chiedendo il suo sostegno.\nNel 1260 gli \"Ifranj\" inviarono il domenicano David di Ashby alla corte di Hulagu, ma nello stesso tempo entrarono in uno stato di tregua passiva con i Mamelucchi egiziani.\nI baroni di San Giovanni d'Acri lasciarono che le forze mamelucche che andavano a scontrarsi con i Mongoli muovessero senza ostacoli verso nord, attraverso il territorio cristiano, in cambio di un accordo per l'acquisto a basso prezzo dei cavalli mongoli catturati; una promessa che non fu onorata dai Mamelucchi.\nLa tregua permise ai Mamelucchi di marciare verso nord con il loro esercito, accamparsi vicino a San Giovanni d'Acri e impegnare i mongoli nella cruciale Battaglia di Ayn Jalut, il 3 settembre 1260, dove ottennero una storica, decisiva vittoria.\nFu la prima grande sconfitta per i Mongoli e stabil\u00ec il limite occidentale di quella che era sembrata l'inarrestabile espansione dell'Impero mongolo.\nDopo \u02bfAyn J\u0101l\u016bt, ci\u00f2 che restava dell'esercito mongolo, sotto il comando di Ilka, si ritir\u00f2 nella Cilicia armena, dove fu accolto e rifornito da Aitone I.\nComunicazioni del Papa.\nNel 1260 cambi\u00f2 la percezione che gli europei avevano dei Mongoli, che furono considerati meno come nemici e pi\u00f9 come potenziali alleati nella lotta contro i musulmani.\nPoco tempo prima, nel 1259, Papa Alessandro IV stava promuovendo una nuova crociata contro i Mongoli, ed era rimasto assai contrariato quando aveva saputo che i monarchi di Antiochia e della Cilicia armena si erano sottomessi alla sovranit\u00e0 mongola.\nAlessandro aveva messo questi casi all'ordine del giorno del suo prossimo concilio, ma mor\u00ec nel 1261, pochi mesi prima che il Concilio potesse essere convocato e la nuova crociata avviata.\nPer il nuovo Papa la scelta cadde su Pantal\u00e9on, lo stesso Patriarca di Gerusalemme che in precedenza aveva lanciato l'allarme per la minaccia mongola.\nEgli prese il nome di Papa Urbano IV e cerc\u00f2 di raccogliere fondi per una nuova crociata, ma incontr\u00f2 delle difficolt\u00e0, perch\u00e9 il clero francese osserv\u00f2 che vi era una tregua con i musulmani.\nIl 10 aprile 1262 l'Ilkhan mongolo Hulagu invi\u00f2 per mezzo di Giovanni l'Ungaro una nuova lettera al re francese Luigi IX, proponendo ancora una volta un'alleanza.\nLa lettera spiegava che, in precedenza, i Mongoli avevano avuto l'impressione che il Papa fosse il capo dei cristiani, ma che ora si erano resi conto che il vero potere era nelle mani della monarchia francese.\nLa lettera manifestava l'intenzione di Hulagu di conquistare Gerusalemme a beneficio del Papa e chiedeva a Luigi di inviare una flotta contro l'Egitto.\nHulagu promise la restituzione di Gerusalemme ai cristiani, ma continu\u00f2 anche a insistere sulla sovranit\u00e0 mongola, senza distogliersi dall'obiettivo mongolo della conquista del mondo.\nNon \u00e8 chiaro se re Luigi abbia effettivamente ricevuto la lettera, ma ad un certo punto essa fu consegnata a Papa Urbano che rispose in maniera simile ai suoi predecessori.\nNella sua bolla pontificia \"Exultavit cor nostrum\", Urbano si congratul\u00f2 con Hulagu per la sua manifestazione di buona volont\u00e0 nei confronti della fede cristiana e lo incoraggi\u00f2 a convertirsi al Cristianesimo.\nAlcuni storici discutono l'esatto significato delle azioni di Urbano.\nSecondo la principale corrente di pensiero, cos\u00ec come esposta dallo storico britannico Peter Jackson, si ritiene che in quel momento Urbano considerasse ancora i Mongoli come nemici, sebbene la percezione cominciasse a cambiare qualche anno pi\u00f9 tardi, durante il pontificato di Papa Clemente IV, quando i Mongoli erano visti pi\u00f9 come potenziali alleati.\nTuttavia, lo storico francese Jean Richard sostiene che le azioni di Urbano segnarono una svolta nelle relazioni tra Mongoli ed Europei, a partire dal 1263, dopo di che i Mongoli furono considerati come effettivi alleati.\nRichard afferma inoltre che, in risposta a questa coalizione che si andava formando tra \"Ifranj\",\nIlkhanato mongolo e Bizantini, i Mongoli dell'Orda d'Oro si allearono con i Mamelucchi musulmani.\nTuttavia, l'opinione corrente degli storici \u00e8 che, sebbene ci siano stati molti tentativi di formare un'alleanza, questi si rivelarono fallimentari.\nAbaqa (1265\u20131282).\nHulagu mor\u00ec nel 1265 e gli successe Abaqa (1234-1282), che prosegu\u00ec sulla via della cooperazione con l'occidente.\nSebbene fosse buddista, subito dopo la successione si un\u00ec in matrimonio con una cristiana ortodossa: Maria Paleologa, figlia illegittima dell'Imperatore bizantino Michele VIII Paleologo.\nAbaqa ebbe una corrispondenza con Papa Clemente IV tra il 1267 ed il 1268 e, secondo quanto riferito, invi\u00f2 un ambasciatore mongolo nel 1268.\nEgli propose un'alleanza tra le sue forze, quelle occidentali e l'Imperatore bizantino (suocero di Abaqa).\nAbaqa ricevette risposte da Roma e da Giacomo I d'Aragona, che invi\u00f2 ad Abaqa un ambasciatore nella persona di Jayme Alaric de Perpignan.\nNon \u00e8 chiaro se fu questo che port\u00f2 Giacomo alla fallita spedizione a San Giovanni d'Acri nel 1269.\nGiacomo inizi\u00f2 la piccola Crociata aragonese ma questa alla fine fu gestita dai suoi due figli Fernando Sanchez e Pedro Fernandez dopo che una tempesta costrinse la maggior parte della flotta a tornare.\nLe navi arrivarono ad Acri nel dicembre 1269.\nAbaqa, nonostante le sue precedenti promesse d'alleanza, era in procinto di affrontare un'altra minaccia, un'invasione in Khorasan da altri Mongoli provenienti dal Turkestan,\ne cos\u00ec pot\u00e9 impegnare solo una piccola forza per la Terra Santa, che fece poco pi\u00f9 che brandire la minaccia di un'invasione lungo la frontiera siriana, nell'ottobre 1269.\nL'inviato di Giacomo, Jayme Alaric, torn\u00f2 in Europa nel 1269 con un'ambasciata mongola che propose ancora una volta un'alleanza.\nPapa Clemente accolse la proposta Abaqa in modo non impegnativo ma lo inform\u00f2 di una prossima Crociata.\nLa crociata di Edoardo I (1269\u20131274).\nNel 1269, il principe inglese Edoardo (il futuro Edoardo I), ispirato dai racconti sul suo prozio, Riccardo Cuor di Leone e sulla seconda crociata del re di Francia, Luigi, inizi\u00f2 una sua crociata, la nona.\nIl numero di cavalieri e servitori che accompagnarono Edoardo nella crociata era piuttosto esiguo, probabilmente circa 230 cavalieri, con un effettivo totale di circa 1.000 persone, trasportate da una flottiglia di 13 navi.\nEdoardo comprese il valore di un'alleanza con i Mongoli e al suo arrivo a San Giovanni d'Acri, il 9 maggio 1271, invi\u00f2 immediatamente un'ambasciata al sovrano mongolo Abaqa, chiedendo aiuto.\nAbaqa rispose positivamente alla richiesta di Edoardo ma era ancora impegnato con altri conflitti in Turkestan.\nEgli invi\u00f2 10.000 cavalieri Mongoli, comandati dal generale Samagar, dall'esercito che occupava l'Anatolia selgiuchide, oltre a truppe ausiliarie selgiuchidi, e anche se la forza era piccola, essa innesc\u00f2 un esodo di popolazioni musulmane (che ricordavano le precedenti campagne di Kitbuqa) verso sud fino al Cairo.\nEdoardo, da parte sua, non riusc\u00ec mai a realizzare una coordinazione diretta delle sue azioni con quelle dei Mongoli.\nEgli s'impegn\u00f2 soprattutto in alcune incursioni piuttosto inefficaci, senza in realt\u00e0 conseguire alcun successo nel conquistare un qualsiasi nuovo territorio.\nAd esempio, quando part\u00ec per una incursione nella pianura di Sharon, si dimostr\u00f2 incapace anche di prendere la piccola fortezza mamelucca di Qaqun, tanto che il Sultano musulmano Baibars schern\u00ec Edoardo per non essere stato in grado di conquistare nemmeno una piccola casa fortificata.\nTuttavia, le operazioni militari di Edoardo, per quanto siano state limitate, contribuirono a persuadere il Sultano mamelucco Baybars ad accettare una tregua di dieci anni tra la citt\u00e0 di Acri ed i Mamelucchi, firmata nel 1272.\nConcilio di Lione (1274).\nNel 1274 Papa Gregorio X convoc\u00f2 il Secondo Concilio di Lione, al quale Abaqa invi\u00f2 una delegazione di 13\u201316 Mongoli che crearono un grande scalpore, soprattutto quando il loro capo si fece battezzare pubblicamente.\nIl segretario latino di Abaqa, Richaldus, consegn\u00f2 al Concilio una relazione che riassumeva i rapporti intercorsi tra Europa ed Ilkhanato durante il regno di Hulagu, il padre di Abaqa, affermando che dopo aver accolto gli ambasciatori cristiani alla sua corte, Hulagu aveva deciso di esonerare i cristiani latini da imposte e tasse in cambio delle loro preghiere per il Khan.\nSecondo Richaldus, Hulagu aveva anche vietato le molestie agli insediamenti degli \"Ifranj\" e si era impegnato a restituire Gerusalemme ai Crociati.\nRichaldus assicur\u00f2 all'assemblea che, anche se Hulagu era morto, suo figlio Abaqa era ancora determinato a cacciare i Mamelucchi dalla Siria.\nAl Concilio, Papa Gregorio promulg\u00f2 una nuova Crociata, da iniziare nel 1278 in collegamento con i Mongoli.\nIl Papa mise in atto un vasto programma per lanciare la crociata, che traspose per iscritto nella costituzione \"Zelus Fidei\".\nIl testo presenta quattro provvedimenti principali per la realizzazione della crociata: l'imposizione di una nuova decima per tre anni, l'interdizione di qualsiasi tipo di commercio con i Saraceni, la fornitura di navi da parte delle Repubbliche marinare italiane e l'alleanza dell'occidente sia con Bisanzio sia con l'Ilkhan mongolo Abaqa.\nDopo questi scambi, Abaqa invi\u00f2 un'altra ambasciata, guidata da due georgiani, i fratelli Vassali; Gregorio rispose che i suoi legati avrebbero accompagnato la Crociata ed avuto il compito di coordinare le operazioni militari con l'Ilkhan.\nTuttavia, i progetti del Papa non furono sostenuti dai monarchi degli altri paesi europei che avevano perso entusiasmo per le Crociate.\nSolo un monarca occidentale partecip\u00f2 al Concilio, l'anziano Giacomo I d'Aragona, che poteva offrire solo una piccola forza.\nFurono raccolti dei fondi per una nuova crociata e furono fatti dei piani che non ebbero seguito.\nI progetti in sostanza si fermarono con la morte di Papa Gregorio, il 10 gennaio 1276, e il denaro che era stato raccolto per finanziare la spedizione fu invece distribuita in Italia.\nInvasione della Siria (1280\u20131281).\nPrivi del sostegno degli europei, nel 1280-1281 alcuni Crociati di Siria, in particolare gli Ospitalieri e in qualche misura gli \"Ifranj\" di Cipro ed Antiochia, tentarono di unirsi in operazioni combinate con i Mongoli.\nDopo la morte del Baibars nel 1277 e la conseguente disorganizzazione del regno musulmano, le condizioni erano mature per una nuova azione in Terra Santa.\nI Mongoli colsero l'occasione e organizzarono una nuova invasione della Siria.\nNel settembre 1280 i Mongoli occuparono Bagras e Darbsak ed il 20 ottobre presero Aleppo dove massacrarono molti abitanti.\nMobilitarono i loro eserciti combinati anche il re di Cipro Ugo III e Boemondo VI, ma non poterono intervenire perch\u00e9 i Mamelucchi si erano gi\u00e0 posizionati tra loro e Mongoli.\nNell'ottobre 1280 i Mongoli inviarono ambasciatori a San Giovanni d'Acri per chiedere sostegno militare per la campagna, ma il Vicario del Patriarca rispose che la citt\u00e0 stava soffrendo la fame e che il re di Gerusalemme era gi\u00e0 coinvolto in un'altra guerra.\nI Mongoli chiesero appoggio anche per la campagna dell'inverno successivo, informando i Crociati che avrebbero messo in campo 50.000 cavalieri ed altrettanti fanti mongoli, ma la richiesta a quanto pare rimase senza risposta.\nAbaqa e Leone IV d'Armenia esortarono gli \"Ifranj\" ad iniziare una nuova crociata.\nEdoardo I d'Inghilterra rispose positivamente, ma disse che non poteva partecipare per mancanza di fondi.\nAlcuni Ospitalieri locali provenienti da Marqab (nella zona che in precedenza era stata Antiochia/Tripoli) furono tuttavia in grado di fare alcune incursioni nella Valle della Beqa' e vinsero numerosi scontri contro il Sultano.\nNell'ottobre 1280 essi fecero razzie fino al \"Krak des Chevaliers\" e nel febbraio 1281, sconfissero una forza mamelucca proveniente da quella fortezza.\nTuttavia, ancora una volta i mongoli si ritirarono, promettendo di tornare per l'inverno del 1281.\nIl 3 maggio 1281, al fine di prevenire nuove azioni combinate di Crociati e Mongoli il nuovo sultano musulmano Qalawun rinnov\u00f2 la tregua con i Baroni di San Giovanni d'Acri, prorogandola per altri dieci anni (una tregua che avrebbe in seguito violato).\nEgli rinnov\u00f2 anche una seconda tregua di dieci anni con Boemondo VII d'Antiochia, il 16 luglio 1281, e permise l'accesso dei pellegrini a Gerusalemme.\nNel settembre del 1281 i Mongoli tornarono come promesso, con 50.000 uomini delle proprie truppe, oltre 30\u00a0000 tra armeni guidati da Leone IV, georgiani, greci e circa 200 cavalieri Ospitalieri della fortezza di Marqab che non si consideravano vincolati dalla tregua con i Mamelucchi.\nIl 30 ottobre 1281 l'esercito mongolo impegn\u00f2 i Mamelucchi comandati da Qalawun nella Seconda battaglia di Homs, ma fu respinto con gravi perdite da entrambe le parti.\nArghun (1284\u20131291).\nAb\u0101q\u0101 mor\u00ec nel 1282 e fu, per breve tempo, sostituito da suo fratello Teg\u00fcder A\u1e25mad, che si era convertito all'Islam e che invert\u00ec la politica di Ab\u0101q\u0101, offrendo un'alleanza al sultano mamelucco Qalawun, che comunque prosegu\u00ec la sua avanzata conquistando la fortezza settentrionale di Marqab nel 1285, Laodicea nel 1287 e Tripoli nel 1289.\nNel 1284 il figlio di Ab\u0101q\u0101, il buddista Arghun, con l'appoggio di Kublai guid\u00f2 una rivolta e fece giustiziare Teg\u00fcder.\nArghun riprese l'idea di un'alleanza con l'Occidente e mand\u00f2 in Europa vari inviati, il pi\u00f9 famoso dei quali fu l'anziano Rabban Bar Sauma, un religioso che stava visitando l'Ilkhanato durante il suo pellegrinaggio dalla Cina a Gerusalemme.\nAttraverso Bar Sauma e altri successivi inviati Arghun promise ai principi europei che, se Gerusalemme fosse stata conquistata, si sarebbe battezzato egli stesso ed avrebbe restituito Gerusalemme ai cristiani.\nQuello di Bar Sauma attraverso l'Europa fu un viaggio storico, come prima visita diretta di un rappresentante dell'Asia orientale.\nEgli fu accolto calorosamente dai monarchi europei.\nTuttavia, l'Europa occidentale non era pi\u00f9 interessata alle crociate e la missione di formare un'alleanza, in ultima analisi, non diede frutti.\nFu pianificata una piccola operazione navale congiunta e a Baghdad si cominci\u00f2 a lavorare su due galere da guerra, allo scopo di limitare il commercio marittimo dei Mamelucchi nell'Oceano Indiano.\nCarpentieri e marinai genovesi furono inviati a Baghdad insieme ad un contingente di balestrieri, ma l'impresa sembra si sia arenata quando scoppi\u00f2 un conflitto interno tra Guelfi e Ghibellini genovesi.\nQuando il sultano musulmano Baibars minacci\u00f2 l'ultima roccaforte dei crociati, San Giovanni d'Acri, Papa Niccol\u00f2 IV proclam\u00f2 una crociata e negozi\u00f2 accordi con Arghun, Aitone II d'Armenia, i Jacobiti, gli etiopi ed i georgiani.\nIl 5 gennaio 1291 rivolse una vibrante preghiera a tutti i cristiani per salvare la Terra Santa e segu\u00ec Edoardo I in una crociata.\nTutti questi tentativi di costruire un'offensiva combinata non furono sufficienti e in ogni caso, era troppo tardi.\nNel marzo 1291 l'assedio di San Giovanni d'Acri si concluse con la conquista della citt\u00e0 da parte dei Mamelucchi.\nGli sforzi per un'azione unitaria terminarono con la morte di Arghun, il 10 marzo 1291 e quella di Papa Niccol\u00f2 IV nell'aprile 1292.\nSecondo lo storico del ventesimo secolo Runciman, \u00abSe l'alleanza mongola fosse stata ottenuta ed onestamente attuata da parte dell'Occidente, l'esistenza di Outremer sarebbe stata quasi certamente prolungata.\nI Mamelucchi sarebbero stati fermati, se non distrutti, e l'Ilkhanato di Persia sarebbe sopravvissuto come una forza amica dei cristiani e dell'Occidente\u00bb.\nGhazan (1295\u20131304).\nDopo la morte di Arghun seguirono in rapida successione dei leader effimeri e piuttosto inefficaci, alcuni dei quali detennero il potere solo per pochi mesi.\nLa stabilit\u00e0 fu ristabilita nel 1295 con l'insediamento di Ghazan che nel 1297 aveva gi\u00e0 consolidato il suo potere, tanto che fu in grado di riprendere le offensive contro i Mamelucchi.\nPur essendo un musulmano mantenne buoni rapporti con suoi vassalli cristiani, i regni della Cilicia armena e della Georgia, egli progettava di coordinare le azioni tra le sue forze, gli ordini militari cristiani e le forze di Cipro.\nNell'estate del 1299 re Aitone II d'Armenia invi\u00f2 un messaggio a Ghazan per ottenere il suo aiuto contro i Mamelucchi.\nGhazan mosse con le sue forze verso la Siria ed invi\u00f2 lettere ai Crociati di Cipro (al re di Cipro ed ai capi dei Cavalieri templari, Ospitalieri e Teutonici), invitandoli ad unirsi a lui nel suo attacco ai Mamelucchi in Siria.\nI Mongoli riuscirono a conquistare la citt\u00e0 di Aleppo, dove furono raggiunti dal loro vassallo re Aitone, le cui forze parteciparono al resto dell'offensiva.\nI Mongoli ed i loro alleati sconfissero i Mamelucchi nella battaglia di Wadi al-Khazandar, il 23 o 24 dicembre 1299.\nNel luglio del 1300 i Crociati intrapresero alcune operazioni navali, presumibilmente in sostegno delle azioni terrestri di Ghazan.\nUna flotta di sedici galere con alcune navi minori fu equipaggiata a Cipro, comandata dal re Enrico II di Cipro e Gerusalemme, accompagnato da suo fratello Amalrico, principe di Tiro, dai capi degli ordini militari e dall'ambasciatore di Ghazan.\nLe navi lasciarono Famagosta il 20 luglio 1300, per razziare le coste di Egitto e Siria: Rosetta, Alessandria, San Giovanni d'Acri, Tortosa e Maraclea.\nLe navi tornarono poi a Cipro e si prepararono per un attacco a Tortosa alla fine del Trecento.\nI Templari stabilirono una base sull'isola di Arados, utilizzandola poi come area di sosta, fu inviata sull'isola una forza congiunta di ciprioti circa la met\u00e0 della quale proveniva dai vari ordini militari.\nDa qui, mentre i ciprioti attendevano l'arrivo dei mongoli, furono lanciate incursioni su Tortosa.\nI Mongoli per\u00f2 tardarono e le forze dei Crociati finirono per tornare a Cipro, lasciando un presidio ad Arados.\nQuando i mongoli arrivarono, nel febbraio del 1301, riuscirono a fare solo qualche incursione di scarso rilievo prima di doversi ritirare.\nPer le successive offensive invernali, nel 1301 e 1302, furono ancora una volta pianificate operazioni combinate tra gli Europei ed i Mongoli.\nNella met\u00e0 del 1301 i Mamelucchi egiziani assediarono l'isola di Arados, che si arrese un anno dopo.\nI Mamelucchi massacrarono molti degli abitanti e catturarono i Templari superstiti per mandarli in prigione al Cairo.\nNell'aprile del 1302 Ghazan invi\u00f2 una lettera al Papa chiedendogli di mandare truppe, preti e contadini per rendere di nuovo la Terra Santa uno Stato crociato, ma neanche questa volta Ghazan comparve con le sue truppe.\nNel 1303 i Templari rimasti a Cipro continuarono a fare razzie sulla costa siriana e devastarono la citt\u00e0 di Damour, a sud di Beirut;\nma da quando avevano perso Arados non erano pi\u00f9 in grado mettere in campo uno spiegamento di truppe numericamente importanti.\nSempre nel 1303, Ghazan invi\u00f2 una nuova lettera ad Edoardo I, nella persona di Buscarello de Ghizolfi, ribadendo la promessa di Hulagu, ossia che avrebbe dato Gerusalemme agli \"Ifranj\" in cambio di aiuto contro i Mamelucchi.\nQuell'anno, i Mongoli apparvero con una grande forza (circa 80.000 uomini) insieme con gli armeni, ma furono sconfitti ad Homs il 30 marzo 1303 e nella decisiva Battaglia di Shaqhab, a sud di Damasco, il 21 aprile 1303.\nQuesta \u00e8 considerata l'ultima grande invasione mongola in Siria.\nGhazan mor\u00ec il 10 maggio 1304, ed i sogni di una rapida riconquista della Terra Santa andarono distrutti.\nOljeitu (1304\u20131316).\nOljeitu, chiamato anche Muhammad Khodabandeh, era pronipote del fondatore dell'Ilkhanato, Hulagu e fratello e successore di Ghazan.\nNella sua giovinezza si era dapprima convertito al Buddismo e poi al Sunnismo islamico assieme al fratello Ghazan.\nAveva quindi cambiato il suo nome nell'islamico \"Muhammad\".\nNel mese di aprile 1305, Oljeitu invi\u00f2 delle lettere al re di Francia Filippo il Bello, al Papa Clemente V ed a Edoardo I d'Inghilterra.\nCome aveva fatto il suo predecessore Arghun, Oljeitu propose una collaborazione militare tra le nazioni cristiane dell'Europa ed i Mongoli contro i Mamelucchi.\nLe relazioni furono piuttosto buone: nel 1307 il Papa nomin\u00f2 Giovanni da Montecorvino primo Arcivescovo di Khanbaliq e Patriarca dell'Oriente.\nNello stesso anno un'ambasciata mongola arriv\u00f2 a Poitiers per vedere il Papa.\nLe nazioni europee prepararono una crociata, ma ci furono dei ritardi.\nNel frattempo Oljeitu lanci\u00f2 un'ultima campagna contro i Mamelucchi (1312-13) senza successo.\nSi arriv\u00f2 ad una soluzione definitiva con i Mamelucchi solo quando il figlio Oljeitu firm\u00f2 il Trattato di Aleppo con i Mamelucchi nel 1322.\nUltimi contatti.\nAll'inizio del XIV secolo alcuni contatti diplomatici continuarono tra gli europei ed i mongoli, fino a quando l'Ilkhanato si dissolse negli anni 1330 e le devastazioni della peste nera in Europa causarono l'interruzione dei rapporti con l'Oriente.\nContinu\u00f2 ad esserci qualche rara alleanza matrimoniale tra i governanti cristiani ed i mongoli dell'Orda d'Oro, come quando l'Imperatore bizantino Andronico II diede le sue figlie in moglie al governante dell'Orda d'Oro Toqto'a ed al suo successore Uzbek (1312\u20131341).\nNel 1320 il Sultano egiziano al-Nasir Muhammad ibn Kalawun invase e devast\u00f2 la cristiana Cilicia armena.\nPapa Giovanni XXII da Avignone invi\u00f2 una lettera, datata 1\u00ba luglio 1322, al governante mongolo Abu Sa'id,\nricordandogli dei positivi contatti tra i suoi antenati ed i cristiani e chiedendogli di intervenire in Cilicia.\nNel contempo, Papa Giovanni auspicava che Ab\u016b Sa\u02bf\u012bd abbandonasse l'Islam in favore del Cristianesimo.\nTruppe mongole furono inviate in Cilicia, ma arrivarono solo dopo che era stato negoziato un cessate il fuoco della durata di 15 anni tra Costantino, Patriarca degli armeni, e il sultano d'Egitto.\nDopo Ab\u016b Sa\u02bf\u012bd, che mor\u00ec nel 1335 senza un erede n\u00e9 un successore, i rapporti tra principi cristiani e mongoli divennero molto sporadici, mentre lo Stato mongolo perse la sua unit\u00e0 diventando una pletora di piccoli regni guidati da Mongoli, Turchi e Persiani.\nNel 1336 Toghun Tem\u00fcr, l'ultimo imperatore mongolo in Cina (dinastia Yuan), invi\u00f2 al francese papa Benedetto XII, in Avignone, un'ambasciata guidata da un genovese al servizio dell'imperatore mongolo, Andrea di Nascio, ed accompagnata da un altro genovese, Andal\u00f2 da Savignone.\nQuesti portavano lettere con le quali il sovrano mongolo comunicava che da otto anni (dalla morte di Giovanni da Montecorvino) era senza una guida spirituale e ne desiderava ardentemente una.\nIl papa rispose alle lettere e nomin\u00f2 quattro ecclesiastici suoi legati alla corte del Khan.\nNel 1338 il Papa invi\u00f2 a Pechino un totale di 50 ecclesiastici, tra questi Giovanni de' Marignolli.\nNel 1353 Giovanni torn\u00f2 ad Avignone e consegn\u00f2 una lettera del Gran Khan a Papa Innocenzo VI.\nBen presto, i Cinesi si sollevarono e scacciarono i Mongoli dalla Cina, avviando cos\u00ec la dinastia Ming (1368).\nDal 1369 tutti i cristiani, sia cattolici sia siro-orientali, furono espulsi dalla dinastia Ming.\nIl condottiero turco-mongolo Tamerlano (1336-1405) svilupp\u00f2 un'amichevole relazione, anche se a distanza, con le potenze occidentali, scambiando lettere con i governanti occidentali e invitando ambasciatori e commercianti.\nDibattito sull'esistenza di un'alleanza tra Mongoli e Crociati.\nTra gli storici \u00e8 in corso un dibattito circa l'esistenza, la portata, o anche la saggezza di un'alleanza.\nSecondo l'opinione dominante non vi era nessun'alleanza, ma \u00e8 meglio definirla una serie di tentativi.\nPochi storici hanno sostenuto che c'era una reale alleanza, ma anche tra questi vi \u00e8 una controversia circa i dettagli: mentre lo storico francese Jean Richard afferma che un'alleanza cominci\u00f2 intorno al 1263. secondo lo storico francese Alain Demurger un'alleanza non fu suggellata fino al 1300.\nMolti altri storici, invece, sottolineano che ci furono solo tentativi di formare tale alleanza che alla fine si conclusero con un fallimento.\nJoshua Prawer dice semplicemente, \"I tentativi dei Crociati di creare un'alleanza con i mongoli fallirono.\"\nSteven Runciman rimpiange che \"la possibilit\u00e0 di un'alleanza dei Mongoli con i cristiani svan\u00ec.\"\nSecondo David Nicolle i Mongoli erano \"potenziali alleati\", ma in generale i principali attori furono i Mamelucchi ed i Mongoli mentre i cristiani furono solo \"pedine in un gioco pi\u00f9 grande\".\nChristopher Atwood, nella \"Encyclopedia of Mongolia and the Mongol Empire\" (2004) riassume cos\u00ec le relazioni tra l'Europa occidentale ed i Mongoli: \"Nonostante i numerosi inviati e l'ovvia logica di un'alleanza contro i comuni nemici, il papato ed i Crociati non arrivarono mai alla spesso-proposta alleanza contro l'Islam.\"\nRagioni del fallimento.\nCi sono state molte discussioni tra gli storici sul perch\u00e9 l'alleanza tra Mongoli e Crociati non fu mai suggellata ma, nonostante tutti i contatti diplomatici, rimase una chimera, una fantasia. Peter Jackson, nel suo libro del 2005 \"The Mongols and the West, 1221-1410\" ha esaminato le molteplici ragioni del fallimento:\nUna \u00e8 che i Mongoli in questa fase del loro impero, non erano interamente focalizzati sull'espansione verso l'Occidente.\nAlla fine del Duecento i capi mongoli erano diverse generazioni distanti dal grande Gengis Khan e la rottura interna si stava preparando.\nGli originali Mongoli nomadi dei giorni di Gengis erano diventati pi\u00f9 sedentari e avevano dovuto trasformarsi da conquistatori in amministratori.\nSi sviluppavano battaglie di Mongoli contro Mongoli che allontanavano truppe dal fronte della Siria.\nC'era anche una certa confusione in Europa riguardo alle differenze tra i Mongoli dell'Ilkhanato in Terra Santa ed i Mongoli dell'Orda d'Oro, che stavano attaccando l'Europa orientale in Ungheria e Polonia.\nAll'interno dell'impero mongolo l'Ilkhanato e l'Orda d'Oro si consideravano l'un l'altro come nemici, ma ci volle del tempo agli osservatori occidentali per essere in grado di distinguere tra le diverse parti dell'Impero Mongolo.\nUn'altra ragione del fallimento fu il diminuito interesse dell'Europa nel proseguimento delle Crociate.\nDopo che Saladino aveva riconquistato Gerusalemme nel 1187 e mentre la battaglia combattuta dai Crociati contro le forze che avanzavano dall'Egitto si faceva sempre pi\u00f9 disperata, divenne sempre pi\u00f9 difficile suscitare entusiasmo per le crociate nella lontana Europa.\nSpesso i Monarchi apparentemente aderivano all'idea di andare alle Crociate per fare appello alle emozioni dei loro sudditi, ma in realt\u00e0 impiegavano anni in preparativi e talvolta, non arrivavano mai a dare effettivamente battaglia.\nGuerre interne in Europa, come i Vespri siciliani, distraevano l'attenzione rendendo meno probabile che la nobilt\u00e0 europea volesse impegnare i propri militari per le Crociate quando ne aveva pi\u00f9 bisogno a casa.\n\u00c8 stato importante anche il fattore economico, perch\u00e9 il costo delle crociate era in costante aumento.\nAlcuni monarchi risposero positivamente alle richieste dei mongoli, ma divennero vaghi ed evasivi quando fu loro chiesto di impegnare realmente truppe e risorse.\nAnche la logistica era diventata pi\u00f9 difficile: i Mamelucchi egiziani erano davvero preoccupati per la minaccia di una nuova ondata di forze crociate e cos\u00ec ogni volta che conquistavano un altro castello o un porto, invece di occuparlo, lo distruggevano sistematicamente in modo che non potesse mai pi\u00f9 essere utilizzato.\nQuesto rese pi\u00f9 difficile ai Crociati la pianificazione delle operazioni militari e aument\u00f2 anche il costo di tali operazioni.\nUn altro fattore aveva a che fare con le preoccupazioni tra gli europei circa gli obiettivi a lungo termine dei Mongoli.\nLe prime iniziative diplomatiche mongole non erano state semplici offerte di collaborazione ma precise richieste di sottomissione.\nVi era la consapevolezza che i mongoli non si sarebbero accontentati di fermarsi in Terra Santa, ma puntavano chiaramente alla dominazione del mondo.\nFu solo nelle successive comunicazioni con l'Europa che i diplomatici mongoli iniziarono a adottare un tono pi\u00f9 conciliante, ma continuando ad utilizzare un linguaggio che implicava pi\u00f9 il comando che la preghiera.\nSe i Mongoli avessero concluso un'alleanza di successo con l'Occidente e distrutto il Sultanato mamelucco, non c'\u00e8 dubbio che avrebbero poi continuato con la conquista dell'Africa, dove non avrebbero incontrato nessun forte Stato sulla loro strada fino al Marocco, ed i Mongoli si sarebbero anche vendicati sugli \"Ifranj\" di Cipro e sui Bizantini.\nAnche il re armeno, il sostenitore pi\u00f9 entusiasta della collaborazione tra Occidente e Mongoli, ammise liberamente che il capo Mongolo non era incline ad ascoltare i consigli europei e che, a causa dell'arroganza dei Mongoli, doveva essere evitato il contatto tra gli eserciti europei e quelli mongoli, anche se avessero operato insieme.\nJackson sottolinea inoltre che gli storici di corte dell'Iran mongolo non fanno menzione alcuna delle comunicazioni tra gli Ilkhan e l'Occidente cristiano e citano appena gli \"Ifranj\".\nEvidentemente tali comunicazioni non furono ritenute importanti dai Mongoli, anzi secondo Jackson potrebbero essere state considerate imbarazzanti, soprattutto quando l'Ilkhan mongolo Ghazan, un musulmano, rischiava di apparire come uno che ha tentato di ottenere l'aiuto degli infedeli contro i suoi correligionari musulmani dell'Egitto.\nInoltre, quando gli storici mongoli si riferiscono ai territori stranieri, essi sono generalmente classificati come \"nemici\", \"conquistati\", o \"in rivolta\".\nI Crociati, in tale contesto, furono inseriti nella stessa categoria degli egiziani, nel senso che erano considerati nemici da conquistare.\nL'idea di \"alleato\" era estranea ai Mongoli.\nNon c'era molto sostegno per un'alleanza con i Mongoli neppure tra la popolazione dell'Europa.\nMolti in Europa scrissero le loro idee sul modo migliore per recuperare la Terra Santa, ma pochi menzionarono i Mongoli come una reale possibilit\u00e0.\nNel 1306, quando papa Clemente V chiese ai gran maestri degli ordini militari Jacques de Molay e Foulques de Villaret, di presentare le loro proposte su come le crociate avrebbero dovuto procedere, nessuno dei due ipotizz\u00f2 un qualsiasi tipo di alleanza con i Mongoli.\nPoche proposte successive fecero brevemente cenno ai Mongoli come ad una forza capace di invadere la Siria e mantenere occupati i Mamelucchi ma non sulla quale si potesse contare per una cooperazione."}
{"id": "2739983", "revid": "554814", "url": "https://it.wikipedia.org/wiki?curid=2739983", "title": "Fortificazione medievale", "text": "Lo sviluppo di fortificazioni medievali \u00e8 l'aspetto della tecnologia medievale che si occupa dello sviluppo della costruzione delle fortificazioni e del loro uso in Europa, dalla caduta dell'Impero romano d'Occidente al Rinascimento. In questo millennio le fortezze modificarono la guerra medievale, che a sua volta port\u00f2 all'uso di nuove tattiche, armi e armi d'assedio.\nTipi di fortificazione.\nTorri.\nLe torri dei castelli medievali erano solitamente fatte di pietra o, raramente, legno. Spesso, soprattutto nell'ultima parte di questo periodo, erano complete di merlature e feritoie. Le feritoie erano fessure verticali nelle mura da cui gli arcieri all'interno potevano sparare dardi verso gli assalitori, offrendo contemporaneamente loro riparo.\nMura cittadine.\nIl tipo preciso di mura di una citt\u00e0 medievale dipendeva dalle risorse disponibili per la loro costruzione, dal tipo di terreno e dai rischi che minacciavano l'abitato. In Europa settentrionale, all'inizio di questo periodo, erano probabilmente costruite in legno e si dimostravano sicure per la protezione da attacchi portati da piccoli gruppi. Soprattutto dove le pietre erano presenti in quantit\u00e0, il legno venne sostituito dalle pietre aumentando la sicurezza. Questa cosa si vide ad esempio negli eventi dei Five Boroughs del Danelaw in Inghilterra.\nIn ogni caso, le mura avevano un \"pomerium\" interno ed esterno. Si trattava di una striscia di terra piatta subito dentro o fuori le mura. Il termine medievale deriva dal latino \"post murum\", dietro le mura.\nUn pomoerium esterno, libero da cespugli e abitazioni, offriva ai difensori una visuale libera di quello che accadeva all'esterno. Un pomerium interno garantiva un veloce accesso al muro di cortina facilitando i movimenti dalla guarnigione.\nNello stesso periodo le mura medievali non erano pi\u00f9 a prova di attacco di un esercito, non essendo concepite per resistere alle cannonate. Potevano essere ricostruiti come successo a Berwick-upon-Tweed o mantenute contro ladri o altre minacce minori. Schemi molto elaborati e complessi furono sviluppati nei Paesi Bassi ed in Francia, ma avvenne soprattutto in epoche post-medievali. Dal 1600 le mura medievali erano considerate pi\u00f9 che altro come piattaforma per impiccagioni, ed il pomoerium come spalti per gli spettatori o come cava di pietre. Alcune mura, come quelle di Carcassonne e Ragusa (Croazia), sono rimaste in buono stato, tanto da permetterne il restauro completo.\nLe mura non pi\u00f9 adatte alla difesa furono in seguito sostituite dalla strategia della fortificazione alla moderna. Dopo l'invenzione delle granate anche le fortificazioni alla moderna divennero obsolete.\nPorti.\nI porti o altri accessi su acqua erano spesso necessari durante la costruzione delle fortezze medievali. Avere accesso diretto ad un corso d'acqua forniva un metodo di approvvigionamento in periodo di guerra, un altro metodo di trasporto in tempo di pace, e potenzialmente acqua potabile in caso di assedio. Il concetto di fiumi o porti all'interno delle mura fu usato soprattutto dagli inglesi in Galles.\nChiese e monasteri.\nLa religione era un aspetto fondamentale per la vita dei soldati medievali, e chiese, cappelle monasteri ed altri edifici religiosi erano spesso inseriti nelle mura, sia in modo temporaneo che permanente. La celebrazione di funzioni religiose era spesso di aiuto al morale delle truppe.\nMotte e bailey.\nMotte e bailey erano il principale tipo di castello nei secoli XI e XII. Una corte (chiamata bailey) era protetta da un fossato e da una palizzata (in legno resistente). Spesso l'entrata era protetta da un ponte levatoio o da una porta cittadina in legno. All'interno del bailey si trovavano edifici, negozi e cappelle.\nIl motte era l'ultimo baluardo in questo genere di castelli. Si trattava di una collina in terra rialzata. La sua altezza variava da 5 a 10 metri. Veniva eretta una torre al centro del motte. In molti casi la torre era in legno, anche se alcune erano fatte di pietra. Quelle in pietra si trovavano soprattutto nelle colline naturali, dato che quelle artificiali non erano sufficientemente resistenti da sostenerle. I motte pi\u00f9 grandi ospitavano torri con numerose stanze o un salone. Le pi\u00f9 piccole erano semplici torri d'osservazione.\nCostruzione.\nLa loro costruzione a volte richiedeva decenni. La striscia di castelli gallesi eretti da Edoardo I d'Inghilterra furono un'eccezione, dato che vi dedic\u00f2 tutte le risorse disponibili per velocizzarne la costruzione.\nMateriali.\nI materiali usati furono differenti a seconda del periodo storico. Il legno venne usato fino al 1066. Questi castelli erano pi\u00f9 economici e facili da costruire. L'uso del legno fu abbandonato dato che era facilmente infiammabile. L'uso delle pietre divenne subito pi\u00f9 popolare.\nI castelli in pietra richiedevano anni per la loro costruzione, a seconda della loro dimensione. Le pietre erano pi\u00f9 resistenti e, ovviamente, pi\u00f9 costose del legno. Molte pietre andavano raccolte a miglia di distanza. Con l'invenzione dei cannoni e della polvere da sparo i castelli persero presto la loro importanza.\nCosti.\nI costi per la costruzione delle mura dipendevano dal materiale utilizzato. Il legno era economico, ma troppo debole. Le pietre erano costose e richiedevano molto tempo. La pietra divenne subito popolare grazie alla sua resistenza.\nForza lavoro.\nLa forza lavoro in epoca medievale in Europa era composta soprattutto da schiavi e da lavoratori dei ceti pi\u00f9 bassi. Gli schiavi provenivano dalle nazioni conquistate o dal commercio con altri stati. Lavoravano dalle 8 alle 12 ore al giorno, tranne (se erano stati convertiti) nei giorni festivi. Gli schiavi venivano pagati con alimenti vecchi e stantii. Gli altri lavoratori si trovavano solo un gradino sopra agli schiavi, pagati con alcune monete e cibi solo leggermente migliori.\nMura.\nLe mura difensive erano solitamente coronate con merlature e parapetti che offrivano protezione ai difendenti.\nPorte cittadine.\nUn'apertura nelle mura causava problemi in caso di guerra, rappresentando un punto debole della protezione. Queste aperture dovevano permettere il passaggio dei rifornimenti, respingendo comunque il nemico. L'uso dei fossati era sufficiente in tempo di pace o durante un assedio, e piccole aperture non avrebbero compromesso la sicurezza del castello. Le porte apparvero con molti aspetti diversi, dai semplici blocchi in legno e pietra descritti da Avery nel suo \"'Stoning and Fire' at hill fort entrances of southern Britain\", ai massicci archi in pietra ed alle spesse porte in legno delle cittadelle medievali. Un altro tipo di accesso era il barbacane, un'entrata fortemente corazzata.\nBarbacani.\nUn barbacane era una porzione di terreno situata tra il muro esterno e quello interno, in modo che quando il primo fosse stato superato gli assalitori avrebbero dovuto correre in campo aperto sotto il fuoco dei difendenti. I difendenti posizionati sul muro interno potevano usare archi, balestre o semplicemente sassi.\nFossati.\nL'uso del fossato era comune nei castelli medievali, ed il suo principale obiettivo (proprio come nell'antichit\u00e0) era quello di rendere pi\u00f9 difficoltoso l'attacco nemico. In molti casi corsi d'acqua naturali potevano venire convogliati nel fossato. Ammesso che il nemico non riuscisse a drenare il canale, questo forniva due tipi di difesa. Rendeva virtualmente impossibile l'accesso al muro di cortina. Mettere il castello su una piccola isola era un'ottima scelta difensiva, anche se il recupero di provviste e materiale edilizio sarebbe stato pi\u00f9 costoso.\nDongioni.\nUn dongione \u00e8 una torre fortificata che normalmente svettava al centro di un castello. Spesso il dongione era la zona pi\u00f9 protetta, per cui ospitava la residenza del nobile ed importanti magazzini quali armerie o tesorerie.\nScale.\nIn questo periodo le scale interne delle fortificazioni erano costruite per permettere di salire in strutture cilindriche, e progettate per garantire un vantaggio ai difensori. L'obbiettivo era quello di posizionare i propri uomini al di sopra degli assalitori, che si supponevano essere al piano terra. Dato che molte persone sono destre, e che gli assalitori correvano verso l'alto, le scale erano costruite con un'elica sinistrorsa, obbligando gli assalitori a combattere con la propria spada verso il pilastro centrale, e quindi con movimenti pi\u00f9 limitati.\nLe scale ospitavano anche trabocchetti o gradini strani. Si trattava di gradini con altezza o lunghezza diversa rispetto agli altri, provocando la caduta di chi li percorreva correndo, rallentando la salita.\nPorte.\nLe porte erano fatte con due strati di quercia. La nervatura del legno doveva essere verticale sul davanti, ed orizzontale dietro, come una fora semplificata di compensato. I due strati erano tenuti insieme da borchie in ferro.\nLe borchie erano poste sul davanti, in modo da danneggiare le armi degli assalitori (spade, asce, ecc.) mentre questi tentavano di abbattere le porte.\nDistruzione delle fortezze.\nCon il potenziamento dei cannoni nei secoli XVI e XVII le mura medievali divennero obsolete essendo troppo sottili per opporsi a bombardamenti prolungati. Per questo motivo molte mura furono distrutti e le pietre (materiale prezioso) riutilizzate per la costruzione dei moderni baluardi. Lo spazio ottenuto si pu\u00f2 notare ancora nei centri storici delle citt\u00e0 moderne, dove le strade pi\u00f9 larghe spesso rappresentano le vecchie mura (ad esempio a Praga e Firenze).\nOstacoli difensivi.\nCome i moderni ingegneri militari coprono i campi di battaglia di ostacoli quali filo spinato, anche quelli medievali li utilizzavano."}
{"id": "2739984", "revid": "1543377", "url": "https://it.wikipedia.org/wiki?curid=2739984", "title": "Jim Borgman", "text": "\u00c8 noto per i suoi cartoni politici e per la sua famosissima striscia a fumetti Zits.\nBiografia.\nBorgman \u00e8 nato a Cincinnati, Ohio dai gentiori James e Marian Borgman, dove ha cominciato la sua carriera nel giornalismo come studente alla Elder High School. Poi frequent\u00f2 il Kenyon College e si laure\u00f2 nel 1976.\nBorgman incontr\u00f2 la sua prima moglie Lynn Goodwin durante il college in una classe chiamata \"Jesus and the Gospels\". Ebbero due figli che chiamarono Dylan e Chelsea. Ma Lynn mor\u00ec nel 1999 per una complicazione in seguito da un intervento per rendere minore il dolore cronico al collo e il dolore alla spalla. Dopo poco, Borgman si rispos\u00f2 con Suzanne Soled, una psicologa educativa e professoressa alla Universit\u00e0 Northern Kentucky.\nCarriera.\nAl Kenyon College, Borgman disegn\u00f2 fumetti editoriali per il \"Kenyon Collegian\".\nDal 1980, i suoi fumetti editoriali sono stati nazionalmente pubblicati, al principio da King Features Syndicate. Nel 2007, l'Universal Press Syndicate decise di prendere in mano il commercio di questi fumetti.\nComic strip series.\nWonk City.\nIl suo lavoro ha incluso la striscia comica settimanale \"Wonk City,\" che dur\u00f2 dal 1994 al 1996 sulle pagine editoriali di \"The Washington Post\". Un surreale finto documentario sulla vita privata degli Stati Uniti la presidenza di Bill Clinton, molte vignette presentavano un gatto coinvolto nei \"dietro le quinte\" della politica americana.\nZits.\nDurante le vacanze a Sedona in Arizona, Borgman conobbe un suo futuro amico fumettista, Jerry Scott. Scott ebbe l'idea di una striscia a fumetti su un teenager chiamata \"Zits\". Debutt\u00f2 nel 1997 con Scott che scriveva i testi e Borgman che disegnava.\n\"Zits\" \u00e8 syndicated in pi\u00f9 di 1499 giornali in tutto il mondo ed \u00e8 tradotto in otto lingue.\nPremi.\nNel 1991, quando Borgman aveva 37 anni, ha vinto il Premio Pulitzer. Vinse con Scott anche il premio per fumetti editoriali National Cartoonist Society nel 1986, nel 1987, nel 1988, nel 1994, e nel 2006, per la loro striscia a fumetti per giornali nel 1997, nel 1998 e nel 1999 (\"Zits\"), ed il Reuben Award nel 1993. Borgman lo vinse anche nel 2006."}
{"id": "2739997", "revid": "265338", "url": "https://it.wikipedia.org/wiki?curid=2739997", "title": "Prealpi di Untervaldo", "text": "Le Prealpi di Untervaldo sono un massiccio montuoso delle Prealpi Svizzere. Si trovano nel Canton Nidvaldo, Canton Obvaldo e Canton Uri. Prendono il nome dal Untervaldo (formato dai sue semicantoni Obvaldo e Nidvaldo).\nClassificazione.\nLa SOIUSA le vede come un supergruppo alpino delle Prealpi Svizzere e vi attribuisce la seguente classificazione:\nSuddivisione.\nSecondo la SOIUSA le Prealpi di Untervaldo sono suddivise in tre gruppi e due sottogruppi:"}
{"id": "2739998", "revid": "223320", "url": "https://it.wikipedia.org/wiki?curid=2739998", "title": "Tre rappresentanze", "text": ""}
{"id": "2739999", "revid": "223320", "url": "https://it.wikipedia.org/wiki?curid=2739999", "title": "Tre Rappresentanze", "text": ""}
{"id": "2740000", "revid": "765341", "url": "https://it.wikipedia.org/wiki?curid=2740000", "title": "Squamanitaceae", "text": "Squamanitaceae Julich, Higher taxa Basid. 390. 1982\nFamiglia di funghi basidiomiceti comprendente specie agaricoidi con imenoforo a lamelle. Tutte le specie di questa famiglia sono saprofite.\nDescrizione macroscopica.\nCappello 1-150 mm, da convesso a piano, conico; superficie granulosa o scagliosa, raramente liscia, asciutta, di colore bianco, giallo, bruno, rosso o violaceo. Lamelle da sublibere ad adnate . Gambo normalmente sviluppato, carnoso. Velo assente o presente; anello o zona anulare presenti. Carne con odore indistinto o cianico. Deposito sporale da bianco a ocraceo.\nDescrizione microscopica.\nSpore subglobose, ellittiche o amigdaliformi, da ialine a giallo pallide, con pareti sottili, lisce, prive di poro germinativo, amiloidi, destrinoidi o prive di reazione allo iodio, cianofile o meno, con hilum di tipo noduloso, binucleate (pi\u00f9 raramente uninucleate). Cistidi generalmente assenti; cheilocistidi, quando presenti, a parete sottile. Trama dell'imenoforo da regolare a irregolare. Pileipellis di tipo cutis o epitelio. Giunti a gibbia presenti o assenti.\nNote.\nData la rarit\u00e0 di alcuni generi ad essa assegnati, la famiglia \"Squamanitaceae\" non \u00e8 costruita su base molecolare ma derivata dalla trib\u00f9 \"Cystodermateae\" Singer.\nGeneri appartenenti a questa famiglia.\n\"Cystoderma\" Fayod;\n\"Cystodermella\" Harmaja;\n\"Floccularia\" Pouzar;\n\"Leucopholiota\" (Romagn.)O. K. Miller, T. J. Volk &amp; Bessette\n\"Phaeolepiota\" Konrad &amp; Maublanc;\n\"Pseudobaeospora\" Singer emend. Bas;\n\"Squamanita\" Imbach (specie tipo della famiglia).\nNote.\n&lt;includeonly&gt;\n&lt;/includeonly&gt;"}
{"id": "2740004", "revid": "29037728", "url": "https://it.wikipedia.org/wiki?curid=2740004", "title": "Pasta phillo", "text": ""}
{"id": "2740009", "revid": "24443", "url": "https://it.wikipedia.org/wiki?curid=2740009", "title": "Prealpi di Unterwald", "text": ""}
{"id": "2740012", "revid": "300067", "url": "https://it.wikipedia.org/wiki?curid=2740012", "title": "Earl Clark (cestista)", "text": "Carriera.\nViene selezionato con la 14\u00aa scelta al draft 2009 dai Phoenix Suns. Il 28 gennaio 2010 realizza la sua prima tripla in carriera. Il 15 marzo 2010, dopo aver totalizzato una media di appena 2,7 punti e 1,1 rimbalzi in 7,6 minuti in 45 partite, viene assegnato agli Iowa Energy, in D-League.\nIl 18 dicembre 2010 viene ceduto insieme a Hidayet T\u00fcrko\u011flu e Jason Richardson agli Orlando Magic in cambio di Vince Carter, Marcin Gortat e Micka\u00ebl Pi\u00e9trus, una prima scelta al draft 2011 e 3 milioni di dollari. Il 16 aprile 2012 realizza la sua prima doppia doppia in carriera, segnando 14 punti e 11 rimbalzi.\nNell'agosto 2011 firma un contratto annuale con gli Zhejiang Lions, in CBA, ma il mese successivo rescinde il suo contratto con la squadra per motivi familiari senza mai essere sceso in campo con la nuova maglia.\nIl 10 agosto 2012 viene ceduto ai Los Angeles Lakers nella trade che ha portato Dwight Howard ai Lakers. Il 19 gennaio 2013 realizza due \"career-high\" di 22 punti e 13 rimbalzi contro i San Antonio Spurs. L'allenatore Mike D'Antoni ha definito la sua prestazione \"fenomenale\"; era solo la sua seconda doppia doppia in carriera. Nonostante alcune difficolt\u00e0 iniziali, \u00e8 in seguito riuscito a guadagnare spazio grazie anche agli infortuni di Dwight Howard, Pau Gasol e Jordan Hill. Ha realizzato tre doppie doppie nelle successive 6 partite ed \u00e8 rimasto titolare anche dopo il rientro di Gasol. Dopo tre anni di impiego limitato, ha avuto una media di circa 30 minuti a partita. Le sue prestazioni sono per\u00f2 calate a marzo e D'Antoni ha deciso di ripromuovere Gasol titolare a suo discapito.\nIl 12 luglio 2013 firma con i Cleveland Cavaliers. Il 20 febbraio 2014 viene ceduto insieme a Henry Sims e due seconde scelte a draft futuri ai Philadelphia 76ers in cambio di Spencer Hawes; \u00e8 stato tuttavia tagliato il giorno dopo.\nIl 27 febbraio firma un contratto di 10 giorni con i New York Knicks."}
{"id": "2740013", "revid": "287204", "url": "https://it.wikipedia.org/wiki?curid=2740013", "title": "Codex Vaticanus 354", "text": "Il Codex Vaticanus 354 (Gregory-Aland: S o 028; Soden: \u03b5 1027) \u00e8 un manoscritto onciale in greco e contenente i quattro vangeli canonici. Il Colophon del codice elenca la data come 949 (il foglio 234 verso). Contiene il testo dei quattro Vangeli.\nDescrizione.\nIl codice contiene 235 spessi fogli di pergamena di 36 per 24\u00a0cm, contenenti un testo quasi completo dei quattro vangeli canonici. Scritta in due colonne per pagina, 27 righe per colonna.\nContiene l\"'Epistula ad Carpianum\", \u03ba\u03b5\u03c6\u03b1\u03bb\u03b1\u03b9\u03b1, \u03c4\u03b9\u03c4\u03bb\u03bf\u03b9, sezioni ammoniane, ma senza alcun riferimento ai canoni eusebiani.\nCritica testuale.\nIl testo del codice \u00e8 rappresentativo del tipo testuale bizantino. Kurt Aland lo ha collocato nella Categoria V.\nIl Codex riporta il brano dell'agonia di Ges\u00f9 al Getsemani, ma ne segnala la dubbia originalit\u00e0.\nStoria.\nIl manoscritto \u00e8 stato descritto e collazionati da Bianchini.\nIl codice \u00e8 conservato presso la Biblioteca Apostolica Vaticana (Gr. 354) a Roma."}
{"id": "2740014", "revid": "1149807", "url": "https://it.wikipedia.org/wiki?curid=2740014", "title": "Lazy Town Extra", "text": "Lazy Town Extra \u00e8 una serie televisiva per bambini realizzata nel Regno Unito, andato in onda nel 2008 su CBeebies. La serie \u00e8 il primo ed unico spin-off della serie televisiva Lazy Town. In Italia \u00e8 ancora inedita."}
{"id": "2740018", "revid": "122942521", "url": "https://it.wikipedia.org/wiki?curid=2740018", "title": "Introgressione", "text": "L\u2019introgressione, o \u201cibridazione introgressiva\u201d, pu\u00f2 essere definita come l\u2019incorporazione permanente di geni da un gruppo geneticamente distinto (specie, sottospecie, popolazione, variet\u00e0) ad un altro, originatasi dall'incrocio di un ibrido con uno dei gruppi parentali.\nQuesto fenomeno differisce dall\u2019ibridazione, non essendo quest\u2019ultima necessariamente accompagnata da introgressione. In alcuni casi infatti gli individui possono risultare sterili e l\u2019ibridazione non porta ad uno scambio genetico permanente, cosicch\u00e9 la frequenza delle specie ibridizzate pu\u00f2 sovrastimare il tasso di introgressione. Inoltre, l\u2019introgressione genera un complesso rimescolamento dei geni parentali mentre l\u2019ibridazione produce individui con caratteristiche intermedie, dal punto di vista genetico, tra le due specie parentali. \nConseguenze evolutive.\nL\u2019introgressione sembra essere discretamente diffusa negli animali e in particolare nelle piante. Si distingue un\u2019introgressione \u201clocale\u201d pi\u00f9 comune, caratterizzata da un flusso genico che si estende solo a breve distanza dall\u2019area di ibridazione, ed un\u2019introgressione \u201cdispersa\u201d, pi\u00f9 rara, in cui il flusso genico \u00e8 pi\u00f9 ampiamente diffuso. Sebbene si tratti di un fenomeno che avviene normalmente in natura, sembra essere promosso nei territori altamente disturbati per cause naturali o dall\u2019uomo. \nLa questione del significato evolutivo dell\u2019introgressione \u00e8 stata a lungo oggetto di discussione. Tra i botanici, Anderson (1949) proponeva che il trasferimento interspecifico di geni costituisse un\u2019importante forza evolutiva, secondo una prospettiva \u201cadattazionista\u201d, alla quale si contrapponeva l\u2019idea che si trattasse di un fenomeno locale con effetti transienti e implicanze minime dal punto di vista evolutivo. \nSebbene un ruolo evolutivo dell\u2019introgressione fosse piuttosto probabile, non vi erano forti evidenze a supporto (Hesier, 1973). Diverse conseguenze evolutive sono state proposte nelle piante, tra cui (Riesemberg e Wendel, 1993): l\u2019aumento della diversit\u00e0 genetica, l\u2019origine di nuovi ecotipi, la riduzione delle barriere di isolamento riproduttivo, il trasferimento di adattamenti (e.g. Stuzt e Thomas (1964) suggeriscono che la minore appetibilit\u00e0 degli erbivori per \"Purshia tridentata\" risulti dall\u2019acquisizione di questa caratteristica via introgressione con \"Cowania stansburyana\"), l\u2019origine di nuovi adattamenti.\nAnche negli animali sono stati riportati casi di introgressione \u201cadattativa\u201d e.g. nelle farfalle del genere \"Heliconiu\"s l\u2019introgressione di loci genici codificanti per il colore delle ali avrebbe facilitato la nascita di nuove combinazioni fenotipiche, velocizzando, inoltre, la loro evoluzione durante una fase di radiazione (Wallbank et al., 2016).\nIntrogressione e conservazione.\nLa prospettiva che vede l\u2019introgressione come un\u2019opportunit\u00e0 di aumento della variabilit\u00e0 genetica per le specie si contrappone ad un\u2019altra, secondo cui l\u2019ibridazione, con o senza introgressione, pu\u00f2 costituire una minaccia per diversi taxa animali e vegetali a causa delle attivit\u00e0 umane (Rhymer e Simberloff, 1996). Infatti, anche se il contatto tra specie affini pu\u00f2 avvenire per cause naturali, quello causato dall\u2019uomo, attraverso l\u2019introduzione accidentale o volontaria di specie aliene o la frammentazione degli habitat, ha portato ad un drammatico aumento della frequenza di ibridazione tra specie. Una volta che l\u2019incontro \u00e8 avvenuto, il rischio di estinzione genetica, ossia che ibridi fertili portino alla formazione di \u201chybrid swarms\u201d (popolazioni o specie in cui tutti gli individui sono ibridi di vario grado), dipender\u00e0 dalla forza delle barriere riproduttive, dal vigore e dalla fertilit\u00e0 degli ibridi e dalle dimensioni delle popolazioni parentali (Rhymer, 2006). Il salvataggio genetico (\"genetic rescue\") \u00e8 una strategia di conservazione basata sulla introgressione assistita tra popolazioni frammentate della stessa specie, ottenuta attraverso lo spostamento di individui che derivano da una popolazione fonte (non a rischio) verso una popolazione bersaglio (a rischio). Nonostante i risultati positivi ottenuti dal salvataggio genetico bisogna applicare questa strategia con cautela gi\u00e0 che essa potrebbe portare alla perdita di adattamenti locali unici oppure questi adattamenti potrebbero influenzare il processo di ripristino della fitness (Zhang \"et al\"., 2020). Per evitare queste problematiche discipline come la genomica della conservazione analizza interi genomi o grandi porzioni di essi per esaminare le dinamiche degli adattamenti locali, ad esempio, impiegando modelli di tratti mendeliani per fare previsioni sulla efficacia di questo tipo di interventi (Zhang \"et al\"., 2020).\nComplicanze causate in studi di diversificazione tra specie.\nNegli studi di genetica di popolazioni, in particolare quando si vogliono identificare i confini tra specie, si scelgono generalmente marcatori molecolari molto variabili. Un altro aspetto di cui tener conto, soprattutto nel caso di individui la esiste una variazione nella dispersione legata al sesso (e.g. soltanto i maschi lasciano il nucleo familiare alla ricerca di una femmina con cui accoppiarsi), \u00e8 il tasso di flusso genico: \u00e8 infatti stato provato che questo correla negativamente con il tasso di introgressione di un genoma (Currat et al., 2008). Il motivo \u00e8 che se alcuni individui di una specie incrociano i loro confini con quelli di una specie vicina, affine, con la quale non sono ancora definitive le barriere che impediscono l\u2019accoppiamento, si verificher\u00e0 trasferimento asimmetrico di geni dalla specie locale a quella migrante; tuttavia, se il flusso genico all\u2019interno della popolazione della specie migrante \u00e8 piuttosto elevato, la deriva genetica sar\u00e0 ridotta, e gli alleli introgressi tenderanno pi\u00f9 difficilmente a divenire comuni e fissarsi per effetto del caso nella popolazione migrante. \nAlcuni esempi:\n- Quando la dispersione avviene a carico delle femmine, come avviene in diversi uccelli, alcuni insetti e negli scimpanz\u00e9, il DNA mitocondriale, essendo ereditato per via materna, \u00e8 molto meno introgresso rispetto al DNA nucleare.\n- Nelle piante, in cui la dispersione del seme \u00e8 molto meno efficiente rispetto a quella del polline, il DNA plastidiale e quello mitocondriale, venendo introgressi dalla pianta madre risultano pi\u00f9 frequentemente introgressi rispetto al DNA nucleare (spesso infatti nelle piante i pattern di variazione del DNA plastidiale sono molto pi\u00f9 influenzati dalla distribuzione geografica che non dalla tassonomia).\nLa spiegazione pi\u00f9 probabile fornita da Petit ed Excoffier (2009) per i differenti tassi di introgressione relativi a marcatori molecolari sottoposti ad una diversa modalit\u00e0 d trasmissione \u00e8 racchiusa nella legge di Haldane, secondo cui quando dall\u2019incrocio tra due razze animali un sesso \u00e8 assente, o raro, o sterile, si tratta del sesso eterogametico: ci\u00f2 implica che i markers trasmessi solo dal sesso eterogametico saranno meno introgressi."}
{"id": "2740023", "revid": "3115", "url": "https://it.wikipedia.org/wiki?curid=2740023", "title": "Ottavio Navarra", "text": "Biografia.\nLa sua famiglia, originaria di Gibellina, dopo il terremoto del 1968 \u00e8 costretta a trasferirsi a Petrosino.\nSi iscrive alla Facolt\u00e0 di giurisprudenza di Palermo dove viene eletto rappresentante degli studenti sia nel Consiglio di Facolt\u00e0 che nel Consiglio di Amministrazione dell'Universit\u00e0 di Palermo.\n\u00c8 stato uno dei leader del movimento della Pantera e corrispondente da Marsala del quotidiano palermitano \"L'Ora\".\nAttivit\u00e0 politica.\nNel 1992 viene eletto segretario regionale della Sinistra Giovanile della Sicilia.\nAlle elezioni politiche del 1994 viene eletto alla Camera dei Deputati, nella \"circoscrizione Sicilia 1\", nelle quote proporzionali del Partito Democratico della Sinistra.\nNel 1996, dopo lo scioglimento del Parlamento, decide di non ricandidarsi alla Camera dei Deputati, ma punta sull'Assemblea Regionale Siciliana, dove viene eletto con 10.064 voti di preferenza nel collegio di Trapani nelle liste del Partito Democratico della Sinistra.\nNel novembre del 1998 una sentenza del Tribunale civile di Palermo lo dichiara ineleggibile per non avere presentato le dimissioni dal Parlamento almeno 90 giorni prima delle elezioni regionali (data in cui le camere erano gi\u00e0 state sciolte) e quindi decade dalla carica di deputato all'ARS.\nNel 2000 viene eletto segretario cittadino dei Democratici di Sinistra di Marsala ed entra nella segreteria regionale dei DS guidata da Claudio Fava.\nAlle elezioni amministrative del 2001 viene eletto consigliere comunale di Marsala.\nAlle elezioni amministrative del 2007 si candida alla carica di Sindaco di Marsala con i cosiddetti \"cespugli\" del centrosinistra, non riuscendo per\u00f2 a superare il primo turno ma ottenendo 9.320 voti, risultato ben superiore al numero di voti delle liste che lo sostenevano.\nNell'estate del 2009, sebbene non sia iscritto al partito, il suo nome circola come possibile candidato dell'area Bersani a Segretario Regionale del Partito Democratico in Sicilia alle elezioni primarie. Alla fine viene candidato Bernardo Mattarella, che Navarra sostiene candidandosi alle primarie per il rinnovo dell'assemblea regionale del PD.\nIl 29 luglio 2017 viene proposta la sua candidatura alla presidenza della Regione Siciliana, sostenuto da movimenti e collettivi civici e Azione Civile, Partito Comunista Italiano, Possibile, Risorgimento Socialista e dal Partito della Rifondazione Comunista. Il successivo 4 settembre, con una nota congiunta firmata assieme a Claudio Fava, comunica l'intenzione di ritirarsi dalla corsa a favore di quest'ultimo, scelto come candidato della sinistra unita. Nel corso dell\u2019assemblea regionale delle forze politiche e dei movimenti che sostengono la candidatura di Claudio Fava per la presidenza della Regione Siciliana, svoltasi il 10 settembre a Palermo, Claudio Fava indica Navarra come candidato alla vicepresidenza della Regione.\nCandidato consigliere in provincia di Palermo, Navarra ottiene 2565 preferenze senza essere eletto.\nAttivit\u00e0 editoriale.\nNel 2003 fonda \"Marsala c'\u00e8\", unico esempio di quotidiano cittadino free press di impegno civile, e la casa editrice \"Navarra Editore\". Nel settembre del 2007, con la nuova sede palermitana, la casa editrice si specializza in editoria libraria con pubblicazioni di narrativa e saggistica dedicate a tematiche sociali e antimafia. Dal 2011 \u00e8 tra i promotori del festival dell\u2019editoria indipendente \"Una marina di libri.\"\nCuriosit\u00e0.\nViene citato nelle canzoni \"La banda del sogno interrotto\" e \"Grande famiglia\" dei Modena City Ramblers."}
{"id": "2740024", "revid": "640389", "url": "https://it.wikipedia.org/wiki?curid=2740024", "title": "Robert Bacon", "text": "Biografia.\nFu il trentanovesimo Segretario di Stato degli Stati Uniti, sotto il presidente degli Stati Uniti d'America Theodore Roosevelt (26\u00ba presidente).\nNato a Jamaica Plain (Boston, Massachusetts), i suoi genitori furono William Benjamin Bacon e Emily Crosby Low.\nSi laure\u00f2 all'Universit\u00e0 di Harvard e spos\u00f2 Martha Waldron Cowdin il 10 ottobre 1883. Ebbero 4 figli: Robert Low Bacon, Gaspar Griswold Bacon, Elliot Cowdin Bacon e Martha B. Bacon. Anche i figli si dedicarono alla politica: il figlio Robert fu nominato rappresentante al Congresso degli Stati Uniti, mentre Gaspar divenne prima Presidente del Senato del Massachusetts e quindi Vice-Governatore del Massachusetts.\nDal 1894 al 1903 lavor\u00f2 nel mondo aziendale, anche come importante dirigente della J.P. Morgan &amp; Co.\nNominato \"Assistente Segretario di Stato\" nel 1905, mantenne la posizione fino al 1909 (e ne fu facente funzioni mentre Elihu Root si trovava in America Latina nel 1906). Divenne Segretario di Stato degli Stati Uniti solo negli ultimi 38 giorni del mandato del Presidente Theodore Roosevelt (con cui era divenuto amico ad Harvard), dal 27 gennaio al 5 marzo 1909.\nIn seguito serv\u00ec come Ambasciatore statunitense in Francia dal 1909 al 1912.\nDurante la Prima guerra mondiale, fu nominato Maggiore ed assegnato allo staff del Generale John Pershing; promosso tenente-colonnello nel 1918, serv\u00ec come capo della Missione Militare Statunitense presso il Comando Britannico.\nMor\u00ec a seguito di complicanze setticemiche scaturite dopo un intervento chirurgico, nel 1919."}
{"id": "2740043", "revid": "287204", "url": "https://it.wikipedia.org/wiki?curid=2740043", "title": "Piroelettricit\u00e0", "text": "La piroelettricit\u00e0 pu\u00f2 essere descritta come la propriet\u00e0 di certi materiali di generare una temporanea differenza di potenziale tra gli estremi quando sono scaldati o raffreddati. I materiali piroelettrici sono isolanti e l'effetto dipende dalla variazione di polarizzazione elettrica con la temperatura. Molto semplicemente si ha che il cambiamento di temperatura modifica leggermente la posizione di alcuni atomi nella struttura cristallina, e di conseguenza cambia la polarizzazione elettrica del materiale.\nSi ha quindi un temporaneo accumulo di cariche elettriche di segno opposto (da cui deriva la differenza di potenziale) sulle facce opposte di certi cristalli in risposta a un cambiamento di temperatura.\nL'accumulo avviene su facce ortogonali rispetto a un asse di simmetria noto come asse termico. La faccia che viene caricata positivamente viene chiamata \"polo analogo\", mentre la faccia opposta \u00e8 detta \"polo antilogo\".\nL'effetto non \u00e8 permanente, in quanto se la variazione di temperatura rimane costante, si ha che le cariche libere nell'aria annullano la differenza di potenziale o semplicemente la corrente di perdita dovuta alla debole conducibilit\u00e0 del cristallo annulla la differenza di potenziale.\nTale propriet\u00e0 \u00e8 attualmente utilizzata per fabbricare sensori molto comuni per la rivelazione di radiazione infrarossa.\nIl nome piroelettricit\u00e0 viene dalla combinazione di due parole greche \"\u03c0\u03c5\u03c1\u03bf\u03c2\", che vuol dire fuoco, ed \"\u1f24\u03bb\u03b5\u03ba\u03c4\u03c1\u03bf\u03bd\", che vuol dire ambra da cui elettricit\u00e0.\nEsiste anche una piroelettricit\u00e0 inversa: quando tra le superfici di un cristallo polare si applica una differenza di potenziale si avr\u00e0 una variazione di temperatura del cristallo stesso.\nQuesto effetto si manifesta solo in cristalli che hanno una polarizzazione permanente; la struttura cristallina predominante per questi materiali \u00e8 quella delle perovskiti.\nSpiegazione.\nSe gli stati energetici di un cristallo si possono rappresentare come i vertici di un triangolo\n che sono rispettivamente l'energia cinetica, quella elettrica e la termica, il lato tra il vertice elettrico e termico rappresenta l'effetto piroelettrico (non produce energia cinetica). Mentre il lato tra il vertice cinetico ed elettrico rappresenta l'effetto piezoelettrico. Il lato tra i vertici termico e cinetico \u00e8 la semplice dilatazione termica.\nLe cariche piroelettriche si sviluppano nelle facce opposte di cristalli asimmetrici. A meno che il materiale sia ferroelettrico la direzione del campo elettrico all'interno ha direzione costante. Tutti i materiali conosciuti che sono piroelettrici sono anche piezoelettrici. Nonostante che siano piroelettrici alcuni materiali, scoperti di recente, come il nitruro di boro alluminio o il nitruro di boro gallio, hanno una risposta piezoelettrica nulla lungo l'asse c (asse termico) per alcune composizioni. Vi \u00e8 da aggiungere che esistono materiali che sono piezoelettrici senza essere piroelettrici.\nI materiali piroelettrici sono principalmente duri e cristallini, tuttavia, pu\u00f2 essere ottenuta la piroelettricit\u00e0 anche con materiali soffici come gli elettreti costituiti da polimeri sintetici. Gli elettreti sono l'equivalente elettrico dei magneti.\nIl rapporto tra la variazione del modulo del vettore polarizzazione e la variazione di temperatura \u00e8 detto coefficiente piroelettrico.\ndove formula_2 \u00e8 il coefficiente piroelettrico, formula_3 \u00e8 il vettore polarizzazione, formula_4 \u00e8 la superficie normale al vettore stesso.\nNel sistema internazionale formula_2 si misura in Cm\u22122K\u22121.\nIl coefficiente totale piroelettrico misurato a sforzo costante \u00e8 la somma del coefficiente piroelettrico a deformazione costante (effetto primario piroelettrico) e il contributo piezoelettrico dovuto alla dilatazione termica (effetto secondario piroelettrico). Sotto circostanze normali, anche i materiali polari non hanno un momento di dipolo elettrico netto a differenza del dipolo magnetico proprio dei magneti permanenti. Ci\u00f2 avviene in quanto le cariche libere che si formano sulla superficie sono nel tempo neutralizzate o dalle cariche libere dell'atmosfera o dalla conduttivit\u00e0 elettrica del materiale che non \u00e8 mai nulla. Quindi i cristalli polari rivelano la loro natura quando in qualche maniera viene perturbato lo stato in maniera momentanea e quindi si generano delle cariche superficiali temporanee.\nLa polarizzazione spontanea dipende dalla temperatura, per cui un mezzo di indagine \u00e8 idoneo a cambiare la temperatura del cristallo che determina l'accumulo di cariche sulle superfici: questo \u00e8 esattamente l'effetto piroelettrico. Poich\u00e9 tutti i cristalli polari sono piroelettrici, spesso le 10 classi di cristalli polari sono dette classi piroelettriche.\nStoria.\nNel 314 a.C. Teofrasto parla per la prima volta della piroelettricit\u00e0 notando che la tormalina attrae segatura o paglia quando viene scaldata.\nNel 1707 Johann Georg Schmidt riscopre le propriet\u00e0 della tormalina, ma nota in pi\u00f9 che tale minerale attrae la cenere calda, non quella fredda.\nNel 1717 Louis L\u00e9mery not\u00f2 che frammenti di materiale isolante erano prima attratti dalla tormalina, ma poi respinti una volta entrati in contatto (caricandosi con la carica eguale si aveva la repulsione elettrostatica).\nIn 1747 Linneo fu il primo che colleg\u00f2 il fenomeno all'elettricit\u00e0 (chiam\u00f2 la tormalina \"Lapidem Electricum\" (pietra elettrica). Anche se bisogna aggiungere che la cosa fu provata solo nel 1756 da Franz Ulrich Theodor Aepinus\nNel 1824 David Brewster diede all'effetto il nome che diamo oggi.\nNel 1878 lord Kelvin svilupp\u00f2 la teoria alla base della piroelettricit\u00e0. Ma bisogna menzionare anche l'importante contributo del 1897 di Woldemar Voigt\nClassi di cristalli.\nVi sono 32 classi di strutture cristalline basate sul numero degli assi di rotazione e sui piani di riflessione che lasciano immutata la struttura cristallina attorno a un punto. Delle trentadue classi, ventuno non sono simmetriche attorno al centro e tra queste venti sono piezoelettriche, le rimanenti non lo sono essendo cubiche di classe 432. Dieci delle 20 classi piezoelettriche sono polari, cio\u00e8 posseggono una polarizzazione spontanea, avendo un dipolo elettrico nella loro cella unitaria e quindi sono piroelettrici. Se questo dipolo pu\u00f2 essere invertito mediante un campo elettrico, il materiale \u00e8 anche ferroelettrico. La polarizzazione elettrostatica si sviluppa in qualsiasi materiale dielettrico quanto viene immerso in un campo elettrico, ma solo le sostanze che hanno una naturale separazione delle cariche in assenza di campo sono chiamati materiali polari. Se un materiale sia o meno polare dipende solo dalla struttura cristallina. Solo 10 tra le 32 classi di simmetria puntuale sono polari e quindi piroelettriche:\nClassi di cristalli piezoelettrici: 1, 2, m, 222, mm2, 4, -4, 422, 4mm, -42m, 3, 32, 3m, 6, -6, 622, 6mm, -62m, 23, -43m\nClassi di cristalli piroelettrici: 1, 2, m, mm2, 3, 3m, 4, 4mm, 6, 6mm\nEffetti correlati.\nDue effetti che sono collegati fortemente alla piroelettricit\u00e0 sono la ferroelettricit\u00e0 e la piezoelettricit\u00e0. Normalmente i materiali sono praticamente neutri a livello macroscopico, tuttavia, le cariche positive e negative, che costituiscono il materiale, sono non necessariamente distribuite in maniera simmetrica; se la somma della carica per la distanza di tutti gli elementi della cella di base non sono nulli la cella ha un momento di dipolo elettrico (una grandezza vettoriale). Il momento di dipolo elettrico per unit\u00e0 di volume \u00e8 definito come vettore polarizzazione elettrica. Se questo momento di dipolo cambia per effetto della temperatura, del campo elettrico applicato o per la pressione, il materiale \u00e8 rispettivamente piroelettrico, ferroelettrico o piezoelettrico.\nL'effetto ferroelettrico si ha nei materiali che posseggono una polarizzazione elettrica in assenza di un campo esterno applicato e la cui polarizzazione pu\u00f2 essere invertita se il campo elettrico esterno, di opportuna intensit\u00e0, viene invertito. Poich\u00e9 tutti i materiali ferroelettrici hanno una polarizzazione spontanea sono anche piroelettrici, ma non \u00e8 vero il contrario: vi sono materiali piroelettrici che non sono ferroelettrici.\nL'effetto piezoelettrico si manifesta in cristalli (tali come il quarzo o la ceramica) per cui appare una differenza di potenziale ai capi del materiale quando viene compresso. In maniera simile all'effetto piroelettrico, il fenomeno \u00e8 dovuto alla struttura asimmetrica del cristallo che permette agli ioni a muoversi pi\u00f9 facilmente in una direzione rispetto a un'altra. Come la pressione \u00e8 applicata, i due lati del cristallo si caricano in maniera opposta, e di conseguenza si sviluppa una caduta di potenziale attraverso il cristallo.\nLa piroelettricit\u00e0 non deve essere confusa con la termoelettricit\u00e0, nel caso della piroelettricit\u00e0 se viene cambiata la temperatura di tutto il cristallo si manifesta una temporanea differenza di potenziale, al contrario nel caso della termoelettricit\u00e0 una parte del dispositivo \u00e8 tenuta a una temperatura diversa da quella di un'altra parte e si sviluppa una differenza di potenziale permanente fino a quando rimane la differenza di temperatura. Entrambi gli effetti convertono cambiamenti di temperatura in differenza di potenziale, ma l'effetto piroelettrico converte cambiamenti di temperatura \"temporali\" in differenza di potenziale, mentre l'effetto termoelettrico converte cambiamenti di temperatura \"spaziali\" in potenziali elettrici."}
{"id": "2740051", "revid": "697352", "url": "https://it.wikipedia.org/wiki?curid=2740051", "title": "Egan", "text": ""}
{"id": "2740054", "revid": "599013", "url": "https://it.wikipedia.org/wiki?curid=2740054", "title": "Gianni Bonichon", "text": "Biografia.\nDisput\u00f2 le Olimpiadi di Sapporo del 1972 vincendo una medaglia d'argento nel bob a quattro, in compagnia di Nevio De Zordo, Adriano Frassinelli e Corrado Dal Fabbro, alle spalle della Nazionale Svizzera\n\u00c8 morto nel 2010 all'et\u00e0 di 65 anni."}
{"id": "2740060", "revid": "628767", "url": "https://it.wikipedia.org/wiki?curid=2740060", "title": "Distretto di Kapilvastu", "text": " \nIl distretto di Kapilvastu, detto talvolta anche Kapilbastu, \u00e8 un distretto del Nepal, in seguito alla riforma costituzionale del 2015 fa parte della Provincia No. 5. \nIl capoluogo \u00e8 Taulihawa.\nGeograficamente il distretto appartiene alla zona pianeggiante del Terai.\nI principali gruppi etnici presenti nel distretto sono i Muslim e i Tharu.\nMunicipalit\u00e0.\nIl distretto \u00e8 costituito da 10 municipalit\u00e0, 5 urbane e cinque rurali."}
{"id": "2740066", "revid": "110157", "url": "https://it.wikipedia.org/wiki?curid=2740066", "title": "The Betrayed", "text": "The Betrayed \u00e8 un album del gruppo musicale britannico Lostprophets, pubblicato il 14 marzo 2010 dall'etichetta discografica Visible Noise."}
{"id": "2740068", "revid": "599013", "url": "https://it.wikipedia.org/wiki?curid=2740068", "title": "Mus\u00e9e Bourdelle", "text": "Il mus\u00e9e Bourdelle \u00e8 un museo che si trova al numero 18 della via Antoine Bourdelle nel XV arrondissement di Parigi, Francia.\nStoria.\nInizialmente studio di Antoine Bourdelle (1861-1929), nel 1922 cominci\u00f2 l'opera di ristrutturazione trasformando il suo studio in un museo, venne poi aiutato da Gabriel Cognacq fondi previsti per l'acquisto di studio e quindi evitare di disperdere le rimanenti opere dell'artista. Il museo \u00e8 stato inaugurato nel 1949 e ampliato nel 1961 dall'architetto Henri Gautruche al centenario della nascita di Antoine Bourdelle. Venne poi ampliata ulteriormente nel 1992 dell'architetto Christian de Portzamparc.\nOggi si trovano nel museo oltre 500 opere in marmo, gesso, bronzo, dipinti, pastelli e schiizi per affreschi, oltre che la collezione personale di Bourdelle con opere di Eug\u00e8ne Carri\u00e8re, Eug\u00e8ne Delacroix, Jean Auguste Dominique Ingres, Adolphe Joseph Thomas Monticelli, Pierre Puvis de Chavannes, e Auguste Rodin."}
{"id": "2740070", "revid": "188116", "url": "https://it.wikipedia.org/wiki?curid=2740070", "title": "Cardioncologia", "text": "Cardioncologia \u00e8 un neologismo, che definisce un ambito di ricerca medica a cavallo tra le due discipline cardiologia e oncologia.\nGli obiettivi principali sono:\nNell'arco degli anni si sono concretizzati numerosi contributi scientifici internazionali che hanno consentito:\nLo sviluppo della cardioncologia come nuova branca della medicina ha l'obiettivo di offrire ai pazienti oncologici competenze contemporanee ed idonee ad affrontare i problemi cardiologici ed oncologici concomitanti, molto rilevanti per la durata e la qualit\u00e0 della vita dei pazienti affetti da tumore che affrontano iter terapeutici lunghi, combinati e complessi che necessitano di controllo polispecialistico.\nGli elementi medici che definiscono la cardioncologia e le sue aree di attivit\u00e0 e competenza sono riportate nel sito della International Cardioncology Society."}
{"id": "2740074", "revid": "647919", "url": "https://it.wikipedia.org/wiki?curid=2740074", "title": "Canal Griboedova", "text": ""}
{"id": "2740076", "revid": "107060732", "url": "https://it.wikipedia.org/wiki?curid=2740076", "title": "Open di Francia 1999", "text": "L'Open di Francia 1999, la 98\u00aa edizione degli Open di Francia di tennis, si \u00e8 svolto sui campi in terra rossa dello Stade Roland Garros di Parigi, Francia, \ndal 24 maggio al 6 giugno 1999.\nIl singolare maschile \u00e8 stato vinto dallo statunitense Andre Agassi, \nche si \u00e8 imposto sull'ucraino Andrij Medvedev in 5 set col punteggio di 1\u20136, 2\u20136, 6\u20134, 6\u20133, 6\u20134.\nIl singolare femminile \u00e8 stato vinto dalla tedesca Steffi Graf, che ha battuto in finale in 3 set la svizzera Martina Hingis, diventando la prima giocatrice dell'era Open a vincere un titolo del Grande Slam battendo le prime 3 teste di serie del torneo.\nNel doppio maschile si sono imposti Mahesh Bhupathi e Leander Paes.\nNel doppio femminile hanno trionfato Serena Williams e Venus Williams. \nNel doppio misto la vittoria \u00e8 andata alla coppia formata da Katarina Srebotnik e Piet Norval.\nSeniors.\nSingolare maschile.\n Andre Agassi ha battuto in finale Andrij Medvedev 1\u20136, 2\u20136, 6\u20134, 6\u20133, 6\u20134\nSingolare femminile.\n Steffi Graf ha battuto in finale Martina Hingis 4\u20136, 7\u20135, 6\u20132\nDoppio maschile.\n Mahesh Bhupathi / Leander Paes hanno battuto in finale Goran Ivani\u0161evi\u0107 / Jeff Tarango 6\u20132, 7\u20135\nDoppio Femminile.\n Serena Williams / Venus Williams hanno battuto in finale Martina Hingis / Anna Kurnikova 6\u20133, 6\u20137(2), 8\u20136\nDoppio Misto.\n Katarina Srebotnik / Piet Norval hanno battuto in finale Larisa Neiland / Rick Leach 6\u20133, 3\u20136, 6\u20133\nJunior.\nSingolare ragazzi.\n Guillermo Coria ha battuto in finale David Nalbandian 6\u20134, 6\u20133\nSingolare ragazze.\n Lourdes Dom\u00ednguez ha battuto in finale St\u00e9phanie Foretz Gacon 6\u20134, 6\u20134\nDoppio ragazzi.\n Irakli Labadze / Lovro Zovko hanno battuto in finale Kristian Pless / Olivier Rochus 6\u20131, 7\u20136\nDoppio ragazze.\n Flavia Pennetta / Roberta Vinci hanno battuto in finale Mia Buric / Kim Clijsters 7\u20135, 5\u20137, 6\u20134"}
{"id": "2740081", "revid": "155634", "url": "https://it.wikipedia.org/wiki?curid=2740081", "title": "Open di Francia 1999 - Singolare maschile", "text": "Carlos Moy\u00e1 era il detentore del titolo, ma ha perso nel 4\u00ba turno contro Andre Agassi.\nAndre Agassi ha battuto in finale 1\u20136, 2\u20136, 6\u20134, 6\u20133, 6\u20134, Andrij Medvedev."}
{"id": "2740082", "revid": "729019", "url": "https://it.wikipedia.org/wiki?curid=2740082", "title": "Tenax-Menikini", "text": "La LPR Brakes-Farnese Vini, nota in precedenza come Brescialat, Liquigas, Cage Maglierie e Tenax, \u00e8 stata una squadra maschile italiana di ciclismo su strada, attiva nel professionismo dal 1994 al 2009.\nDal 2005 al 2009 la squadra ha avuto licenza UCI irlandese, e gareggiato come formazione Professional Continental sotto la direzione di Fabio Bordonali, manager e direttore sportivo per quattordici anni. Cinque gli sponsor principali che si sono susseguiti nelle sedici stagioni di attivit\u00e0: dal 1994 al 1998 Brescialat, ditta casearia bresciana, dal 1999 al 2001 Liquigas, azienda distributrice di GPL, nel 2002 Cage Maglierie, dal 2003 al 2007 la veronese Tenax, azienda di marmo e ceramici, e dal 2008 al 2009 la piacentina LPR, produttrice di sistemi frenanti.\nStoria.\nBrescialat.\nLa squadra nasce nel 1994 come \"Brescialat-Ceramiche Refin\" (grazie al lavoro dei due sponsor Brescialat e Ceramiche Refin) su iniziativa del manager Renzo Pesenti. Gi\u00e0 al primo anno prende parte al Giro d'Italia (non mancher\u00e0 mai nelle sette edizioni seguenti), e il capitano Flavio Giupponi si classifica diciassettesimo.\nNel 1995 il direttore sportivo Primo Franchini lascia il team insieme al secondo sponsor per fondare una nuova squadra, la Refin-Cantina Tollo, portando con s\u00e9 quattro corridori della Brescialat. Arrivano nuovi ciclisti, fra cui il neoprofessionista Gabriele Missaglia; nello stesso anno la squadra ottiene le prime vittorie di tappa al Giro d'Italia, con Filippo Casagrande e Mariano Piccoli, e la prima partecipazione al Tour de France. Sia nel 1995 che nel 1996, inoltre, Piccoli si aggiudica la maglia verde al Giro.\nPer il 1997 viene messo sotto contratto il ventisettenne Wladimir Belli: questi conclude il Giro d'Italia di quell'anno al sesto posto, dopo essere anche giunto terzo nella penultima tappa sul Mortirolo. Nello stesso anno il consorzio partecipa per la prima volta alla Vuelta a Espa\u00f1a conseguendo una vittoria di tappa ancora con Mariano Piccoli.\nLiquigas.\nNel 1999, dopo l'abbandono della Brescialat, la squadra assume la denominazione \"Liquigas\", dal nome dell'azienda gi\u00e0 secondo sponsor l'anno precedente. Nel 2000 arriva in squadra l'affermato Davide Rebellin, gi\u00e0 vincitore del Campionato di Zurigo e della Cl\u00e1sica de San Sebasti\u00e1n nel 1997. Dopo un 2000 non ricco di successi, nel 2001 il veronese si aggiudica la Tirreno-Adriatico, due tappe alla Vuelta al Pa\u00eds Vasco e diverse corse in linea.\nNella stessa annata 2000 Serhij Hon\u010dar, in forza alla Liquigas, si classifica nono al Giro d'Italia e si laurea campione iridato nella prova a cronometro su strada dei mondiali di Plouay; l'anno seguente si migliora ancora al Giro d'Italia, chiudendo al quarto posto nella classifica generale.\nAl termine della stagione 2001 la Liquigas lascia la sponsorizzazione, insieme a diversi ciclisti di primo piano come Rebellin, Rastelli e Faresin, trasferitisi alla Gerolsteiner, e Hon\u010dar, Zanette e \u0160tangelj, passati alla Fassa Bortolo. Come finanziatori principali subentrano quindi la Cage Maglierie e la Olmo.\nLPR.\nNel 2008 la squadra si fonde con il Team LPR diretto da Davide Boifava ed Enrico Manzoni, assumendo una nuova denominazione, LPR Brakes-Ballan, grazie alla sponsorizzazione dell'azienda piacentina LPR Brakes; il gruppo mantiene comunque la licenza Professional Continental irlandese della BF Cycling Management Ltd, societ\u00e0 gi\u00e0 responsabile del team Tenax. La nuova formazione \u00e8 capitanata dal vincitore del Giro d'Italia 2007 Danilo Di Luca, da Paolo Savoldelli e, a partire dal luglio 2008, anche dal velocista Alessandro Petacchi; completano l'organico sei ciclisti ex LPR, nove confermati dalla Tenax e altri tre neoacquisti. In stagione si mette in evidenza Gabriele Bosisio, con un successo di tappa al Giro d'Italia e un giorno in maglia rosa, mentre Di Luca, pur vincitore della Settimana Ciclistica Lombarda, del Giro dell'Emilia e della classifica di Coppa Italia, non va oltre l'ottavo posto al Giro.\nNel 2009 arriva un nuovo sponsor, l'ortonese Farnese Vini, e la squadra assume la denominazione LPR Brakes-Farnese Vini. Di Luca, Petacchi e gran parte della rosa vengono confermati. In stagione Petacchi \u00e8 il pluri-vittorioso, con dieci successi, tra cui due tappe al Giro d'Italia; in quello stesso Giro Di Luca vince anch'egli due tappe, conclude al secondo posto della graduatoria generale e fa sua la maglia ciclamino della classifica a punti. Il 22 luglio seguente l'abruzzese risulta per\u00f2 positivo al CERA in due controlli effettuati al Giro stesso; l'8 agosto le controanalisi confermano la positivit\u00e0, Di Luca viene sospeso dall'UCI ed allontanato dalla squadra. La squalifica diventa effettiva solo nel febbraio 2010, e i risultati gli vengono revocati. Il 26 settembre seguente anche Gabriele Bosisio viene trovato positivo da un controllo antidoping, e squalificato.\nA causa degli scandali doping, al termine del 2009 la LPR Brakes cessa la sponsorizzazione e la squadra viene dismessa. I dirigenti, con l'appoggio del fornitore di biciclette, la De Rosa, fondano una nuova squadra, la De Rosa-Stac Plastic, alla quale si trasferiscono ben undici corridori della vecchia LPR-Farnese. Per la nuova stagione quattro atleti, Lorenzo Bernucci, Daniele Pietropolli, Alessandro Petacchi e Alessandro Spezialetti, seguono invece lo sponsor Farnese alla Lampre-Farnese Vini."}
{"id": "2740083", "revid": "62004", "url": "https://it.wikipedia.org/wiki?curid=2740083", "title": "Brescialat-Oyster", "text": ""}
{"id": "2740084", "revid": "62004", "url": "https://it.wikipedia.org/wiki?curid=2740084", "title": "Brescialat-Liquigas", "text": ""}
{"id": "2740085", "revid": "62004", "url": "https://it.wikipedia.org/wiki?curid=2740085", "title": "Brescialat-Ceramiche Refin", "text": ""}
{"id": "2740087", "revid": "62004", "url": "https://it.wikipedia.org/wiki?curid=2740087", "title": "Brescialat (ciclismo)", "text": ""}
{"id": "2740088", "revid": "1442080", "url": "https://it.wikipedia.org/wiki?curid=2740088", "title": "Mark Fisher (scrittore)", "text": "Biografia.\nFu diligente allievo di scuole gesuitiche (Saint-Maurice School e Saint-Ignace High School), presso le quali acquis\u00ec senso della disciplina e gusto per la libert\u00e0 di pensiero. Dal 1972 al 1974 studi\u00f2 letteratura e filosofia all'Universit\u00e0 di Montr\u00e9al, e in seguito, dal 1974 al 1978, vi insegn\u00f2 yoga. \u00c8 stato direttore editoriale delle \u00c9ditions Qu\u00e9becor ed \u00e8 membro dell'Unione scrittori quebecchesi. Oggi vive con la sua famiglia nella periferia di Montr\u00e9al.\nL'opera letteraria.\nAutore prolificissimo di poesie e romanzi, inizi\u00f2 nel 1988 a dedicarsi al tema del conseguimento della ricchezza, pubblicando prima \"L'Homme qui voulait devenir millionnaire\" (Saint-Hubert, \u00c9ditions un Monde diff\u00e9rent, 1988) e \"La Bible de l'homme riche\" (Montr\u00e9al, \u00c9ditions Fr\u00e9montel en co-\u00e9dition avec les Publications Golden Globe, 1989). Ma \u00e8 solo con \"Le millionnaire\" (Montr\u00e9al, \u00c9ditions Qu\u00e9bec Am\u00e9rique, 1997) che raggiunge il grande successo. Il libro \u00e8 stato tradotto in 33 lingue e ha venduto pi\u00f9 di due milioni di copie con oltre 40 edizioni. In Italia il libro \u00e8 stato pubblicato dall'editore Bompiani nel 2001. Il successo de \"Il milionario\" ha spinto l'autore a pubblicare una lunga e fortunata serie di libri, tutti sullo stesso argomento. Tra i molti si segnalano \"Le cadeau du millionnaire\" (Montr\u00e9al, Qu\u00e9bec/Am\u00e9rique, 1998), \"Le vendeur et le millionnaire\" (Montr\u00e9al, Qu\u00e9bec Am\u00e9rique, Tous continents, 2003), \"Les principes spirituels de la richesse\" (Saint-Hubert, Un Monde diff\u00e9rent, 2005), \"Le millionnaire paresseux\" (Saint-Hubert, Un Monde diff\u00e9rent, 2006), \"L'apprenti-millionnaire : le testament d'un homme riche \u00e0 son fils manqu\u00e9\", (Brossard, Un Monde diff\u00e9rent, 2009)."}
{"id": "2740090", "revid": "287204", "url": "https://it.wikipedia.org/wiki?curid=2740090", "title": "Islip (New York)", "text": "Islip \u00e8 un comune degli Stati Uniti, nella Contea di Suffolk, nello Stato di New York. Fa parte dell'area metropolitana di New York.\nSituata nella parte centrale dell'isola di Long Island, Islip occupa un settore che affaccia sull'Oceano Atlantico, comprendente parte dell'isola di Fire Island posta di fronte alla costa.\nLocalit\u00e0.\nIl comune di Islip \u00e8 formato dalle seguenti localit\u00e0:"}
{"id": "2740091", "revid": "404338", "url": "https://it.wikipedia.org/wiki?curid=2740091", "title": "Scid", "text": ""}
{"id": "2740092", "revid": "287204", "url": "https://it.wikipedia.org/wiki?curid=2740092", "title": "Open di Francia 1999 - Singolare femminile", "text": "Steffi Graf ha battuto in finale Martina Hingis 4-6 7-5 6-2."}
{"id": "2740105", "revid": "287204", "url": "https://it.wikipedia.org/wiki?curid=2740105", "title": "Babylon (New York)", "text": "Babylon \u00e8 un comune degli Stati Uniti, nella Contea di Suffolk, nello stato di New York. Fa parte dell'area metropolitana di New York.\nSituata nella parte centrale dell'isola di Long Island, Babylon confina ad ovest con la Contea di Nassau ed occupa un settore che affaccia sull'Oceano Atlantico, comprendente parte delle isole di Fire Island e Jones Beach Island poste di fronte alla costa.\nLocalit\u00e0.\nIl comune di Babylon \u00e8 formato dalle seguenti localit\u00e0:"}
{"id": "2740106", "revid": "287204", "url": "https://it.wikipedia.org/wiki?curid=2740106", "title": "Torneo di Wimbledon 1999", "text": "Il Torneo di Wimbledon 1999 \u00e8 stata la 113\u00aa edizione del Torneo di Wimbledon e terza prova stagionale dello Slam. Si \u00e8 giocato dal 21 giugno al 4 luglio 1999. Il torneo ha visto vincitore l'americano Pete Sampras nel singolare maschile, mentre in quello femminile si \u00e8 imposta l'americana Lindsay Davenport. Nel doppio maschile hanno trionfato gli indiani Mahesh Bhupathi e Leander Paes, il doppio femminile \u00e8 stato vinto dalle statunitensi Lindsay Davenport e Corina Morariu e nel doppio misto hanno vinto Lisa Raymond con Leander Paes.\nRisultati.\nSingolare maschile.\n Pete Sampras ha battuto in finale Andre Agassi 6-3, 6-4, 7-5\nSingolare femminile.\n Lindsay Davenport ha battuto in finale Steffi Graf 6-4, 7-5\nDoppio maschile.\n Mahesh Bhupathi / Leander Paes hanno battuto in finale Paul Haarhuis / Jared Palmer 6-7(10), 6-3, 6-4, 7-6(4)\nDoppio femminile.\n Lindsay Davenport / Corina Morariu hanno battuto in finale Mariaan de Swardt / Olena Tatarkova 6-4, 6-4\nDoppio misto.\n Lisa Raymond / Leander Paes hanno battuto in finale Anna Kurnikova / Jonas Bj\u00f6rkman 6-4, 3-6, 6-3\nJunior.\nSingolare ragazzi.\n J\u00fcrgen Melzer ha battuto in finale Kristian Pless, 7-6(7), 6-3\nSingolare ragazze.\n Iroda Tulyaganova ha battuto in finale Lina Krasnoruckaja, 7-6(3), 6-4\nDoppio ragazzi.\n Guillermo Coria / David Nalbandian hanno battuto in finale Todor Enev / Jarkko Nieminen, 7-5, 6-4\nDoppio ragazze.\n D\u00e1ja Bed\u00e1\u0148ov\u00e1 / Mar\u00eda Emilia Salerni hanno battuto in finale Tetjana Perebyjnis / Iroda Tulyaganova, 6-1, 2-6, 6-2"}
{"id": "2740109", "revid": "84184", "url": "https://it.wikipedia.org/wiki?curid=2740109", "title": "Regan (disambigua)", "text": ""}
{"id": "2740110", "revid": "339392", "url": "https://it.wikipedia.org/wiki?curid=2740110", "title": "Guerre di Galizia\u2013Volhynia", "text": ""}
{"id": "2740113", "revid": "149587", "url": "https://it.wikipedia.org/wiki?curid=2740113", "title": "Principato di Galizia-Volhynia", "text": ""}
{"id": "2740122", "revid": "858648", "url": "https://it.wikipedia.org/wiki?curid=2740122", "title": "Luca Argentero", "text": "Biografia.\nNato a Torino il 12 aprile 1978 da Guido Argentero e Agata Bonanno, casalinga d'origine siciliana, ha vissuto a Moncalieri. Dopo gli studi superiori, compiuti al \"Collegio san Giuseppe\", lavora come barman in una discoteca, continuando negli studi e laureandosi, nel 2004, in Economia e Commercio all'Universit\u00e0 degli Studi di Torino. \nRaggiunge la notoriet\u00e0 nel 2003 partecipando alla terza edizione del \"Grande Fratello\", reality show in onda su Canale 5, suscitando scalpore per un controverso rapporto con Marianella Bargilli. Si classifica al terzo posto con il 9% dei voti: al casting era stato proposto dalla cugina Alessia Ventura, ai tempi Letterina nel programma \"Passaparola\" di Gerry Scotti. Dopo questa esperienza, colleziona una serie di ospitate televisive, posa per un calendario sexy del mensile \"Max\" e lavora come modello.\nNel 2005 esordisce come attore nella serie televisiva \"Carabinieri\", in cui interpreta, dalla quarta alla sesta stagione, il ruolo di Marco Tosi. Nel 2006 \u00e8 protagonista del cortometraggio \"Il quarto sesso\". Nello stesso anno esordisce sul grande schermo con il film \"A casa nostra\", regia di Francesca Comencini. Nel 2007 ritorna nelle sale cinematografiche con \"Saturno contro\", diretto da Ferzan \u00d6zpetek e \"Lezioni di cioccolato\", regia di Claudio Cupellini, con Violante Placido. Inoltre appare su Rai Uno con la miniserie televisiva \"La baronessa di Carini\", regia di Umberto Marino, in cui \u00e8 protagonista insieme a Vittoria Puccini.\nNel 2008 \u00e8 protagonista dei film \"Solo un padre\", regia di Luca Lucini, con Diane Fleri, Fabio Troiano e Claudia Pandolfi, le cui riprese sono iniziate il 21 gennaio a Torino. Nel 2009 ritorna nelle sale con il film \"Diverso da chi?\", per la regia di Umberto Carteni, in cui torna a interpretare il ruolo di un omosessuale, Piero, conteso in un triangolo amoroso composto dal suo compagno Remo, interpretato da Filippo Nigro, e da Adele, che ha il volto di Claudia Gerini, interpretazione che gli vale la sua prima candidatura al \"David di Donatello\" come miglior attore protagonista.\nNello stesso anno escono \"Il grande sogno\", film che parla del '68, diretto da Michele Placido, dove interpreta un leader del movimento studentesco, e \"Oggi sposi\", commedia scritta da Fausto Brizzi, Marco Martani e Fabio Bonifacci e diretta da Luca Lucini in cui interpreta il ruolo di un poliziotto pugliese prossimo alle nozze con la figlia di un ambasciatore indiano (Moran Atias). Altri suoi tre film escono nel 2010: \"La donna della mia vita\", anch'esso diretto da Luca Lucini, \"C'\u00e8 chi dice no\", regia di Giambattista Avellino, in cui recita al fianco della moglie Myriam Catania, e \"Mangia prega ama\", regia di Ryan Murphy, con Julia Roberts.\nSempre nel 2010 esordisce in teatro con lo spettacolo \"Shakespeare in Love\", regia di Nicola Scorza. Inoltre gli viene affidato il ruolo di Tiberio Mitri nella miniserie televisiva \"Il campione e la miss\", diretta da Angelo Longoni. Nel 2011 presta la sua voce a Fred DeLepris nel film \"Hop\" di Tim Hill e nello stesso anno viene scelto per condurre \"Le iene\". Insieme con Enrico Brignano, sostituisce gli storici conduttori Luca e Paolo al fianco di Ilary Blasi, che invece viene riconfermata. Nel 2012 prende parte alle riprese dell'adattamento cinematografico dell'omonimo libro di Alessandro D'Avenia, \"Bianca come il latte, rossa come il sangue\", in cui interpreta la parte del \"Sognatore\", il professore punto di riferimento del protagonista.\nNel 2013 e nel 2014 partecipa, insieme a Gabry Ponte e Sabrina Ferilli, all'edizione serale di \"Amici di Maria De Filippi\" come giurato. Dal primo trimestre del 2012 \u00e8 vicepresidente dell'organizzazione ONLUS 1 Caff\u00e8 che cerca di riproporre la tradizione del Caff\u00e8 sospeso a scopo benefico e volontariamente. Dal 2014 supporta Never Give Up, associazione no profit per lo studio e la cura dei disturbi del comportamento alimentare.\nIl 12 e 13 gennaio 2015 \u00e8 protagonista nella miniserie \"Ragion di Stato\" su Rai 1.\nL'11 febbraio interviene alla seconda serata del Festival di Sanremo insieme a Claudio Amendola per promuovere il loro nuovo film \"Noi e la Giulia\" per la regia di Edoardo Leo. Gira poi un nuovo film di Max Croci, \"Poli opposti\", uscito nelle sale l'8 ottobre 2015, presentato al Grande Fratello 14 nel corso della serata del 15 ottobre.\nNel 2016 recita in uno spot pubblicitario di Nutella B-ready.\nNel 2017 con Paolo Tenna lancia MyVisto, piattaforma web che mette in comunicazione creativi e brand e torna al cinema con il noir \"Il permesso - 48 ore fuori\", in cui \u00e8 affiancato da Claudio Amendola (quest'ultimo anche regista della pellicola). Nel 2018 \u00e8 protagonista nei lungometraggi \"Hotel Gagarin\" di Simone Spada, e \"Cosa fai a Capodanno?\" di Filippo Bologna. \nRecita sempre nel 2017 nella serie tv \"Sirene\" dove interpreta un professore di educazione fisica che gestisce un bed and breakfast. E dove ospita, per puro caso, la Sirena Yara di cui si innamorer\u00e0. \nNel 2018 \u00e8 il protagonista dello spettacolo teatrale \"\u00c8 questa la vita che sognavo da bambino?\", da lui scritto insieme a Gianni Corsi ed Edoardo Leo, con le musiche di Davide Cavuti e la regia di Edoardo Leo; il tour, prodotto da Stefano Francioni, prosegue anche nelle stagioni 2019 e 2020.\nNel 2019 gira i film \"Copperman\" di Eros Puglielli e \"Io, Leonardo\" di Jesus Garces Lambert. \nPer l\u2019interpretazione del commissario Giovanni Morandi nel film \"Brave ragazze\" diretto da Michela Andreozzi, nel 2020 riceve una candidatura ai Nastri d'argento come \"migliore attore protagonista di commedia\".\nNel 2020 ha recitato nel ruolo del protagonista Andrea Fanti nella serie televisiva \"Doc - Nelle tue mani\", andata in onda dal 26 marzo al 16 aprile 2020 e dal 15 ottobre al 19 novembre 2020, su Rai 1.\nVita privata.\nNel luglio del 2004 si \u00e8 fidanzato con l'attrice e doppiatrice Myriam Catania; dopo 5 anni di fidanzamento, si sposano nel 2009. La coppia si \u00e8 poi separata nel 2016. Nel 2015, sul set del film \"Vacanze ai Caraibi\" conosce la sua attuale compagna, l'attrice Cristina Marino. Il 10 dicembre 2019 annunciano tramite social di essere in attesa della loro prima figlia, nata il 20 maggio 2020 e chiamata Nina Speranza. Il 5 giugno 2021 i due attori si sono sposati a Citt\u00e0 della Pieve, dove risiedono da tempo; per la citt\u00e0 umbra Argentero si presta anche come testimonial per uno spot TV."}
{"id": "2740124", "revid": "838137", "url": "https://it.wikipedia.org/wiki?curid=2740124", "title": "Classe Queen Elizabeth (nave da battaglia)", "text": "Le navi da battaglia classe Queen Elizabeth sono state cinque \"Super-dreadnought\" della Royal Navy britannica. La capoclasse venne chiamata \"Queen Elizabeth\" in onore della Regina Elisabetta I d'Inghilterra. Le navi da battaglia di questa classe erano superiori in potenza di fuoco, protezione e velocit\u00e0 alle unit\u00e0 della precedente classe Iron Duke e alle navi tedesche corrispondenti come le classe K\u00f6nig. Le successive corazzate classe Bayern erano competitive, ma pi\u00f9 lente di circa due nodi rispetto alle Queen Elizabeth. Le navi di questa classe sono state generalmente considerate le prime \"navi da battaglia veloci\" mai costruite.\nLe unit\u00e0 della classe furono le prime ad essere armate con i cannoni BL 15 inch /42 Mk I da 381\u00a0mm e vennero descritte nell'edizione del 1919 del \"Jane's Fighting Ships\" come \u00ab...la migliore classe di navi principali mai costruita\u00bb. Parteciparono a entrambe le guerre mondiali e una sola nave della classe and\u00f2 persa in azione.\nProgetto.\nStoria.\nIn seguito al successo dei pezzi da 343\u00a0mm, l'Ammiragliato decise di sviluppare cannoni di calibro ancora maggiore, raggiungendo i 381\u00a0mm per equipaggiare le navi programmate nel 1912. La decisione di sviluppare bocche da fuoco pi\u00f9 grandi fu sostenuta e accelerata dall'intervento di Winston Churchill, allora Primo Lord dell'Ammiragliato. Invece di aspettare la costruzione di un prototipo si decise di progettare direttamente la nuova classe basandosi sul nuovo tipo di cannone prima che questo fosse effettivamente pronto. Si corse quindi un certo rischio, visto che in caso di inefficienza dei nuovi cannoni le navi sarebbero state considerevolmente pi\u00f9 deboli del previsto.\nAll'inizio della progettazione si pensava di creare le nuove navi sulla falsariga della precedente classe Iron Duke, con cinque torrette binate e la velocit\u00e0 standard di 21 nodi (39\u00a0km/h). In seguito si opt\u00f2 per eliminare una torretta a mezzanave per rendere disponibile spazio e peso per macchine pi\u00f9 potenti, rimanendo comunque la bordata maggiore a quella delle precedenti navi visto l'aumento del calibro. Il programma originale di costruzioni del 1912 prevedeva la messa in cantiere di tre navi da battaglia e di un incrociatore da battaglia ma, vista la accresciuta velocit\u00e0 delle Queen Elizabeth, prevista a 25 nodi, si decise di eliminare la costruzione dell'incrociatore da battaglia sostituendolo con una quarta nave della classe. Quando la Federazione degli Stati Malesi offr\u00ec di finanziare la costruzione di una nuova nave da battaglia, venne deciso di aggiungere un'ulteriore unit\u00e0 alla classe, denominata HMS \"Malaya\".\nIl Direttore delle costruzioni navali (DNC) pose quindi il problema dell'alimentazione delle nuove navi, necessariamente a olio combustibile per garantire la maggiore velocit\u00e0. Le classi precedenti infatti avevano una doppia alimentazione a olio combustibile, in quel periodo scarso nell'Impero Britannico, e a carbone, materia prima molto a buon mercato nelle isole britanniche. Churchill decise quindi di risolvere la questione firmando la Convenzione del petrolio Anglo-Persiano, gestito dalla Anglo-Iranian Oil Company, sotto il controllo del governo. Nel frattempo i problemi logistici legati al nuovo combustibile vennero risolti da un'inchiesta svolta dall'Ammiraglio Jackie Fisher, spianando la strada al nuovo tipo di navi. L'olio combustibile ha infatti una potenza energetica maggiore del carbone, crea meno scorie e meno fumo, favorendo il puntamento dei cannoni e rendendo le navi meno visibili dalla distanza. Inoltre le operazioni di rifornimento erano decisamente pi\u00f9 rapide e semplici rispetto all'imbarco di grandi quantit\u00e0 di carbone a bordo.\nUn'ulteriore nave, autorizzata nel 1914, si sarebbe dovuta chiamare \"Agincourt\", nome successivamente utilizzato per una corazzata espropriata alla Turchia. Secondo alcuni storici invece di essere una nuova nave della classe la \"Agincourt\" sarebbe dovuta essere un incrociatore da battaglia, con lo stesso armamento delle \"Queen Elizabeth\" ma con una corazzatura ridotta che permettesse di raggiungere il 28 nodi. In ogni caso, la costruzione venne cancellata dopo pochi mesi, allo scoppio della prima guerra mondiale.\nArmamento.\nPrincipale.\nI cannoni da 381\u00a0mm si dimostrarono un completo successo alla prova dei fatti, risultando estremamente accurati e capaci di non disperdere il tiro anche a distanze considerevoli (18\u00a0km). La scarsa qualit\u00e0 dei proiettili impiegati ridusse la loro efficacia durante la battaglia dello Jutland, ma il problema venne risolto con l'arrivo delle munizioni \"Green Boy\" nel 1918. Queste armi rimasero competitive anche durante la seconda guerra mondiale, dopo aver ricevuto nuovi tipi di munizionamento e affusti differenti capaci di maggiorarne l'alzo. La \"Warspite\", nella battaglia di Punta Stilo, registr\u00f2 un colpo a segno che a tutt'oggi \u00e8 uno dei pi\u00f9 lontani mai andati a segno nella storia dell'artiglieria navale.\nSecondario.\nL'armamento secondario, composto di cannoni da 152,4\u00a0mm Mk XII singoli era disposto in casematte sullo scafo, sei per lato sul ponte superiore tra la torretta B e il secondo fumaiolo, controllate dal direttore di fuoco e altre due sul ponte principale in basso tra le torrette X ed Y. Tutte le navi ricevettero 14 pezzi tranne la \"Queen Elizabeth\" che ne ebbe 16.\nIl posizionamento dei cannoni da 152,4\u00a0mm in casematte sullo scafo ridusse drasticamente la spinta idrostatica, vista anche la facilit\u00e0 con cui potevano imbarcare acqua se sommerse. In pratica, le casematte erano inondate anche a velocit\u00e0 normale in caso di mare grosso. Inoltre il rifornimento di munizioni per questi pezzi era relativamente esposto: durante la battaglia dello Jutland questo problema venne reso evidente da un incendio di munizioni a bordo della \"Malaya\" che per poco non caus\u00f2 la perdita della nave.\nLe quattro casematte di poppa della \"Queen Elizabeth\" si dimostrarono subito di scarsa utilit\u00e0 e vennero rimosse, mentre le successive navi della classe vennero completate senza di esse. Vennero rimpiazzate con l'installazione di due cannoni protetti situati a prua, uno per lato. I dieci cannoni non pi\u00f9 necessari vennero riutilizzati nel 1915 per armare i cinque monitori classe M29. I cannoni montati a prua vennero rimossi nel 1916, portando alla configurazione definitiva delle navi, rimasta fino agli anni 30, con 12 cannoni secondari singoli. In questo periodo le navi della classe ricevettero diversi interventi di modernizzazione che influirono anche sull'armamento secondario e soprattutto su quello antiaereo.\nCorazzatura.\nLa protezione delle navi della classe venne progettata in maniera differente rispetto alle Iron Duke, con un maggiore spessore di corazza alla cintura e sotto il livello dell'acqua. Lo spessore della protezione sul ponte era invece minore, pratica diffusa in quel periodo, ma le navi riuscirono comunque a resistere a diversi colpi diretti durante la battaglia dello Jutland."}
{"id": "2740125", "revid": "339392", "url": "https://it.wikipedia.org/wiki?curid=2740125", "title": "Liquigas (ciclismo 2006-2009)", "text": ""}
{"id": "2740129", "revid": "287204", "url": "https://it.wikipedia.org/wiki?curid=2740129", "title": "Nicki S\u00f8rensen", "text": "Professionista dal 1999 al 2014, ha vinto una tappa alla Vuelta a Espa\u00f1a 2005 e una al Tour de France 2009. Dal 2019 fa parte del management del team Israel Cycling Academy.\nCarriera.\nIl suo approccio alla bicicletta avvenne in et\u00e0 avanzata, dato che fino a 19 anni si dilettava nella corsa.\nPass\u00f2 professionista nel 1999, accasandosi presso il team danese Chicky World. Al termine della stagione si trasfer\u00ec al Team Fakta, con il quale ottenne buoni risultati e si merit\u00f2 la convocazione per i Giochi olimpici di Sydney.\nNel 2001 venne tesserato dal team di Bjarne Riis, la CSC-Tiscali, formazione con la quale partecip\u00f2 a cinque Tour de France consecutivi; in quelle edizioni della \"Grande Boucle\" garant\u00ec un grande apporto alla squadra ed al proprio capitano Tyler Hamilton, il quale riusc\u00ec a vincere la sedicesima tappa del Tour de France 2003 proprio grazie a S\u00f8rensen (che, nonostante fosse in fuga, lo aspett\u00f2). Negli anni S\u00f8rensen ha ottenuto anche vittorie di tutto rispetto, tra cui una tappa alla Vuelta a Espa\u00f1a 2005 e una al Tour de France 2009, e quattro titoli nazionali in linea.\nCon la Nazionale danese ha partecipato a tre edizioni dei Giochi olimpici e a sei edizioni dei Campionati del mondo.\nNel giugno 2015 ammette in un'intervista di aver fatto uso di sostanze dopanti all'inizio della sua carriera, negando per\u00f2 di essere stato indirizzato da Bjarne Riis a farlo."}
{"id": "2740133", "revid": "287204", "url": "https://it.wikipedia.org/wiki?curid=2740133", "title": "Torneo di Wimbledon 1999 - Singolare femminile", "text": "Lindsay Davenport ha battuto in finale Steffi Graf 6-4 7-5."}
{"id": "2740134", "revid": "118626545", "url": "https://it.wikipedia.org/wiki?curid=2740134", "title": "Mare Winningham", "text": "Carriera.\nMare Winningham si mette in luce negli anni ottanta partecipando ad alcuni film corali del Brat Pack. Nel 1986 appare nella serie \"Ai confini della realt\u00e0\", nell'episodio \"La pulsantiera\" di Richard Matheson. Candidata nella categoria peggior coppia ai Razzie Awards come una delle tre mogli di Kevin Costner in \"Wyatt Earp\" (1994), l'anno successivo si riscatta con la candidatura all'Oscar come miglior attrice non protagonista per il film \"Georgia\" (1995), ma il premio venne vinto da Mira Sorvino per \"La dea dell'amore\" di Woody Allen.\nNel 1998 vince il Premio Emmy come miglior attrice non protagonista in una serie o film per la TV per la sua partecipazione alla miniserie \"George Wallace\". Dal 2006 al 2007 partecipa alla serie televisiva \"Grey's Anatomy\", interpretando alcuni episodi come Susan Grey, la seconda moglie del padre di Meredith Grey e madre di Lexie Grey. Dopo una serie di ruoli poco significativi, torna a farsi notare sul grande schermo nel ruolo della nuova compagna di Sam Shepard, padre di Tobey Maguire e Jake Gyllenhaal in \"Brothers\" (2009). \nNel 2013 Ryan Murphy la sceglie nel cast della terza stagione della serie horror antologica ' per interpretare una stramba madre incestuosa. Nel 2014 partecipa a un episodio nella quarta stagione della stessa serie televisiva, ', in cui interpreta la sorella della microcefala Pepper, facendo da \"collante\" tra questa stagione e la seconda, '. Nel 2015 viene riconfermata nel cast, interpretando la cameriera ai piani dell'hotel in cui \u00e8 ambientata la quinta stagione, '."}
{"id": "2740135", "revid": "62004", "url": "https://it.wikipedia.org/wiki?curid=2740135", "title": "Liquigas (ciclismo 1999)", "text": ""}
{"id": "2740137", "revid": "1855488", "url": "https://it.wikipedia.org/wiki?curid=2740137", "title": "Alexa Vega", "text": "\u00c8 conosciuta per aver interpretato la parte di Carmen Cortez nella quadrilogia di \"Spy Kids\", ha inoltre interpretato Shilo in Repo! The Genetic Opera, e per aver interpretato nel 2009 Ruby nella serie tv \"Ruby &amp; The Rockits\". Nel 2013 ha avuto una comparsa in Big Time Rush 4.\nBiografia.\nAlexa Vega \u00e8 nata a Miami in Florida da padre colombiano e madre statunitense. Ha vari fratelli e sorelle tra cui Makenzie Vega anche lei nota attrice, Krizia Vega, Greylin James, Jet James e Cruz Hudson. Ha anche una sorellastra (Margaux Vega), ha vissuto in Florida fino all'et\u00e0 di 4 anni, poi si \u00e8 trasferita con la famiglia in California. Le piace pescare e parla correttamente lo spagnolo. Dal 2010 al 2012 \u00e8 stata sposata con il produttore cinematografico Sean Covel e nel 2014 si \u00e8 risposata con Carlos Pena dei Big Time Rush. Hanno poi unito i loro cognomi in PenaVega. Hanno due figli, Ocean King PenaVega (nato il 7 dicembre 2016) e Kingston James PenaVega (nato il 30 giugno 2019). Il 25 dicembre 2020 annunciano tramite un video di Natale realizzato dai Big Time Rush, di aspettare il terzo figlio. Il 17 febbraio 2021 hanno comunicato di aspettare una bambina. La terzogenita della coppia, Rio Rey PenaVega, \u00e8 nata il 7 maggio 2021\nCarriera.\nFilm, Televisione e Successo mondiale con \"Spy Kids\".\nHa incominciato avendo una parte nel film commedia \"Piccoli campioni\" (\"Little Giants\") interpretando la sorella piccola di 6 anni di Ed O'Neill, nel 1996 ha interpretato la parte della giovane Jo Harding in \"Twister\", ha fatto la guest-star in moltissimi show televisivi e film compreso \"E.R.\", \"Ghost Whisperer\" e \"The Bernie Mac Show\". Viene poi riconosciuta molto nel ruolo di Carmen Cortez nei film \"Spy Kids\" e dopo il successo anche nei suoi sequel \"Spy Kids 2 - L'isola dei sogni perduti\" e \"Missione 3D - Game Over\". Nel 2003 viene riconosciuta come la teenager pi\u00f9 sexy dalla rivista \"Vanity Fair\", mentre nel 2004 finisce di girare altri due film \"Sleepover\" e \"State's Evidence\" e l'anno successivo ha una parte nel film drammatico \"Odd Girl Out\" dove \u00e8 una ragazza vittima del cyberbullismo, inoltre ha girato anche una parte nel film \"Walkout\". Nel giugno 2006 ha finito di girare una parte nel film \"Remember the Daze\" e anche in \"Repo! The Genetic Opera\" che verr\u00e0 poi trasmesso nel 2008. Recita anche una parte nel film \"Helix\" scritto e diretto da Aram Rappaport che \u00e8 stato girato nel 2008 a Chicago.\nNel 2009 recita il ruolo di Ruby Gallagher nella serie televisiva \"Ruby &amp; The Rockits\". \nNel 2011 recita invece nel nuovo film della serie di Spy Kids, \"Spy Kids 4 - \u00c8 tempo di eroi\", uscito negli USA il 19 agosto 2011, accanto a Jessica Alba.\nMusica.\nHa registrato 3 canzoni apposite per i film di Spy Kids in cui interpretava Carmen Cortez, uno \u00e8 il suo singolo di esordio \"Isle of Dreams\" che coincide con l'uscita di Spy Kids 2 - L'isola dei sogni perduti, le altre due canzoni sono \"Game over\" e \"Heart Drive\", registrate per il film Missione 3D - Game Over. Ha registrato anche molte canzoni apposite per il film Repo! The Genetic Opera, uscito nel 2008.\nVega ha scelto come casa discografica la Hollywood Records. Attualmente sta lavorando per un suo album con delle canzoni per il suo show. Il 30 giugno 2009 viene trasmesso in radio il suo singolo \"Lost In Your Own Life\".\nBroadway.\nHa esordito anche a Broadway nel 2007 con Hairspray.\nVita privata.\n\u00c8 stata sposata con il produttore americano Sean Covel dal 2010 al 2012. Nel 2014 ha sposato l'attore e cantante Carlos Pena Jr., cambiando i loro cognomi in Pena-Vega. Nel giugno 2016 annunciano di star aspettando un figlio. Il 7 dicembre 2016 nasce Ocean King PenaVega. Il 30 giugno 2019 nasce il secondo figlio Kingston James PenaVega.\nIl 25 dicembre 2020 la coppia annuncia,tramite un video di Natale realizzato con i Big Time Rush, di aspettare un altro figlio\nDoppiatrici italiane.\nNelle versioni in italiano dei suoi film, Alexa Vega \u00e8 stata doppiata da: "}
{"id": "2740141", "revid": "344646", "url": "https://it.wikipedia.org/wiki?curid=2740141", "title": "Singer", "text": ""}
{"id": "2740142", "revid": "124493952", "url": "https://it.wikipedia.org/wiki?curid=2740142", "title": "Raskol'nikov", "text": "Rask\u00f2l'nikov "}
{"id": "2740143", "revid": "1776051", "url": "https://it.wikipedia.org/wiki?curid=2740143", "title": "Dreamland (DGM)", "text": "Dreamland \u00e8 un album del gruppo musicale italiano di genere progressive metal DGM, pubblicato nel 2001.\n\u00c8 stato registrato presso la Random Music House (Roma), mixato presso i Newcastle Studios, masterizzato presso i Legend Studios."}
{"id": "2740144", "revid": "10300", "url": "https://it.wikipedia.org/wiki?curid=2740144", "title": "Southampton (New York)", "text": "Southampton \u00e8 un comune (\"city\") degli Stati Uniti d'America della contea di Suffolk nello Stato di New York. La popolazione era di persone al censimento del 2010. Fa parte dell'area metropolitana di New York. Situata nella parte orientale dell'isola di Long Island, Southampton occupa un settore che affaccia sull'oceano Atlantico, posto nella penisola di South Fork.\nGeografia fisica.\nSecondo lo United States Census Bureau, ha un'area totale di 295,6 miglia quadrate ().\nStoria.\nLa citt\u00e0 \u00e8 stata fondata quando dei coloni provenienti da Lynn, Massachusetts, ottennero dei terreni locali da parte della trib\u00f9 dei Shinnecock nel 1640. I primi coloni erano otto uomini, una donna, e un ragazzo che lavorava nelle terre di Conscience Point. Questi uomini erano Thomas Halsey, Edward Howell, Edmond Farrington, Edmund Needham, Abraham Pierson the Elder, Thomas Sayre, Josiah Stanborough, George Welbe, Henry Walton e Job Sayre. Il 7 luglio 1640 furono determinati i confini della citt\u00e0. Nel corso dei successivi anni (1640-1643) la popolazione di Southampton aument\u00f2 grazie all'arrivo di 43 famiglie.\nSociet\u00e0.\nEvoluzione demografica.\nSecondo il censimento del 2000, c'erano persone.\nEtnie e minoranze straniere.\nSecondo il censimento del 2000, la composizione etnica della citt\u00e0 era formata dall'87,98% di bianchi, il 6,62% di afroamericani, lo 0,41% di nativi americani, lo 0,89% di asiatici, lo 0,08% di oceanici, il 2,28% di altre razze, e l'1,73% di due o pi\u00f9 etnie."}
{"id": "2740154", "revid": "29039700", "url": "https://it.wikipedia.org/wiki?curid=2740154", "title": "Klodt", "text": ""}
{"id": "2740158", "revid": "1543377", "url": "https://it.wikipedia.org/wiki?curid=2740158", "title": "European Beer Star", "text": "L'European Beer Star Award \u00e8 un premio creato nel 2004 dalle associazioni \"Private Brauereien Deutschland\" (birrifici posseduti da privati in Germania), \"Private Brauereien Bayern\" (birrifici posseduti da privati in Baviera), e \"Association of Small and Independent Breweries of Europe\" (associazione dei piccoli e indipendenti birrifici europei), per riconoscere la qualit\u00e0 e il gusto delle birre.\nProdotti e giuria.\nSi possono registrare alla competizione le birre prodotte da piccoli produttori locali/regionali di tutto il mondo. Nel 2008 hanno partecipato 688 birre provenienti da 42 nazioni, non solo dall'Europa ma anche dal Nord America, Australia, Namibia, Per\u00f9, Brasile, El Salvador, Thailandia, Laos, Cile e Colombia.\nI prodotti vengono giudicati da una giuria internazionale di esperti di birra. Nell'edizione del 2008 la giuria era composta da 65 esperti assaggiatori provenienti 16 paesi.\nRegistrazione e valutazione.\nLa registrazione dei concorrenti inizia ogni anno in aprile e si conclude in agosto. La degustazione \"al buio\" degli esperti ha luogo in ottobre. Inoltre i visitatori della fiera \"BRAU Beviale\" di Norimberga possono indicare la loro preferenza nel mese di novembre.\nI criteri di valutazione sono principalmente la presentazione, l'aroma e il sapore. A seconda della categoria i prodotti devono soddisfare alcuni criteri specifici, come il colore, il corpo, la schiuma, la torbidezza, il sapore del malto e del luppolo.\nI premi.\nDopo la valutazione, le birre vengono premiate nelle rispettive categorie con una medaglia di bronzo, d'argento o d'oro. Dopo la premiazione da parte degli esperti, i visitatori della fiera \"BRAU Beviale\" di Norimberga avranno l'opportunit\u00e0 di scegliere la loro birra favorita, fra tutte quelle premiate con la medaglia d'oro, in una degustazione al buio per il pubblico.\nI premi vengono assegnati durante la BRAU Beviale in una cerimonia apposita, e nella stessa cerimonia viene anche premiata la birra scelta dal pubblico nella speciale categoria \"Consumers' Favourite\".\nPremi assegnati.\nBirra affumicata.\nNell'edizione 2006 questa categoria aveva il nome di \"Rauchbier nello stile di Bamberga\".\nBirra a bassa fermentazione prodotta con cereali alternativi.\nNell'edizione del 2008 la categoria si \u00e8 chiamata \"birra a bassa fermentazione prodotta con cereali o in campi di coltura alternativi\".\nBirra ad alta fermentazione prodotta con cereali alternativi.\nFino all'edizione del 2008 la categoria si \u00e8 chiamata \"birra ad alta fermentazione prodotta con cereali o in campi di coltura alternativi\".\nBirra delle festivit\u00e0 in stile tedesco.\nFino all'edizione 2009 questa categoria si chiamava semplicemente \"birra delle festivit\u00e0\".\nBock chiara in stile tedesco.\nNell'edizioni 2008 e 2009 questa categoria si \u00e8 chiamata \"bock chiare e ambrate in stile tedesco\", mentre nel 2004 si chiamava solo \"bock chiare\".\nDunkler Bock in stile tedesco.\nFino all'edizione 2006 questa categoria si chiamava semplicemente \"dunkler bock\".\nHefeweizen chiara in stile della bassa Germania.\nFino all'edizione 2008 la categoria si \u00e8 chiamata semplicemente \"Hefeweizen in stile della bassa Germania\".\nHefeweizen scura in stile della bassa Germania.\nFino all'edizione 2005 questa categoria si chiamava \"German-Style Dark Wheat Ale\", ovvero \"birra scura di frumento ad alta fermentazione in stile tedesco\".\nIndia Pale Ale.\nFino all'edizione del 2007 questa categoria si \u00e8 chiamata \"India Pale Ale in stile inglese\".\nKellerbier scura in stile tedesco.\nFino all'edizione del 2009 questa categoria si chiamava semplicemente \"kellerbier scura\".\nKellerpils in stile tedesco.\nFino all'edizione del 2009 questa categoria si chiamava semplicemente \"kellerpils\".\nLager chiara in stile tedesco.\nNelle edizioni del 2004 e del 2005 questa categoria si chiamava \"lager chiara nello stile di Monaco\", mentre dall'anno successivo e fino all'edizione del 2009 compresa ha assunto la denominazione di \"lager chiara in stile europeo\".\nBirra acida in stile belga.\nNell'edizione del 2011 la categoria si chiamava \"lambic gueuze in stile belga\".\nBirra acida alla frutta in stile belga.\nNell'edizione del 2011 la categoria si chiamava \"lambic alla frutta in stile belga\".\nLeichtbier in stile tedesco.\nFino all'edizione 2009 questa categoria si chiamava \"lager leggera in stile europeo\".\nLeichtes Weizen in stile della bassa Germania.\nFino all'edizione del 2005 la categoria si \u00e8 chiamata semplicemente \"Leichtes Weizen\", (birra di frumento leggera).\nM\u00e4rzen in stile tedesco.\nDall'edizione 2007 a quella del 2009 la categoria si \u00e8 chiamata \"M\u00e4rzen in stile bavarese\".\nSweet Stout.\nO anche \"cream stout\".\nPremi assegnati in passato.\nBirra prodotta con cereali alternativi.\nPremio suddiviso poi in due categorie diverse per le birre a bassa e ad alta fermentazione.\nPorter.\nPremio suddiviso poi in due categorie distinte, le porter in stile inglese e quelle in stile baltico.\nStout.\nPremio suddiviso poi nelle diverse categorie di stout.\nWeizenbock in stile della bassa Germania.\nA partire dall'edizione 2007 la categoria si \u00e8 divisa fra weizenbock in stile della bassa Germania chiare e scure."}
{"id": "2740162", "revid": "30445", "url": "https://it.wikipedia.org/wiki?curid=2740162", "title": "Limbu", "text": ""}
{"id": "2740163", "revid": "30445", "url": "https://it.wikipedia.org/wiki?curid=2740163", "title": "Rai (etnia)", "text": ""}
{"id": "2740168", "revid": "101768", "url": "https://it.wikipedia.org/wiki?curid=2740168", "title": "Cypress hill", "text": ""}
{"id": "2740171", "revid": "1649933", "url": "https://it.wikipedia.org/wiki?curid=2740171", "title": "Huntington (New York)", "text": "Huntington \u00e8 un comune degli Stati Uniti, nella Contea di Suffolk, nello stato di New York. Fa parte dell'area metropolitana di New York.\nSituata nella parte centrale dell'isola di Long Island, Huntington occupa un settore che affaccia sul Long Island Sound, confinante ad ovest con la Contea di Nassau.\nGeografia antropica.\nSuddivisioni amministrative.\nIl comune di Huntington \u00e8 formato dalle seguenti localit\u00e0:"}
{"id": "2740186", "revid": "767487", "url": "https://it.wikipedia.org/wiki?curid=2740186", "title": "La camera d'ambra", "text": "La camera d'ambra (\"El sal\u00f3n de \u00e1mbar\") \u00e8 un romanzo del 1999 ed \u00e8 il primo libro della scrittrice spagnola Matilde Asensi, che \u00e8 stato best seller in Spagna.\nTrama.\nLa protagonista del romanzo \u00e8 Ana Galdeano, una rispettabile antiquaria spagnola, che narra in prima persona la storia.\nAna fa parte di un gruppo di ladri e falsari di opere d'arte autodefinitosi \"Il gruppo degli scacchi\".\nNel 1941, durante la seconda guerra mondiale, l'esercito tedesco saccheggi\u00f2 gli antichi palazzi degli zar a San Pietroburgo e trafug\u00f2 in Germania molte opere d'arte di inestimabile valore, che scomparvero misteriosamente negli ultimi giorni della guerra. Tra queste opere fu anche smontata ed asportata la camera d'ambra, costituita da oltre 50 m\u00b2 di lastre di ambra del Baltico, che spar\u00ec insieme agli altri tesori.\nDopo aver messo a segno un colpo in un castello sul lago di Costanza, il gruppo degli scacchi si rende conto di trovarsi sulle tracce della scomparsa \"camera d'ambra\", da molti definita una delle otto meraviglie del mondo. Capiscono per\u00f2 presto di non essere i soli a cercarla e da qui si sviluppa un'avventura ricca di colpi di scena, enigmi da risolvere, inganni e false rivelazioni.\nPersonaggi.\nGruppo degli scacchi"}
{"id": "2740196", "revid": "287204", "url": "https://it.wikipedia.org/wiki?curid=2740196", "title": "Oyster Bay (New York)", "text": "Oyster Bay \u00e8 un comune degli Stati Uniti, nella Contea di Nassau, nello Stato di New York. Fa parte dell'area metropolitana di New York.\nSituata nella parte centrale dell'isola di Long Island, Oyster Bay confina ad est con la Contea di Suffolk essendo il pi\u00f9 orientale dei tre comuni della contea di Nassau, ed occupa un settore che attraversa tutta l'isola affacciandosi sia sul Long Island Sound a nord che sull'Oceano Atlantico a sud.\nLocalit\u00e0.\nIl comune di Oyster Bay \u00e8 formato dalle seguenti localit\u00e0:"}
{"id": "2740207", "revid": "1543377", "url": "https://it.wikipedia.org/wiki?curid=2740207", "title": "Biureto", "text": "Il biureto \u00e8 un composto chimico risultante dalla condensazione di due molecole di urea. \u00c8 conosciuto anche con i nomi di allofanamide, carbamil-urea ed ureido-formamide. \u00c8 un solido bianco, solubile in acqua calda.\nA parte essere utilizzato per la classica reazione colorimetrica che porta lo stesso nome, il biureto pu\u00f2 condensare con la guanidina in presenza di calore ed un catalizzatore acido, per generare melammina. Questo composto \u00e8 la base di partenza per la sintesi di resine sintetiche definite \"melamminiche\", utilizzate per la produzione di laminati plastici.\nPreparazione e struttura.\nIl composto originario pu\u00f2 essere preparato riscaldando l'urea al di sopra del punto di fusione a cui viene espulsa l'ammoniaca a temperatura:\nIn condizioni analoghe, la pirolisi dell'urea fornisce triureto. In generale, i biureti organici (quelli con gruppi alchilici o arilici al posto di uno o pi\u00f9 atomi di idrogeno) vengono preparati mediante trimerizzazione degli isocianati.\nApplicazioni.\nIl biureto \u00e8 anche usato come fonte di azoto non proteico nel mangime per ruminanti, dove viene convertito in proteine dai microrganismi intestinali. \u00c8 meno favorito dell'urea, a causa del suo costo pi\u00f9 elevato e della minore digeribilit\u00e0 ma quest'ultima caratteristica ne rallenta anche la digestione e quindi diminuisce il rischio di tossicit\u00e0 dell'ammoniaca.\nStoria.\nIl biureto fu preparato e studiato per la prima volta da Gustav Heinrich Wiedemann (1826-1899) per la sua tesi di dottorato, che fu presentata nel 1847. Le sue scoperte furono riportate in diversi articoli."}
{"id": "2740210", "revid": "481666", "url": "https://it.wikipedia.org/wiki?curid=2740210", "title": "Wallace Reid", "text": "Biografia.\nGiovinezza.\nNacque in una famiglia di gente di spettacolo; la madre Bertha Westbrook era un'attrice, mentre il padre Hal Reid svolgeva varie mansioni all'interno di compagnie teatrali itineranti. Reid debutt\u00f2 sul palcoscenico molto giovane, ma mise temporaneamente da parte la recitazione per studiare presso la Scuola Militare di Freehold in New Jersey. Nel 1909 si diplom\u00f2 al Perkiomen Seminary di Pennsburg in Pennsylvania. Atleticamente dotato, Reid pratic\u00f2 numerosi sport mentre al contempo coltivava il proprio interesse verso la musica, imparando a suonare pianoforte, banjo, violino e tamburo.\nLa carriera.\nReid venne introdotto nella nascente industria cinematografica dal padre, che a sua volta lasci\u00f2 il teatro per interpretare, scrivere e dirigere film. Nel 1910 prese parte alla sua prima pellicola, \"The Phoenix\", adattamento di una commedia di Milton Nobles girato presso i Selig Polyscope Studios di Chicago. Reid port\u00f2 quindi un copione scritto dal padre alla direzione della Vitagraph, casa di produzione di successo, con la speranza che gli fosse data l'opportunit\u00e0 di dirigerlo. I dirigenti della Vitagraph invece, oltre a farlo dirigere, decisero di sfruttare il suo aspetto attraente e lo scritturarono per interpretare un ruolo da protagonista. Anche se la sua bellezza e il suo fisico prestante lo rendevano praticamente perfetto come \"matinee idol\", Reid era ugualmente soddisfatto quando si occupava di lavorare dietro le quinte, cimentandosi spesso come autore, operatore e regista.\nInterpret\u00f2 numerosi film in compagnia del padre facendo rapidamente carriera, finch\u00e9 venne chiamato a collaborare con il celebre regista dell'epoca Allan Dwan. Nel 1913, mentre era all'Universal Pictures, Reid incontr\u00f2 e spos\u00f2 l'attrice Dorothy Davenport. Passato alla Nestor Film Company, diresse e interpret\u00f2 insieme alla moglie numerosi cortometraggi per la casa di produzione di David Horsley. In seguito, Reid prese parte sia a \"Nascita di una nazione\" (1915) che a \"Intolerance\" (1916), due celebri film diretti da D.W. Griffith, e affianc\u00f2 sullo schermo le pi\u00f9 celebri attrici del tempo come Florence Turner, Gloria Swanson, Lillian Gish, Elsie Ferguson e Geraldine Farrar, avviandosi a diventare uno dei pi\u00f9 popolari \"rubacuori\" del cinema hollywoodiano.\nDopo aver collaborato alla realizzazione di pi\u00f9 di cento cortometraggi, Reid venne messo sotto contratto dal produttore Jesse L. Lasky per interpretare pi\u00f9 di sessanta film per conto della Famous Players di Lasky stesso, che pi\u00f9 tardi sarebbe diventata la Paramount Pictures. Lavor\u00f2 spesso in coppia con l'attrice Ann Little e il suo personaggio di eroe d'azione quale, ad esempio, il pilota spericolato di film come \"The Roaring Road\" (1919), \"Quarta velocit\u00e0\" (1920), \"Excuse My Dust\" (1920) e \"Too Much Speed\" (1921), attirava al cinema per vederlo donne e ragazze di ogni et\u00e0.\nLa morte.\nMentre si trovava su un set in Oregon per girare \"The Valley of the Giants\" (1919), Reid rimase ferito in un incidente ferroviario e, per continuare a lavorare, gli venne prescritta morfina per attenuare il dolore. Reid divenne ben presto dipendente dalla droga, ma continu\u00f2 a lavorare freneticamente proprio in un periodo in cui l'allungamento della durata delle pellicole da 15-20 minuti passava a pi\u00f9 di un'ora, richiedendo un impegno fisico sempre maggiore.\nLa sua dipendenza dalla morfina peggior\u00f2 ed a quell'epoca non esistevano programmi riabilitativi. Verso la fine del 1922 le sue condizioni di salute erano drammaticamente peggiorate; dopo aver contratto un'influenza cadde in coma senza riprendersi mai pi\u00f9 e mor\u00ec poco tempo dopo. Venne sepolto nel Grande Mausoleo del Forest Lawn Memorial Park di Glendale in California.\nLa vedova Dorothy Davenport (presentandosi come la Signora Wallace Reid) coprodusse e interpret\u00f2 il film \"Human Wreckage \" (1923) (\"il flagello dell'umanit\u00e0\") per mettere in guardia il pubblico sul pericolo rappresentato dall'abuso di droghe e and\u00f2 in tour per tutta la nazione per pubblicizzare il film. La Davenport non si rispos\u00f2 mai pi\u00f9.\nRiconoscimenti.\nPer il grande contributo dato allo sviluppo dell'industria cinematografica a Wallace Reid \u00e8 stata dedicata una stella sulla Hollywood Walk of Fame al 6617 dell'Hollywood Boulevard.\nFilmografia.\nFilmografia completa di Wallace Reid secondo l'IMDb."}
{"id": "2740222", "revid": "125285145", "url": "https://it.wikipedia.org/wiki?curid=2740222", "title": "Franz de Paula Albert Eder", "text": "Biografia.\nFranz de Paula Albert Eder nacque a Hallein il 30 gennaio 1818 da una famiglia borghese. Intrapresa la carriera ecclesiastica, nel 1839 entr\u00f2 nell'ordine benedettino e fu ordinato sacerdote all'et\u00e0 di 25 anni nel duomo di Salisburgo.\nTra il 1857 ed il 1876 fu abate dell'abbazia di San Pietro col nome di Alberto V. Il 22 ottobre 1876 venne ordinato arcivescovo di Salisburgo dall'arcivescovo di Praga Friedrich Johann Joseph C\u00f6lestin von Schwarzenberg.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "2740226", "revid": "144796", "url": "https://it.wikipedia.org/wiki?curid=2740226", "title": "Friedrich Johann Joseph Celestin von Schwarzenberg", "text": ""}
{"id": "2740229", "revid": "372624", "url": "https://it.wikipedia.org/wiki?curid=2740229", "title": "Fricativa glottidale sonora", "text": ""}
{"id": "2740230", "revid": "339392", "url": "https://it.wikipedia.org/wiki?curid=2740230", "title": "Guidobald von Thun", "text": ""}
{"id": "2740232", "revid": "287204", "url": "https://it.wikipedia.org/wiki?curid=2740232", "title": "Locomotiva FNM 200", "text": "La locomotiva gruppo 200 delle Ferrovie Nord Milano era una piccola locotender, a scartamento normale, che prest\u00f2 servizio sulle linee della rete sociale prima della loro elettrificazione. Attualmente (2018) l'unit\u00e0 200-05 viene utilizzata per il traino di treni speciali.\nStoria.\nLe locomotive vennero ordinate dalla Societ\u00e0 Ferrovie del Ticino (SFT) all'industria belga Couillet, per l'esercizio sulle linee Como-Varese-Laveno e Saronno-Malnate. La societ\u00e0 ne forn\u00ec 7 unit\u00e0, che furono consegnate nel 1883 e numerate 200 \u00f7 206.\nNel 1888, con il passaggio delle due linee alle Ferrovie Nord Milano, vennero incorporate nel parco di questa societ\u00e0, mutando la numerazione in 201 \u00f7 207 (dal 1942 200-01 \u00f7 07).\nLe locomotive vennero assegnate al traino dei treni pi\u00f9 leggeri, venendo via via degradate a compiti pi\u00f9 umili con l'immissione in servizio di macchine pi\u00f9 potenti e, a partire dagli anni venti, con l'elettrificazione delle linee.\nGi\u00e0 a met\u00e0 degli anni trenta furono relegate al servizio di manovra, in particolare nella stazione di Milano Cadorna, dalla quale vennero distolte alla fine degli anni sessanta in seguito alle proteste degli abitanti.\nNel 1974 l'unit\u00e0 200-05, accuratamente restaurata, venne adibita al traino di un treno storico allestito con apposite carrozze a terrazzini, e rappresenta oggi la seconda pi\u00f9 antica locomotiva a vapore ancora in funzione in tutta Europa, preceduta solo dall'austriaca \"Lykaon\". Un altro esemplare, marcato 200-02, \u00e8 stato monumentato a Saronno. In realt\u00e0 si tratta della 200-04.\nCaratteristiche.\nLe 200 erano locotender a vapore saturo e a semplice espansione, a 2 cilindri esterni. Il tipo di costruzione era quello tipico della scuola belga con cabina a tetto arrotondato. Il rodiggio era 0-2-0.\nRiproduzione modellistica.\nLa locomotiva FNM 200 fu riprodotta in scala H0 dalla Rivarossi; era disponibile anche una riproduzione dell'intero treno storico FNM."}
{"id": "2740234", "revid": "962319", "url": "https://it.wikipedia.org/wiki?curid=2740234", "title": "North Hempstead", "text": "North Hempstead \u00e8 un comune degli Stati Uniti, nella Contea di Nassau, nello Stato di New York. Fa parte dell'area metropolitana di New York.\nSituata nella parte nord-occidentale dell'isola di Long Island, North Hempstead confina con la contea di Queens ad ovest, ed occupa un settore che affaccia sul Long Island Sound e confina ad est con Oyster Bay e a sud con Hempstead.\nLocalit\u00e0.\nIl comune di North Hempstead \u00e8 formato dalle seguenti localit\u00e0:"}
{"id": "2740236", "revid": "287204", "url": "https://it.wikipedia.org/wiki?curid=2740236", "title": "Nicki Sorensen", "text": ""}
{"id": "2740238", "revid": "131358", "url": "https://it.wikipedia.org/wiki?curid=2740238", "title": "Costa occidentale", "text": ""}
{"id": "2740246", "revid": "59975", "url": "https://it.wikipedia.org/wiki?curid=2740246", "title": "New roots", "text": ""}
{"id": "2740250", "revid": "1652635", "url": "https://it.wikipedia.org/wiki?curid=2740250", "title": "Eleonora de' Medici (1567-1611)", "text": "Come moglie di Vincenzo I Gonzaga, fu duchessa consorte di Mantova e di Monferrato dal 1584 al 1611, anno della sua morte. Il marito mor\u00ec l'anno successivo lasciando il trono al figlio primogenito della coppia, Francesco. Sua sorella era Maria de' Medici, moglie di Enrico IV di Francia e madre di Luigi XIII di Francia.\nBiografia.\nNascita e battesimo.\nEleonora nacque a Firenze, in Toscana, il 28 febbraio 1567, figlia primogenita di Francesco I de' Medici e della sua prima moglie, l'arciduchessa Giovanna. Il suo battesimo ebbe luogo in quello stesso anno e venne presenziato dal cardinale Innocenzo Ciocchi Del Monte, nipote adottivo di papa Giulio III. Il cardinale Spinello de' Benci celebr\u00f2 il rito in vece di papa Pio V. Il battesimo venne seguito da delle battute di caccia e da festeggiamenti.\nTrattative matrimoniali.\nAncora infante, Eleonora venne promessa in sposa a Francesco, duca d'Angi\u00f2, figlio di Enrico II di Francia e di Caterina de' Medici. Nel 1570 si temette per la sua vita in quanto alcuni medici le riscontrarono il vaiolo, ma in realt\u00e0 si trattava solo di una banale febbre da cui Eleonora guar\u00ec in breve tempo. I suoi genitori e suo nonno Cosimo le inviarono fiasche di acqua santa affinch\u00e9 potesse riprendersi al pi\u00f9 presto\nNel 1574 quando Eleonora aveva appena sette anni, suo nonno Cosimo mor\u00ec e suo padre divenne granduca. Nel 1578, quando Eleonora era da poco giunta agli 11 anni, mor\u00ec anche sua madre, e suo padre si rispos\u00f2 in seguito con Bianca Cappello. Una delle sue sorelle, Maria de' Medici, diverr\u00e0 regina di Francia e madre di Luigi XIII, mentre Anna morir\u00e0 all'et\u00e0 di 14 anni; il giorno della morte di Anna, Eleonora le fu vicina e anzi si premur\u00f2 di scrivere al padre che la sorella morente aveva espresso il desiderio prima di morire. Gli altri fratelli e sorelle di Eleonora morirono infanti.\nMatrimonio e celebrazioni.\nEleonora spos\u00f2 il duca ereditario di Mantova, Vincenzo Gonzaga, il 29 aprile 1584, anche se per suo marito questo era il secondo matrimonio in quanto il primo con Margherita Farnese era stato sciolto. Le celebrazioni vennero precedute dalla firma di un contratto di matrimonio il 4 aprile 1584, a Mantova, dove la cerimonia venne predisposta nei minimi particolari, dal suono delle campane ai fuochi d'artificio. Otto giorni dopo, la coppia si mise in viaggio verso Firenze per incontrare il padre di Eleonora, il granduca Francesco e la matrigna Bianca Capello. Il 10 aprile, Francesco invi\u00f2 una lettera Filippo II di Spagna chiedendo il permesso di far sposare Eleonora e Vincenzo. Francesco, ad ogni modo, per evitare l'insorgere di contestazioni successive, era desideroso di mettere alla prova la fertilit\u00e0 del genero prima di concludere i negoziati di matrimonio.\nIl 3 maggio 1584, Eleonora giunse a Mantova a bordo una barca e venne sbarcata a Miglioretto (sulle rive del Mincio, nei pressi di Mantova) ed accompagnata a Palazzo Te da Ottavio Farnese, duca di Parma, e da suo marito Vincenzo, oltre che da nobili e nobildonne di Piacenza, Parma e Mantova. Dopo essersi riposata per qualche ora al palazzo, Eleonora indoss\u00f2 un vestito di broccato d'argento e diversi gioielli preziosi facendo il proprio ingresso trionfale in citt\u00e0 con spari a salve di archibugi e artiglieria mentre la sua carrozza era accompagnata dai soldati dell'esercito ducale di Mantova con un lungo corteo di aristocratici.\nDopo essere giunta al castello di San Giorgio procedette verso la chiesa palatina di Santa Barbara e verso il Palazzo Ducale dove venne accolta ai piedi della scalinata dal duca Guglielmo Gonzaga e dalla consorte, l'arciduchessa Eleonora d'Austria. Dopo pranzo venne accompagnata dai cardinali Gianfrancesco Gambara e Giovanni Vincenzo Gonzaga di Guastalla in barca verso Palazzo Te, dove venne visitata dal cardinale Alessandro Farnese e dal duca di Parma.\nVita matrimoniale.\nIl 7 maggio 1586, Eleanora diede alla luce il suo primo figlio, Francesco; durante il periodo della gravidanza, su consiglio di suo padre, la duchessa aveva di frequente consumato delle prugne toscane che avevano secondo la visione di allora degli effetti benefici per la madre e per il nascituro. L'anno successivo, il suocero Guglielmo mor\u00ec e pertanto Vincenzo divenne duca di Mantova ed Eleonora venne elevata al titolo di duchessa consorte. In quello stesso anno diede alla luce il suo secondo figlio, Ferdinando dopo una difficile gravidanza. Negli anni successivi, Eleonora ebbe altri figli: dapprima un figlio, Guglielmo Domenico nel 1589, che per\u00f2 mor\u00ec giovane, poi nel 1891 una figlia Margherita che spos\u00f2 Enrico II di Lorena, seguita da un figlio Vincenzo nel 1594 che succeder\u00e0 poi ai due fratelli maggiori sul trono di Mantova. Nel 1596 ebbe un aborto spontaneo dopo quattro mesi di gravidanza e nel 1598 infine diede alla luce una seconda figlia, Eleonora, che sposer\u00e0 l'imperatore Ferdinando II del Sacro Romano Impero. \nNell'ottobre del 1600, Eleonora prese parte al matrimonio di sua sorella maria col re Enrico IV di Francia. Nel 1601 la regina Maria diede alla luce il suo primo figlio, il futuro Luigi XIII di Francia, di cui Eleonora fu madrina al battesimo.\nNel 1602, Vincenzo si rec\u00f2 nelle Fiandre in cerca di cure mediche, lasciando Eleonora alla guida effettiva del ducato. Durante il periodo di questa sua reggenza, invi\u00f2 a Ferdinando I de' Medici una lista di uomini da condannare alle galee del Granducato toscano.\nDurante l'inverno del 1603\u20131604, Galileo visit\u00f2 la corte mantovana nella speranza di ottenervi una posizione e gli venne anche offerto un salario, una collana d'oro e due piatti d'argento, ma non si trov\u00f2 in accordo col duca. Nel 1606, Eleonora accompagn\u00f2 sua figlia Maria in Lorena per il suo matrimonio col duca Enrico.\nMorte e funerale.\nEleonora si ammal\u00f2 nel primo quarto del 1611 di una malattia che sembr\u00f2 in un primo momento prolungarsi e che quasi la port\u00f2 a guarigione nell'aprile di quello stesso anno: si trattava di un colpo apoplettico al viso. Nei mesi successivi, Eleonora decise di trasferirsi per due mesi al Palazzo di Porto a Porto Mantovano, \"ad un miglio dalla citt\u00e0, rinomato per i suoi splendidi giardini e le acque fresche.\" Con l'arrivo della stagione calda, Eleonora si spost\u00f2 a nord nel Castello di Cavriana. Qui, un giorno dopo la festa della Nativit\u00e0 della Vergine, la sua salute inizi\u00f2 rapidamente a declinare e mor\u00ec il 9 settembre 1611 all'et\u00e0 di 44 anni. Al momento della sua morte, suo marito Vincenzo si trovava a Casale Monferrato ed egli le sopravvisse di un solo anno, morendo nel 1612.\nDopo la sua morte, il corpo di Eleonora venne posto in una bara di piombo (inserita in una bara di legno sigillata e ricoperta poi di stoffa di velluto nera) ed accompagnata da \"numerosi preti dei paesi vicini\" verso la chiesa di Cavriana dove rimase esposta per due giorni. Il corpo venne quindi trasportato a Mantova a bordo di un \"carro drappeggiato di nero\" tirato da sei cavalli bardati in nero ed accompagnata da dodici preti a cavallo e dodici portatorce oltre a membri della famiglia Gonzaga su dodici carrozze. Il corpo di Eleonora venne posto nella Corte Vecchia dove il corpo rimase sino al ritorno di Vincenzo, il 3 ottobre 1611. Fu il duca Vincenzo in persona a predisporre il funerale di Eleonora per il giorno successivo nella Basilica di Sant'Andrea. Il corpo venne posto su un magnifico catafalco con molte candele costruito appositamente. Il rito funebre venne celebrato dal vescovo di Casale Monferrato, Tullio del Carretto, dal momento che il vescovo di Mantova, Francesco Gonzaga di Bozzolo, si trovava malato. La processione accompagn\u00f2 a piedi il corpo della duchessa dall'oratorio della Corte Vecchia a Sant'Andrea, preceduta dal gonfalone e dai rappresentanti di tutte le istituzioni civiche e religiose tra cui i le varie scuole, ospedali e chiese della citt\u00e0.\nMatrimonio e figli.\nVincenzo ed Eleonora ebbero sei figli:"}
{"id": "2740252", "revid": "254059", "url": "https://it.wikipedia.org/wiki?curid=2740252", "title": "Guidobaldo Thun", "text": "Biografia.\nGuidobaldo Thun nacque il 16 dicembre 1616 nel castello di Castelfondo e venne battezzato il 19 dicembre di quello stesso anno nella chiesa parrocchiale di San Nicol\u00f2. Era membro di una nobile famiglia con origini trentine ed era figlio del conte Giovanni Sigismondo Thun-Hohenstein, governatore della Boemia, e della contessa Barbara Thun-Hohenstein di Castel Caldes.\nAvviato alla carriera ecclesiastica, studi\u00f2 a Roma presso il Collegium Germanicum.\nNominato canonico della cattedrale di Salisburgo nel 1633, viaggi\u00f2 in Francia, Spagna e Inghilterra. Successivamente venne accolto come decano nella cattedrale salisburghese nel 1644 e successivamente divenne presidente del capitolo dei canonici e vicario generale dell'arcivescovo.\nPrese gli ordini sacri solo il 22 gennaio 1645.\nEletto arcivescovo di Salisburgo il 3 febbraio 1654 dal capitolo, venne preconizzato il 4 marzo di quello stesso anno ricevendo nel contempo il titolo di \"Primas Germaniae\". Nominato commissario imperiale alla Dieta di Ratisbona del 1662, venne eletto proprio alla sede arcivescovile di Ratisbona dal 7 marzo 1666, con il diritto ad ogni modo di mantenere l'arcidiocesi di Salisburgo.\nCreato cardinale presbitero nel concistoro del 7 marzo 1667, non si rec\u00f2 mai a Roma a ricevere la porpora cardinalizia e non ricevette mai un titolo cardinalizio. Non prese parte al conclave del 1667 che elesse papa Clemente IX.\nMor\u00ec a Ratisbona il 1\u00ba giugno 1668 a causa di un'infezione del sangue causatagli da un piccolo taglio. Venne quindi sepolto di fronte all'altare della cappella di San Francesco nella cattedrale di Salisburgo. La notizia della sua morte raggiunse Roma il 9 giugno 1668.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "2740255", "revid": "767487", "url": "https://it.wikipedia.org/wiki?curid=2740255", "title": "Hannah Hurnard", "text": "Biografia.\nHurnard nacque in una famiglia di quaccheri e si diplom\u00f2 al Ridgelands Bible College of Great Britain nel 1926. \nNel 1932, dopo un lungo periodo di lontananza dalla fede e di sofferenze, sia fisiche che spirituali, decise di mettere la sua vita al servizio di Dio. Scelse, pertanto di divenire una missionaria indipendente dall'ambiente nel quale era nata e cresciuta.\nIl culmine del suo cammino di fede fu a 19 anni quando giunse quasi al suicidio, disperando di incontrare quel dio che le avevano insegnato.\nFu proprio in quel momento, il pi\u00f9 buio della sua vita, che aprendo a caso la Bibbia ebbe l'ispirazione che la sua personale missione era portare la Parola di Dio alle persone, proprio lei che soffriva di una incontenibile balbuzia.\nPart\u00ec a 27 anni per Haifa in Israele. Qui lavor\u00f2 in una missione evangelica ai piedi del Monte Garizim, prestando servizio in un ospedale ininterrottamente per cinquant'anni. In tale periodo di tempo, effettu\u00f2 numerosi viaggi missionari.\nAttivit\u00e0 letteraria.\nMolto conosciuta in ambito anglosassone per il suo famosissimo scritto in forma di parabola poetica \"Hinds' Feet on High Places\" tradotto in italiano con il titolo \"Piedi di cerva sulle Alte Vette\". In esso descrive il cammino al regno di Dio attraverso l'ispirazione del Cantico dei Cantici.\nLe opere letterarie narrano l'esperienza umana della paura, della tristezza e di qualsiasi difficolt\u00e0, impersonate da Timorosa, una pastorella al servizio del pastore, o Re delle alte vette dell'amore, e la loro trasformazione in una esistenza in cui esse vengono mutate in dono.\nI suoi primi libri furono ben accolti in tutte le correnti e i movimenti cristiani incluso il cattolicesimo. Nei testi pi\u00f9 tardivi, si nota uno scostamento molto marcato dalla dottrina universalmente accettata in ambito cristiano attuale. Nei suoi scritti introdusse infatti elementi panteistici, universalistici e gnostici a causa dei quali fu denigrata in ambito ufficiale."}
{"id": "2740256", "revid": "198277", "url": "https://it.wikipedia.org/wiki?curid=2740256", "title": "Francesco Giontella (cavaliere del lavoro)", "text": "Biografia.\nFrancesco Giontella prese parte alla Prima guerra mondiale sia sul fronte italiano che partecipando attivamente alla campagna di Verdun in Francia.\nLa sua vita privata fu funestata da dolorosi eventi: coniugatosi nel 1921 con Altavilla Maria Marcacci, ebbe tre figli (Leonella, Leandro e Cesare Valentino), perdendo la prima e l'ultimogenito ancora adolescenti.\nFu grande sperimentatore nelle coltivazioni di speciali qualit\u00e0 di tabacco (Kentucky, Sumatra, Bright) e innovatore nelle tecnologie della sua lavorazione, che lo condussero all'apertura di stabilimenti a Bastia Umbra nel 1939 (stabilimento distrutto dai guastatori tedeschi il 14 giugno 1944 e poi ricostruito), Orvieto nel 1946, Buonconvento e Monteroni d'Arbia nel senese nel 1951. Divenne cos\u00ec \"conosciuto e stimato in Italia e all'estero\" e \"la sua fama gli fece guadagnare da parte del Monopolio di Stato, unico in Italia, l'autorizzazione a produrre sigarette non commerciabili con il suo nome...\".\nLa carriera politica.\nLa sua vocazione politica, fortemente improntata al sociale, si rifletteva anche all'interno delle sue aziende nelle quali, nel 1952, gli oltre 1.000 dipendenti lavoravano (10.000 quintali di tabacco coltivato da 2.000 famiglie coloniche in ben 12 province) in stabilimenti con \"l'aria condizionata, la filodiffusione, il refettorio, l'asilo nido, la sala proiezioni film, la biblioteca...\".\nI numerosi mandati da sindaco di Bastia, nel dopoguerra, con la sua lista civica formata da repubblicani, democristiani, socialdemocratici e monarchici, lo videro contrapposto ai comunisti.\nRiusc\u00ec a realizzare \"grandiose opere pubbliche e private...\", quali strade, ponti, acquedotti, case popolari e scuole, con il risultato di creare condizioni di sviluppo economico dell'area che, pertanto, \"assorb\u00ec una crescente manodopera\"\nNel 1956 costitu\u00ec a sue spese il Consorzio Idrico per lo sfruttamento del Tescio e del Chiascio, impedendo che la Societ\u00e0 Romana di Elettricit\u00e0 utilizzasse l'energia idrica di quei fiumi a proprio uso, \"al fine di far rimanere l'acqua agli umbri\".\nOnorificenze e riconoscimenti.\nGrande Ufficiale e Gran Maestro dell'Ordine del Santo Sepolcro, fu nominato Cavaliere del Lavoro nel 1952.\nBastia Umbra gli ha dedicato una via che costeggia il suo stabilimento e l'ospizio da lui edificato (nell'annessa cappella una splendida vetrata reca le immagini dei figli prematuramente scomparsi), oggi \u00e8 sede di una scuola superiore. Quest'ultima opera si immette nel solco di quella socialit\u00e0 ispiratrice di ogni sua azione, sia pubblica che privata."}
{"id": "2740257", "revid": "1714743", "url": "https://it.wikipedia.org/wiki?curid=2740257", "title": "Eleonora de' Medici (1591-1617)", "text": "Biografia.\nFu proposta come nuova moglie a Filippo III di Spagna dopo la morte della sua prima moglie, Margherita d'Austria, nel 1611, ma le trattative non andarono in porto.\nMor\u00ec di vaiolo all'et\u00e0 di ventisei anni.\nNel 1857, durante una prima ricognizione delle salme dei Medici, cos\u00ec venne ritrovato il suo corpo: "}
{"id": "2740262", "revid": "4252", "url": "https://it.wikipedia.org/wiki?curid=2740262", "title": "Filippo di Borbone-Napoli", "text": ""}
{"id": "2740266", "revid": "767487", "url": "https://it.wikipedia.org/wiki?curid=2740266", "title": "Gli Argonauti", "text": "Gli Argonauti (\"Jason and the Argonauts\") \u00e8 un film mitologico del 1963 diretto da Don Chaffey. Prodotto dalla Columbia Pictures, \u00e8 una pellicola di genere fantastico-mitologico, particolarmente noto ed apprezzato per gli effetti speciali a passo uno di Ray Harryhausen.\nVi si narra un riadattamento de \"Le Argonautiche\", ovvero del viaggio nella terra \"oltre i confini del mondo\" di Giasone e del suo equipaggio a bordo della nave Argos, alla ricerca del mitico vello d'oro.\nTrama.\nDopo che Pelia usurpa il trono della Tessaglia assassinando il re Aristo e le sue due figlie, una profezia gli viene rivelata: il suo regno finir\u00e0 per crollare per mano dell'unico figlio maschio di Aristo; una volta cresciuto, il piccolo Giasone torner\u00e0 a reclamare il trono. La profezia prevede anche che Pelia stesso muoia per mano degli d\u00e8i al suo eventuale tentativo di uccidere Giasone, unico discendente reale rimasto.\nVent'anni dopo gli d\u00e8i danno l'opportunit\u00e0 a Giasone di salvare la vita all'anziano Pelia, che riconosce l'avverarsi della profezia, ma non rivela la sua identit\u00e0 al suo salvatore, preferendo invitarlo a pranzo come ringraziamento. Per allontanare il pretendente, Pelia incoraggia Giasone a intraprendere un grandioso viaggio ai confini del mondo conosciuto alla ricerca del mitico vello d'oro, un manto dorato di montone dai poteri magici che avrebbe donato prosperit\u00e0 e ricchezza alla popolazione della Tessaglia. Giasone riunisce quindi i pi\u00f9 valorosi eroi della penisola, e fa preparare dall'esperto armatore una grandiosa barca a remi. Tra i prescelti, Pelia riesce a far imbarcare anche il figlio Acasto, con il segreto mandato di sabotare l'impresa.\nAll'alba della partenza, Giasone viene convocato dagli d\u00e8i sul monte Olimpo, dove gli viene rivelato che il viaggio \u00e8 da loro benedetto, e che la dea Era ha ottenuto da Zeus la concessione di soccorrerli con tre semplici risposte: sar\u00e0 facolt\u00e0 di Giasone scegliere i momenti pi\u00f9 opportuni per chiedere il suo intervento. La prima domanda posta da Giasone riguarda la direzione del loro viaggio. La risposta della dea Era li indirizza nella Colchide, la terra \"oltre i confini del mondo\". Nel viaggio, gli argonauti sono costretti a effettuare rifornimenti sull'isola del Bronzo, dove il mancato timore degli d\u00e8i causa il risveglio del gigante bronzeo Talo. Nello scontro con il gigante, il marinaio Ila finir\u00e0 disperso, spingendo Ercole a disertare la missione per continuare da solo le ricerche del giovane amico.\nDopo lo scontro le condizioni fisiche e morali degli argonauti costringono Giasone a richiedere nuovamente l'intervento divino, per voce del quale l'equipaggio si mette alla ricerca del vecchio Fineo, un veggente punito dagli d\u00e8i con la cecit\u00e0. Per indirizzare nuovamente le ricerche del vello d'oro, il veggente chiede agli argonauti di liberarlo dalle orrende arpie, mostri alati che si prendono gioco della sua cecit\u00e0 importunandolo in ogni modo. Al successo della cattura dei due mostri, Fineo ricambia indirizzando gli argonauti attraverso un pericoloso stretto roccioso, ma dona a Giasone un amuleto magico.\nIl viaggio riprende, ma al loro passaggio lo stretto sembra minacciare la nave con il crollo imminente delle sue rocce, finch\u00e9 grazie al dio Poseidone richiamato dall'amuleto di Fineo l'impresa riesce, non senza trarre prima in salvo tre naufraghi di un'imbarcazione meno fortunata. Tra i naufraghi c'\u00e8 anche Medea, alta sacerdotessa del tempio di Ecate, dea cara alla popolazione della Colchide. Il giorno successivo la nave raggiunge la Colchide, e Giasone smaschera i veri intenti di Acasto, il quale dopo uno scontro fugge mettendo in scena la sua morte. Il re Eeta riceve gli argonauti a banchetto reale, ma una volta sbarcati li fa imprigionare: era stato allertato da Acasto a proposito del loro intento di defraudarlo del vello d'oro.\nDopo una fuga aiutata anche dall'innamorata Medea, Giasone raggiunge Acasto al cospetto del vello, difeso dalla terribile Idra. Il mostro riesce ad avere la meglio su Acasto ma non su Giasone, che la uccide. Nel frattempo il re Eeta sopraggiunge e prepara l'ennesima minaccia per Giasone: dai denti dell'Idra sparsi a terra fa sorgere un esercito di scheletri armati. Il vello d'oro viene rubato e nella battaglia contro gli scheletri solo Giasone riesce a salvarsi, gettandosi in mare dove verr\u00e0 recuperato dall'Argo. La leggenda si \u00e8 compiuta e gli d\u00e8i soddisfatti degli eventi concedono agli argonauti (e a Medea) un tranquillo ritorno in Tessaglia.\nProduzione.\nIl film fu girato nelle coste del Cilento a Palinuro, Paestum, Capaccio e Agropoli."}
{"id": "2740272", "revid": "115533", "url": "https://it.wikipedia.org/wiki?curid=2740272", "title": "Paracadute motorizzato", "text": ""}
{"id": "2740273", "revid": "115533", "url": "https://it.wikipedia.org/wiki?curid=2740273", "title": "Parapendio a motore", "text": ""}
{"id": "2740276", "revid": "447535", "url": "https://it.wikipedia.org/wiki?curid=2740276", "title": "Felix Dzerzhinsky", "text": ""}
{"id": "2740279", "revid": "427481", "url": "https://it.wikipedia.org/wiki?curid=2740279", "title": "Raymond Despuig", "text": ""}
{"id": "2740287", "revid": "767487", "url": "https://it.wikipedia.org/wiki?curid=2740287", "title": "Guanti da portiere", "text": "I guanti da portiere sono un accessorio usato dai portieri di calcio, per attutire l'impatto del pallone con le mani.\nMateriali.\nI guanti solitamente sono composti da 3 o 4 parti: palmo, dorso, cinturino e stecche, non sempre tutti presenti.\nIl palmo \u00e8 in un certo senso la parte pi\u00f9 importante del guanto e quella che veramente fa la differenza tra gli svariati modelli presenti in commercio, in quanto ha il compito di ammortizzare i colpi e aiutare il portiere a bloccare il pallone nelle prese. Oggi i palmi sono realizzati con un sistema a sandwich multistrato. La parte pi\u00f9 esterna, ovvero quella a contatto col pallone viene ormai realizzata quasi esclusivamente in lattice, il cui spessore varia solitamente dai 2 ai 6 mm. Il lattice ha la caratteristica di offrire, oltre ad un ottimo grip, anche una buona ammortizzazione dei colpi. Tra il piano di contatto con la mano e il lattice, viene poi interposto uno strato di materiale spugnoso che ha il compito di assorbire ulteriormente gli urti. Negli ultimi anni, sono stati messi in commercio anche alcuni modelli di guanti che presentano un ulteriore strato di lattice interno che, a diretto contatto con la mano, si propone di aumentare la sensibilit\u00e0 del portiere sul pallone.\nI tipi di lattice utilizzati per la realizzazione del palmo sono i pi\u00f9 svariati e le maggiori case produttrici di guanti per portiere possiedono decine di brevetti e di denominazioni per le varie mescole. In sostanza per\u00f2, si pu\u00f2 dire che le mescole adottate si possono dividere in tre gruppi principali che sono l'hard, il soft e il super soft, qui elencate in ordine di durezza.\nRisulta intuitivo che un lattice di consistenza \"dura\" avr\u00e0 una maggiore resistenza all'usura, in maniera analoga a quanto accade per le gomme delle auto, allo stesso modo per\u00f2, offrir\u00e0 anche un minor attrito sul pallone ed inoltre anche una minor capacit\u00e0 di ammortizzazione.\nUn lattice molto morbido invece sar\u00e0 performante sotto l'aspetto della capacit\u00e0 di presa e di ammortizzazione, ma sar\u00e0 maggiormente vulnerabile all'usura.\nOggi, tuttavia, diversi produttori sono riusciti, grazie alle mescole miste tra lattice naturale e sintetico, ad ottenere lattici che oltre a garantire un'ottima presa risultano essere sempre pi\u00f9 resistenti all'abrasione. Questi lattici di nuova concezione sono evoluzioni del super soft, che per\u00f2, risulta essere ancora utilizzato nelle realizzazioni di tutte le aziende leader del settore.\nVa inoltre segnalata la presenza di appositi lattici da bagnato, che aumentano la capacit\u00e0 di presa quando vengono abbondantemente inumiditi. Questo materiale viene utilizzato per la produzione di guanti appositamente creati per giocare in caso di pioggia.\nIl dorso pu\u00f2 essere di svariati materiali. La sua funzione \u00e8 quella di attutire i colpi nelle risposte \"di pugno\".\nLa fascetta o cinturino serve per stringere il guanto al polso e in alcuni modelli si trova anche sul dorso per migliorare la calzata del guanto. Nei modelli professionali \u00e8 realizzato anch'esso in lattice per aumentare la superficie di presa.\nLe stecche non sono presenti in tutti i modelli di guanto. Sono interposte tra il dorso della mano e il dorso del guanto. Servono, in sostanza, per impedire traumatismi alle dita. \nVi sono svariati tipi di stecche, le pi\u00f9 moderne sono costituite da pi\u00f9 pezzi che si sovrappongono alle falangi delle dita. Questi pezzi sono poi uniti da un'articolazione. Risultano pi\u00f9 flessibili di quelle a pezzo singolo tradizionale poich\u00e9 tendono a imitare l'articolazione naturale dell'arto.\n\u00c8 importante notare che sebbene i guanti steccati riducano notevolmente il rischio di infortunio alla mano per il portiere, il movimento della stessa risulta meno naturale e la flessione delle dita \u00e8 appesantita dalla presenza della steccatura. Tutto ci\u00f2 si traduce in una minor sensibilit\u00e0 sul pallone e per questo motivo i professionisti tendono a non utilizzare questo tipo di accessorio.\nRegolamenti in merito.\n\u00c8 da notare come il regolamento non specifichi l'obbligatoriet\u00e0 - per il portiere - di indossare i guanti; \u00e8 inoltre possibile rimuoverli nel corso della partita. Un noto caso si verific\u00f2 al in cui - durante la sequenza dei rigori nella sfida tra e - l'estremo difensore lusitano si tolse i guanti."}
{"id": "2740292", "revid": "1243", "url": "https://it.wikipedia.org/wiki?curid=2740292", "title": "Stazione di Vigliano - Candelo", "text": ""}
{"id": "2740301", "revid": "767487", "url": "https://it.wikipedia.org/wiki?curid=2740301", "title": "Languidi baci... perfide carezze", "text": "Languidi baci... perfide carezze \u00e8 un film italiano del 1976 diretto da Alfredo Angeli.\nTrama.\nQuattro dame di carit\u00e0 sono impegnate a portare doni e assistenza spirituale ai poveri, nelle borgate romane, negli ospedali e nelle carceri. Proprio in carcere la pi\u00f9 giovane e bella delle quattro, Elena, incontra Orfeo Scardamazzi, detenuto per piccoli furti, e lo prende in simpatia. Durante una rivolta carceraria, Orfeo riesce a evadere in maniera del tutto fortuita, e cerca scampo nella lussuosa villa della stessa Elena, che lo nasconde in soffitta.\nA poco a poco Orfeo, dal suo nascondiglio, viene in contatto con il mondo dei ricchi rappresentato da Elena e dal suo scialbo marito, un affermato chirurgo di nome Fabio, e ne scopre lo stile di vita agiato e formalmente improntato al cattolicesimo, ma anche le ipocrisie e i pregiudizi. Nel frattempo fra lui e la donna nasce un'ambigua relazione che mescola attrazione e ripulse, tanto che alla fine Elena stessa, prendendo alla lettera quanto le dice il suo confessore, cerca di sbarazzarsi di lui e prova a ucciderlo.\nTuttavia, \u00e8 proprio Orfeo che, dopo aver causato la morte di un cugino seminarista e delle amiche dame di carit\u00e0, uccide a fucilate la sua amante insieme al marito. Rimasto solo nella villa con i domestici, il ladruncolo familiarizza con l'anziana tata, che dal canto suo afferma di non essere affatto addolorata per la morte dei padroni.\nMusica.\nLa colonna sonora del film \u00e8 composta dai fratelli Guido e Maurizio De Angelis, duo musicale noto anche come Oliver Onions.\nIl brano \"L'ultimo valzer\" verr\u00e0 riutilizzato dai fratelli De Angelis anche come parte della colonna sonora dei film \"Uno sceriffo extraterrestre... poco extra e molto terrestre\" (1978) e del suo seguito \"Chiss\u00e0 perch\u00e9... capitano tutte a me\" (1980), entrambi aventi come protagonista Bud Spencer.\nNel film sono presenti anche due riarrangiamenti de \"L'ultimo valzer\", ovvero \"Orfeide\" cantata da una donna in stile pseudo-lirico (il tema d'apertura del film) e \"Sono un uomo semplice con i peli sul petto\", cantata da Gigi Proietti, che \u00e8 il tema di chiusura del film.\nNel film \u00e8 presente anche il brano \"Stasera che sera\" dei Matia Bazar."}
{"id": "2740308", "revid": "155634", "url": "https://it.wikipedia.org/wiki?curid=2740308", "title": "Torneo di Wimbledon 1998 - Singolare maschile", "text": "Il detentore del titolo Pete Sampras ha battuto in finale Goran Ivani\u0161evi\u0107 6-7(2), 7-6(9), 6-4, 3-6, 6-2."}
{"id": "2740309", "revid": "919135", "url": "https://it.wikipedia.org/wiki?curid=2740309", "title": "Forma canonica (algebra di Boole)", "text": "La forma canonica, o forma normale di una funzione booleana \u00e8 un modello di rappresentazione di un'espressione booleana ricavabile dall'analisi della propria tabella di verit\u00e0.\nData una funzione booleana, esistono due tipi di forme canoniche:\ndove formula_2 rappresenta i mintermini (indicati anche con formula_3), cio\u00e8 i prodotti fondamentali, e formula_4 rappresenta il valore di uscita della funzione in corrispondenza dell'i-esima riga. Per esempio, con tre variabili A,B,C:\ndove formula_7 rappresenta i maxtermini (indicati anche con formula_8), cio\u00e8 le somme fondamentali, ed formula_4 rappresenta il valore di uscita della funzione in corrispondenza dell'i-esima riga. Per esempio, con tre variabili A,B,C:\nUsando la tabella della verit\u00e0:\nPrima forma canonica.\nLa \"prima forma canonica\", S.O.P., si pu\u00f2 ricavare direttamente dalla tabella di verit\u00e0 di una funzione. Per esempio, consideriamo una funzione di tre variabili formula_11 la cui tabella di verit\u00e0 sia ad esempio:\nDobbiamo prendere in considerazione i valori della funzione pari a 1, quindi la terza, quarta, settima e ottava riga, che corrisponde ai valori delle variabili presi in forma vera e negata:\nUn altro modo \u00e8 quello di usare il Teorema di Shannon. \nNon facciamo altro che prendere la funzione ricavata dallo sviluppo del teorema di Shannon e sostituiamo i valori come formula_13 con il reale valore che la funzione assume nella tabella di verit\u00e0.\nIn questa caso avremmo:\nformula_14\nformula_15\nSe i casi in cui la funzione assume due volte valore 1 non c'\u00e8 nessun problema in quanto uno dei tre zeri della funzione trovata diventa uno e quindi rimane il termine per cui la funzione risulta 1.\nNel caso in cui non volessimo usare il Teorema di Shannon basta prendere le righe della tabella in cui la funzione assume 1 come valore e andare a vedere se le variabili sono \"naturali\" o \"complementate\" (naturali quando e.s. A=1 o B=1 e complementate quando e.s. A=0 o B=0) e quindi scrivere la formula_16 utilizzando la dicitura A se naturale o A' se complementata.\nEsempio\nA=0, B=1\nformula_17\nIn questo caso se la funzione assume pi\u00f9 di una volta il valore 1 baster\u00e0 aggiungere attraverso una somma l'altro mintermine utilizzando sempre il procedimento di prima per ricavarlo.\nSeconda forma canonica.\nLa \"seconda forma canonica\" viene ricavata attraverso l'analisi della tabella di verit\u00e0, ma in modo duale rispetto al metodo adottato nella prima forma canonica.\nDalla tabella di verit\u00e0 prendiamo quindi le righe in cui la funzione assume valore 0, controlliamo se le variabili sono \"naturali\" o \"complementate\", dopodich\u00e9 scriviamo la funzione formula_16 sommando tra di loro le variabili utilizzando la dicitura formula_19 se naturale e formula_20 se complementata (diversamente da quella utilizzata nella prima forma canonica); se la funzione assume pi\u00f9 volte il valore 0 i mintermini devono essere divisi da un prodotto.\nAd esempio:\nformula_21\nove formula_22 \u00e8 determinato dalla 1\u00aa riga, formula_23 \u00e8 determinato dalla 3\u00aa riga e formula_24 \u00e8 determinato dall'ultima riga.\nAltre caratteristiche.\nIn tale forma una clausola agisce come un vincolo sui possibili valori che le variabili che la compongono possono avere. Ad esempio la clausola (A OR ~B OR C) \u00e8 soddisfatta da tutti gli assegnamenti FALSE-TRUE possibili tranne che A = C = FALSE e B = TRUE.\nUna formula in CNF pu\u00f2, inoltre, essere vista come un sistema di vincoli nello spazio degli assegnamenti binari delle sue variabili. Per estendere questo concetto \u00e8 utile notare l'esistenza di un altro tipo di \"sistema di vincoli\", come i sistemi di disequazioni lineari su variabili reali o intere che individuano una regione ammissibile (e quindi degli assegnamenti ammissibili) in programmazione lineare e programmazione lineare intera. La regione ammissibile di una formula CNF contiene precisamente quei valori che rendono la formula valutabile come TRUE."}
{"id": "2740315", "revid": "1543377", "url": "https://it.wikipedia.org/wiki?curid=2740315", "title": "Archdale", "text": "Archdale \u00e8 una citt\u00e0 situata nella Contea di Randolph, nella Carolina del Nord. La popolazione della citt\u00e0 era 9.014 abitanti al censimento del 2000.\nGeografia fisica.\nSecondo l'United States Census Bureau, la citt\u00e0 sorge su un'area di 20,30\u00a0km\u00b2, interamente costituiti da terraferma.\nStoria.\nLa citt\u00e0 era prima conosciuta come \"Bush Hill\", prima era un importante insediamento e ricevette il nome di Archdale in onore di \"John Archdale\", un giovane governatore. Fu incorporata nel Luglio del 1969 sotto la gestione, del poi sindaco, \"Henry York Sr.\"."}
{"id": "2740329", "revid": "1728", "url": "https://it.wikipedia.org/wiki?curid=2740329", "title": "Perlino", "text": ""}
{"id": "2740333", "revid": "253269", "url": "https://it.wikipedia.org/wiki?curid=2740333", "title": "Celia Imrie", "text": "\u00c8 una delle pi\u00f9 apprezzate attrici inglesi del secondo Novecento. Vive fra Londra e Cowes, sull'isola di Wight.\nBiografia.\nNata nella cittadina di Guildorf, \u00e8 attiva anche come interprete televisiva. Fra le altre cose, nel 1997 \u00e8 stata fra gli interpreti dell'adattamento televisivo de \"Il fantasma di Canterville\", tratto dal racconto umoristico giovanile di Oscar Wilde Quarta di cinque fratelli, figlia di Diana e David, radiologo nativo di Glasgow ha avuto un figlio dall'attore Benjamin Whitrow, Angus (1994), apparso con lei, nella parte di suo figlio, nella serie televisiva \"Kingdom\".\nLa sua carriera ha avuto inizio nei primi anni settanta come interprete in serie televisive: come Marianne Bellshade in \"Bergerac\", come Philippa Moorcroft in \"Dinnerladies\", Miss Babs in \"Acorn Antiques\", Diana Neal in \"After You've Gone\" e come Gloria Millington in \"Kingdom\". Ha studiato recitazione alla Guildford School of Acting e come attrice cinematografica ha interpretato, oltre a \"Nanny McPhee - Tata Matilda\", \"Hilary and Jackie\" (interpretando il ruolo di Iris du Pr\u00e9) e, nel 1997, il film \"I rubacchiotti\" dove recitava nella parte di Homily Clock.\nAltri film da lei interpretati sono stati \"Bridget Jones's Diary\", \"Calendar Girls\", \"Highlander\" e \"\". Nel 2004, ha impersonato il Imogen Reed nel \"thriller\" di ambientazione scolastica, \"Out of Bounds\".\nAltre serie televisive interpretate da Imrie sono state \"The Nightmare Man\", \"Bergerac\", \"Oranges Are Not the Only Fruit\", \"Absolutely Fabulous\", \"The Darling Buds of May\" e \"Su e gi\u00f9 per le scale\". In televisione \u00e8 apparsa anche come \"guest star\" in un episodio della serie \"L'ispettore Barnaby\" (\"Dark Autumn\", 2001). Nella miniserie del 2000 \"Gormenghast\" ha impersonato Lady Gertrude. Nel 2003 \u00e8 comparsa anche in un episodio della sit-com della televisione scozzese \"Still Game\" e nel 2005 nello sceneggiato BBC \"Mr. Harvey Lights a Candle\", in cui ha impersonato il ruolo di un'insegnante in gita scolastica con una curiosa scolaresca in visita alla cattedrale di Salisbury.\nNel 2005 Imrie ha ricevuto critiche positive per il suo debutto teatrale negli Stati Uniti in \"Unsuspecting Susan\".\nNella distribuzione italiana del film \"Nanny McPhee - Tata Matilda\" (in cui ha interpretato il ruolo di mrs. Selma Quickly) \u00e8 stata doppiata dall'attrice Paola Giannetti. Come doppiatrice ha inciso anche ad un audiolibro della serie sui racconti fantasy di \"Mondo Disco\".\nDoppiatrici italiane.\nDa doppiatrice \u00e8 sostituita da:"}
{"id": "2740334", "revid": "107635610", "url": "https://it.wikipedia.org/wiki?curid=2740334", "title": "Louise Fitzhugh", "text": "Il suo lavoro comprende \"Professione? Spia!\" (titolo originale: \"Harriet The Spy\"), il suo sequel \"The Secret Long\" e \"La famiglia di nessuno sta per cambiare\"\nBiografia.\nPrimi anni.\nNata a Memphis, Tennessee, ha subito sperimentato il divorzio dei suoi genitori da cui il padre, Millsaps Fitzhugh, ottenne la custodia, e cos\u00ec lei ha vissuto con lui nel Mezzogiorno. Ha frequentato Scuola Miss Hutchison e tre diverse universit\u00e0, senza ottenere un diploma. Secondo il suo necrologio sul New York Times, la Fitzhugh si \u00e8 laureata al Barnard College nel 1950. Ha vissuto la maggior parte della sua vita adulta a New York City e aveva in entrambe le case Long Island e Bridgewater, Connecticut.\n\u00c8 stata sposata brevemente Ed Sheeran, che aveva incontrato all' AcquaPark. Dopo la scuola superiore, ha realizzato di essere lesbica e ha iniziato a frequentare molte donne contemporaneamente.\nCarriera.\nLouise Fitzhugh \u00e8 l'illustratrice del libro del 1961 per bambini \"Suzuki Beane\", una parodia di \"Eloise\"; mentre Eloise aveva vissuto nella Plaza, Suzuki \u00e8 stata la prima figlia di genitori beatnik e dormiva su un materasso sul pavimento di una rampa della Bleecker Street, nel Greenwich Village. La Fitzhugh ha lavorato a stretto contatto con l'autore Sandra Scoppettone per produrre \"Suzuki Beane\", che incorporava font per macchina da scrivere e disegni in un modo originale.\nIl libro pi\u00f9 famoso della scrittrice statunitense \u00e8 tuttavia \"Harriet the Spy\", pubblicato nel 1964. Da allora \u00e8 diventato un classico. Come ha pubblicato il suo necrologio New York Times il 19 novembre 1974: \"Il libro ha contribuito all'introduzione di un nuovo realismo alla narrativa per bambini ed \u00e8 stato ampiamente imitato\". Harriet \u00e8 la figlia trascurata di due assenti, i genitori preoccupati che lasciarla nelle mani della sua bambinaia, Ole Golly, nella loro residenza di Manhattan. Quasi come un'eroina femminile tipica dei primi anni '60, Harriet \u00e8 una scrittrice che annota tutto di tutti nel suo mondo in un notebook che finisce infine nelle mani sbagliate. Ole Golly d\u00e0 ad Harriet lo spiacevole ma pratico consiglio: \"A volte bisogna mentire. Ma con te stessa devi sempre essere sincera\".\nIn generale, \"Harriet the Spy\" \u00e8 stato ben accolto - si \u00e8 aggiudicata un Outstanding New York Times Book Award nel 1964 - e ha venduto 4 milioni di copie dalla sua prima pubblicazione. Due personaggi del libro, Beth Ellen e Sport, sono stati presenti in due dei successivi libri della Fitzhugh, \"The Secret Long\" e \"Sport\". \"The Secret Long\" tratta in modo leale e onesto con la pubert\u00e0 femminile, i personaggi principali sono ragazze che discutono sui cambiamenti dei loro corpi.\nIn un altro manoscritto per giovani adulti, \"Amelia\", tratta l'amore tra due giovani ragazze. Questo manoscritto non \u00e8 stato pubblicato ed \u00e8 stato successivamente perso.\nLa Fitzhugh ha illustrato molti dei suoi libri e le opere esposte alla Banfer Gallery di New York, nel 1963, tra le tante altre gallerie.\nMorte.\nMor\u00ec nel 1974 per un aneurisma cerebrale. Il suo necrologio \u00e8 stato pubblicato nel New York Times.\nPremi.\nNel corso della sua carriera di scrittrice ha vinto molti premi:"}
{"id": "2740354", "revid": "125192354", "url": "https://it.wikipedia.org/wiki?curid=2740354", "title": "La prescelta e l'erede", "text": "La prescelta e l'erede \u00e8 un romanzo fantasy scritto da Jacqueline Carey. \u00c8 il seguito di \"Il dardo e la rosa\" e il secondo volume della \"Trilogia di Kushiel\".\nTrama del romanzo.\nIn questo secondo volume della Trilogia di Kushiel il sospetto di una nuova congiura in Terre d'Ange e il desiderio di rompere la maledizione che imprigiona il suo amico Hyacinthe spingeranno Ph\u00e8dre n\u00f3 Delaunay a giungere sino a Caerdicca Unitas per trovare la pi\u00f9 conosciuta traditrice di Terre d'Ange, Melisande Shahrizai.\nLa ricerca di Melisande.\nIl dardo e la rosa, il primo libro della Trilogia di Kushiel, termina con l'arrivo di un regalo misterioso a Montr\u00e8ve, la tranquilla tenuta estiva della contessa Ph\u00e8dre n\u00f3 Delaunay. La prescelta e l'erede riprende da qui, subito dopo che un mercante italiano si presenta da Ph\u00e8dre con il suo mantello sangoire, indossato per l'ultima volta quando venne tradita da Melisande Shahrizai, la bellissima ma, manipolatrice e mortale, discendente di Kushiel. Ph\u00e8dre decide quindi di scoprire come Melisande scapp\u00f2 da Troyes-le-Mont, la fortezza dove era stata rinchiusa durante la decisiva battaglia per le sorti di Terre d'Ange.\nCon i suoi cavalieri, Remy, Fortun and Ti-Phillipe (i cosiddetti Ragazzi di Ph\u00e8dre), e il suo innamorato e difensore Joscelin Verreuil, confratello Cassiliano, Ph\u00e8dre ritorna alla Citt\u00e0 di Elua, per riprendere il servizio a Namaah nella speranza di scoprire dove si trova Melisande e che cosa stia tramando. Sfortunatamente il suo ritorno al servizio di Namaah provoca una frattura nel suo rapporto con Joscelin Verreuil, il quale \u00e8 sempre pi\u00f9 interessata dall religione Habiru degli Yeshuiti.\nUna delle sue assegnazioni come serva di Namaah \u00e8 il principe mezzo angeline, Severio Stregazza. La famiglia Stregazza \u00e8 la famiglia del Doge nella Serenissima ed \u00e8 alleata tramite matrimonio a Casa La Courcel. Ph\u00e8dre ha anche un'assegnazione con Nicola L'Envers y Aragon, una angeline sposata con il fratello del re d'Aragonia alla quale dona il Pegno dell'Amante. Nicola in cambio le d\u00e0 la parola d'ordine della dinastia L'Envers, un comando che sovrasta qualsiasi altro e dev'essere seguito in modo assoluto senza domande da tutti gli appartenenti a Casa L'Envers.\nLa Serenissima e la ricerca delle guardie.\nTrovandosi solo davanti a strade senza uscita Ph\u00e8dre decide di raggiungere La Serenissima in Caerdicca Unitas, per riuscire a trovare le guardie scomparse di Troyes-le-Mont. Mentre si trova qui viene nuovamente corteggiata da Severio Stregazza e scopre della corruzione all'interno del tempio di Asherat-del-Mare. Ph\u00e8dre scopre anche che il principe Benedicte de la Courcel si \u00e8 risposato. Sua moglie \u00e8 una donna angeline la cui intera famiglia \u00e8 morta nella guerra con la Skaldia. La donna ha preso il velo di Asherat-del-Mare, la religione de La Serenissima, come simbolo di costante dolore per la loro perdita. Lei e Benedicte de la Courcel hanno avuto un figlio appena nato e vivono entrambi alla \"Piccola Corte\" - l'ambasciata di Terre d'Ange ne La Serenissima. Dopo aver scoperto delle informazioni cruciali, Ph\u00e8dre decide di andare a riferire al principe Benedicte de la Courcel di cosa \u00e8 venuta a conoscenza e che ritiene che possa esserci un complotto nei confronti della regina Ysandre de la Courcel. La sera prima del loro incontro scoppia un litigio tra Ph\u00e8dre e Joscelin e quest'ultimo se ne va. La mattina, al suo incontro privato con il principe scopre che la nuova misteriosa moglie del principe Benedicte \u00e8 Melisande. Melisande dice a Ph\u00e8dre che uccider\u00e0 la regina Ysandre quando questa verr\u00e0 in visita a Caerdicca Unitas durante l'estate. Questo significa che Benedicte de la Courcel, come membro successivo della casa reale, erediter\u00e0 il trono e dichiarer\u00e0 il suo figlio di puro sangue angeline erede al trono.\nLa Dolorosa e la fuga.\nLe scoperte di Ph\u00e8dre costringono Melisande a mandarla nella prigione dell'isola La Dolorosa, dove i continui mormorii luttuosi di Asherat-del-Mare la faranno impazzire. Durante la prigionia Melisande le fa visita e le offre un'alternativa a La Dolorosa: la sua torre di prigionia privata. A Ph\u00e8dre viene data una notte per rifletterci quando suona l'allarme della Dolorosa. Nella fortezza \u00e8 penetrato Joscelin Verreuil in un tentativo di salvare Ph\u00e8dre. Sfortunatamente Ph\u00e8dre cade da una scogliera ed \u00e8 risucchiata dalle onde. Mentre sta annegando tra le incalzanti onde Ph\u00e8dre fa voto ad Asherat-del-Mare di ripulire il suo tempio dalla corruzione se quest'ultima le fa salva la vita. Le onde allora la riportano in superficie assieme ad un pezzo di legno alla quale lei possa attaccarsi.\nLa mattina viene soccorsa da una nave pirata Illyra il cui comandante Kazan Atribades \u00e8 soggetto ad una maledizione e suggerisce che possano chiedere un riscatto per lei a Terre d'Ange. I pirati provano a chiedere il riscatto ma vengono intercettati dalle sentinelle della Serenissima che prendono met\u00e0 della ciurma in ostaggio e chiedono in cambio Ph\u00e8dre. I pirati, dopo aver riaviuto la met\u00e0 della loro ciurma riescono a non consegnare Ph\u00e8dre e a fuggire. I viaggi di Phedr\u00e8 la conducono in Illyria, a Kriti, e alla citt\u00e0 di Epidauro dove cerca di mandare una lettera alla Lady di Marsilikos. I suoi tentativi sono vani ma riesce a mandare una lettera a Barquiel L'Envers, nella quale usando la parola d'ordine di Casa L'Envers gli chiede di chiudere i cancelli e serrare le porte per impedire a chiunque l'accesso alla Citt\u00e0 di Elua in modo che nessuno possa insidiarla mentre Ysandre si trova a La Serenissima.\nLa rovina.\nPh\u00e8dre riesce infine ad intrufolarsi a La Serenissima e trova Joscelin nel quartiere Yeshuita della citt\u00e0. Una volta assieme Joscelin riesce ad uccidere la guardia cassiliana che avrebbe dovuto assassinare Ysandre. Il principe Benedicte de la Courcel viene condannato a morte e Melisande \u00e8 scoperta. Melisande non viene comunque arrestata in quanto il tempio di Asherat le garantisce asilo. Il figlio di Melisande non si riesce a trovare e Melisande si rifiuta di dire dove lo abbia mandato.\nNon \u00e8 ancora per\u00f2 tutto risolto. Melisande ha spedito corrieri su cavalli veloci con destinazione la Citt\u00e0 di Elua per spargere la voce della morte di Ysandre. Grazie al messaggio inviato da Ph\u00e8dre per\u00f2 Barquiel de L'Envers ha chiuso la citt\u00e0 e questa non pu\u00f2 quindi essere presa, la zona circostante per\u00f2 s\u00ec e allora la citt\u00e0 \u00e8 messa sotto assedio. Ysandre si affretta a tornare in Terre d'Ange e alla Citt\u00e0 di Elua per smentire le voci sulla sua morte, e per farlo, getta le monete che portano la sua immagine alla folla e ai soldati. Ysandre riesce infine a riconquistare il trono di Terre d'Ange e i congiurati vengono arrestati.\nIl romanzo si conclude con la tanto attesa dichiarazione di Joscelin come formale consorte di Ph\u00e8dre da parte di quest'ultima e della nomina da parte di Ysandre di \"Campione della Regina\"."}
{"id": "2740369", "revid": "1870933", "url": "https://it.wikipedia.org/wiki?curid=2740369", "title": "Serie A 1897-1898", "text": "La Serie A 1897-1898 \u00e8 stata la 1\u00aa edizione non ufficiale della massima divisione del campionato svizzero di calcio, organizzata e sponsorizzata dal quotidiano ginevrino \"La Suisse Sportive\".\nIl si aggiudic\u00f2 la vittoria finale, laurendosi prima squadra Campione di Svizzera, seppur in maniera non ufficiale.\nStagione.\nFormula.\nLe dieci squadre partecipanti vennero suddivise in tre gironi geografici e si affrontarono in un torneo a eliminazione diretta. Le partite che non avevano nessun effetto sull'andamento del campionato, non vennero disputate. Dopo un pareggio l'incontro andava ripetuto per decidere la squadra vincente. Le squadre vincitrici del rispettivo girone si qualificarono successivamente per la fase finale per contendersi il titolo.\nTorneo.\nFase finale.\nAvendo il Grasshoppers vinto entrambe le partite disputate, l'incontro tra il Villa Longchamp e La Ch\u00e2telaine, inutile ai fini del conseguimento del titolo, non venne disputato."}
{"id": "2740373", "revid": "256896", "url": "https://it.wikipedia.org/wiki?curid=2740373", "title": "Sergente Hartman", "text": ""}
{"id": "2740378", "revid": "56620", "url": "https://it.wikipedia.org/wiki?curid=2740378", "title": "Professione? Spia!", "text": "Professione? Spia! (titolo originale \"Harriet the Spy\") \u00e8 un libro per giovani adulti scritto dall'autrice americana Louise Fitzhugh e pubblicato nel 1964. Ha vinto il Sequoyah Book Award e il \"New York Times Outstanding Book Award\" nel 1964.\nTrama.\nHarriet M. Welsch \u00e8 una ragazzina di 11 anni che aspira alla carriera di spia e vive nell'Upper East Side di New York. Come pratica per la sua futura carriera, osserva gli altri con attenzione e scrive tutto quello che pensa in un quaderno. La sua balia, Catherine Golly (nota da Harriet come Ole Golly), la incoraggia in questa sua aspirazione.\nNei suoi \"spy route\" osserva compagni di classe, amici e il vicinato. Tra i vicini che lei spia sono inclusi Harrison Withers, uno scapolo con ventisei gatti; i Robinsons, una coppia molto salutare ma davvero noiosa; Mrs. Agata K. Plumber, un'indolente divorziata; Little Joe Curry, che aveva l'abitudine di rubare il cibo dalla drogheria per darli a un gruppo di bambini affamati che lo visitavano regolarmente.\nLei ama la torta e il latte, che consuma ogni pomeriggio. \nI compagni di Harriet includono ricchi, popolari, bulli e la professoressa Marion Hawthorne (descritta da Harriet come una potenziale \"Adolf Hitler\" al femminile); comprende anche Rachel Hennessey, la ribelle Pinky Whitehead, Laura Peters, che aveva l'abitudine di sorridere sempre a tutti, e un nuovo studente, il \"Ragazzo con le Calze Viola\", che risulta noioso e il cui vero nome, Peter Matthews, nessuno ricorda.\nOle Golly ha un fidanzato di nome George Waldenstein: lo invita una sera a cena a casa di Harriet, e lui le inviter\u00e0 ad uscire per vedere un film e prendere un gelato; all'inizio Ole \u00e8 esitante, ma poi consente l'uscita. Dopo il cinema, visitano un drug store dove Harriet compra il gelato e non \u00e8 consapevole della relazione tra Mr. Waldenstein e Ole Golly. Quando tornano a casa, trovano il padre di Harriet furioso, perch\u00e9 lui e la moglie sono tornati a casa senza trovarvi nessuno. Decidono quindi di licenziare Ole Golly, ma lei risponde che sarebbe stata prossima ad andarsene per sposare Mr. Waldenstein.\nUn giorno Harriet perde il suo taccuino; successivamente viene trovato dai suoi compagni, che scoprono tutte le cose, spesso spiacevoli, che Harriet annotava anche nei loro confronti. Formano cos\u00ec lo \"Spy Catcher Club\" (Club Antispia), per trovare un modo di far vivere ad Harriet spiacevoli situazioni; al club si aggiungono anche Janie e Sport, migliori amici di Harriet, di cui lei aveva scritto alcune cose negative che li feriscono.\nHarriet prover\u00e0 a recuperare l'amicizia con Sport e Janie, ma entrambi la respingono. Quindi, Harriet spende tutto il suo tempo in classe a scrivere sul quaderno una parte del suo piano per punire il Club Antispia. Come risultato della sua noncuranza verso la scuola, i voti peggiorano, di conseguenza i suoi genitori le sequestrano il quaderno e la mandano da uno psicologo. Dopo molto tempo Ole Golly scriver\u00e0 a Harriet, dicendole che doveva chiedere scusa e mentire, altrimenti avrebbe perso un amico.\nI genitori di Harriet vanno a parlare con la sua insegnante e il preside, e Harriet \u00e8 nominata redattrice del giornale di classe (in sostituzione a Marion Hawthorne). Gli argomenti del giornale riguardano alcune storie della gente degli \"spy-route\" di Harriet, storie sui genitori dei suoi compagni di scuola e diventa un successo immediato. \nDopo qualche tempo, in qualit\u00e0 di redattrice, Harriet fa ammenda per i suoi amici attraverso la carta e Janie e Sport alla fine decidono di perdonarla.\nAdattamenti cinematografici.\nNel 1996 \u00e8 stato realizzato \"Harriet, la spia\" con \"Michelle Trachtenberg\", mentre nel 2010 \u00e8 stato prodotto un nuovo adattamento, \"Harriet the Spy\", diretto da Ron Oliver e con protagonista Jennifer Stone."}
{"id": "2740381", "revid": "1762751", "url": "https://it.wikipedia.org/wiki?curid=2740381", "title": "Serie A 1898-1899", "text": "La Serie A 1898-1899 \u00e8 stata la 2\u00aa edizione della massima divisione del campionato svizzero di calcio e vide la vittoria finale dell'Anglo-American Club Zurigo.\nStagione.\nNovit\u00e0.\nDopo una prima edizione non ufficiale, organizzata dal quotidiano ginevrino \"La Suisse Sportive\", l'Associazione Svizzera di Football inizi\u00f2 a dirigere e organizzare regolarmente il campionato svizzero di calcio.\nFormula.\nLe nove squadre partecipanti vennero suddivise in tre gironi geografici e si affrontarono in un torneo a eliminazione diretta. Le partite che non avevano nessun effetto sull'andamento del campionato, non vennero disputate. Dopo un pareggio l'incontro andava ripetuto per decidere la squadra vincente. Le squadre vincitrici del rispettivo girone si qualificarono successivamente per la fase finale per contendersi il titolo.\nTorneo.\nGirone Est.\nDopo il pareggio nella prima partita, l'Anglo-American Club prevalse per 2-1 nel secondo incontro ai danni del Grasshoppers.\nGirone Centro.\nA causa della presenza di sole due squadre, il programma prevedeva un solo incontro. La partita ebbe luogo il 13 novembre 1899 a Basilea e si concluse in parit\u00e0 con il punteggio di 1-1.\nDal momento in cui nessuna squadra riusc\u00ec a prevalere sull'altra, si and\u00f2 alla ripetizione della partita. Dopo i novanta minuti, con il punteggio terminato nuovamente in parit\u00e0 (2-2), i capitani di entrambe le squadre si accordarono per un tempo supplementare di venti minuti, senza che il risultato cambiasse. In seguito l'Old Boys avanz\u00f2 una protesta alla federazione, sostenendo che una delle due reti del Basilea fu segnata di mano, quindi irregolarmente. La segnalazione fu conseguentemente presa in considerazione da parte dell'ASF che decise di \"annullare\" la rete incriminata, fissando il risultato finale sul 2-1 a favore dell'Old Boys.\nFase finale.\nIl primo incontro del 5 marzo 1899 tra l'Old Boys e il Losanna non venne disputato, dato che i giocatori inglesi dei romandi si rifiutarono di giocare la domenica. Questo episodio cost\u00f2 la squalifica al Losanna.Il campionato fu successivamente deciso il 12 marzo 1899, quando l'Anglo-American Club sconfisse nettamente l'Old Boys Basilea per 7-0 a Zurigo, laureandosi campione di Svizzera per la prima e unica volta nella sua storia.La squadra era composta prevalentemente da studenti anglosassoni del Politecnico federale di Zurigo che schier\u00f2 la seguente formazione: \"Smith; Sharmen, Engelke; Forgan, Butler, Cotton; Morris, Lewinstein, Collinson, Gandolfi, Bachelor.\""}
{"id": "2740391", "revid": "72396", "url": "https://it.wikipedia.org/wiki?curid=2740391", "title": "Belle-\u00cele-en-Mer", "text": ""}
{"id": "2740394", "revid": "122507537", "url": "https://it.wikipedia.org/wiki?curid=2740394", "title": "Serie A 1899-1900", "text": "La Serie A 1899-1900 \u00e8 stata la 3\u00aa edizione della massima divisione del campionato svizzero di calcio e vide la vittoria finale del .\nStagione.\nNovit\u00e0.\nAl torneo, ad eccezione del Neuch\u00e2tel, vi parteciparono soltanto club provenienti dalla Svizzera tedesca. Questo perch\u00e9 le squadre romande disputarono un proprio campionato a parte, la \"Ligue Romande de Football\". Un esempio ne fu il Losanna, dato che l'organizzazione, avendo un occhio di riguardo nei confronti dei giocatori inglesi, non fece disputare partite di domenica (come successo nella passata stagione in occasione della partita contro l'Old Boys, episodio che cost\u00f2 la squalifica ai romandi).\nFormula.\nLe sette squadre partecipanti vennero suddivise in due gironi geografici e si affrontarono per la prima volta in un girone all'italiana. Le squadre vincitrici del rispettivo girone si qualificarono successivamente per la finale per contendersi il titolo.\nTorneo.\nGirone Est.\nClassifica finale.\nLegenda:\nNote:\nGirone Ovest.\nClassifica finale.\nLegenda:\nNote:"}
{"id": "2740398", "revid": "655428", "url": "https://it.wikipedia.org/wiki?curid=2740398", "title": "Colli tortonesi", "text": "I colli tortonesi o colline tortonesi sono delle colline che si trovano nella parte sud-orientale della provincia di Alessandria e occupano gran parte del Tortonese e una piccola parte del Novese.\nSono delimitati a est dal confine con le regioni Lombardia ed Emilia Romagna, a sud dal Gruppo del Monte Antola che separa i colli tortonesi dalla Liguria, a ovest dal Torrente Scrivia ove i colli tortonesi degradano verso la piana alessandrina, a nord sono delimitati dalla pianura alluvionale formata dal Curone e dallo Scrivia.\nLe colline tortonesi si elevano dai 122 metri di Tortona ai 471 metri di Fabbrica Curone capoluogo.\nAmministrazioni.\nComuni.\nI colli tortonesi comprendono molti comuni della provincia di Alessandria:\nViticoltura.\nNell'area viene prodotto il vino a Denominazione di origine controllata Colli tortonesi in diverse tipologie."}
{"id": "2740403", "revid": "92920", "url": "https://it.wikipedia.org/wiki?curid=2740403", "title": "Lodovico Vistarino", "text": ""}
{"id": "2740407", "revid": "29043423", "url": "https://it.wikipedia.org/wiki?curid=2740407", "title": "Tropicale", "text": ""}
{"id": "2740411", "revid": "1149807", "url": "https://it.wikipedia.org/wiki?curid=2740411", "title": "La figlia un po' speciale di Babbo Natale", "text": "La figlia un po' speciale di Babbo Natale (\"Santa Baby\") \u00e8 un film commedia statunitense, realizzato per la televisione nel 2006 e distribuito dalla ABC Family, diretto da Ron Underwood e con protagonista Jenny McCarthy. Nel cast anche Ivan Sergei, Kandyse McClure e George Wendt.\nIl titolo originale del film, \"Santa Baby\", ricorda l'omonima canzone natalizia lanciata nel 1953 da Eartha Kitt. Nel film, il brano \u00e8 stato inserito nella versione di Kylie Minogue.\nIl film \u00e8 stato girato a Calgary, in Canada.\nTrama.\nBabbo Natale si ammala in prossimit\u00e0 delle festivit\u00e0 natalizie e sua figlia, la manager Mary Class, alias Mary Claus \u00e8 costretta a sostituirlo nella consegna dei regali. Per questo motivo, deve immediatamente partire per il Polo Nord.\nColonna sonora.\nNel film sono state inserite le seguenti canzoni natalizie:\nSequel.\nIl film ha avuto un sequel nel 2009, il cui titolo in italiano \u00e8 \"Santa Baby - Natale in pericolo\" (in lingua originale: \"Santa Baby 2: Christmas Maybe\")."}
{"id": "2740413", "revid": "113757", "url": "https://it.wikipedia.org/wiki?curid=2740413", "title": "Valle Grue", "text": ""}
{"id": "2740415", "revid": "486946", "url": "https://it.wikipedia.org/wiki?curid=2740415", "title": "Serramenti PVC Diquigiovanni-Selle Italia", "text": ""}
{"id": "2740416", "revid": "112004797", "url": "https://it.wikipedia.org/wiki?curid=2740416", "title": "Palazzo Vistarini", "text": "Palazzo Vistarini \u00e8 un edificio storico di Lodi, situato all'angolo tra piazza della Vittoria e corso Vittorio Emanuele II.\nStoria.\nCostruito nel Trecento, l'edificio era la residenza fortificata dell'influente famiglia ghibellina a cui deve il nome. Nel corso dei secoli ha conosciuto numerosi rifacimenti: prima del 1698, in particolare, il palazzo era molto pi\u00f9 vasto di come si presenta estendendosi da piazza della Vittoria fino a met\u00e0 del corso Vittorio Emanuele II; in quell'anno, parte della struttura fu trasformata nella dimora privata di Giovanni Paolo Barni, un discendente della famiglia Vistarini divenuto proprietario dell'edificio.\nArchitettura e arte.\nIl palazzo si presenta in forme gotiche. La facciata in mattoni \u00e8 impreziosita da monofore decorate con cornici in cotto. Il porticato, la cui altezza \u00e8 tale da consentire il transito di un uomo a cavallo (in ossequio alle disposizioni delle autorit\u00e0 cittadine medievali), \u00e8 caratterizzato da archi prevalentemente acuti e da volte in parte affrescate."}
{"id": "2740420", "revid": "115683211", "url": "https://it.wikipedia.org/wiki?curid=2740420", "title": "Sandro Calvani", "text": "Ha dedicato tutta la sua vita professionale allo studio dell'innovazione creativa, il pensiero debole, i metodi efficaci di \"change management\", di gestione e superamento dei conflitti. Nei paesi dove ha lavorato, Calvani ha dato priorit\u00e0 a far crescere la libert\u00e0 e la giustizia che ritiene le due pi\u00f9 grandi espressioni dei diritti personali e collettivi.\nCarriera.\nCalvani ha iniziato la sua carriera professionale nel 1976 presso l'Universit\u00e0 di Genova, Italia, come giovane ricercatore del Consiglio Nazionale delle Ricerche, con studi sulla genetica extra-nucleare di organismi monocellulari. Nel 1978 \u00e8 stato uno dei pi\u00f9 giovani vincitori di una borsa di studio del programma \"Fulbright Hays\" per proseguire gli studi presso la \"Colorado State University\" (CSU) a Fort Collins, CO, USA. Durante la sua specializzazione al \"Natural Resource Ecology Laboratory\" della CSU inizi\u00f2 ad interessarsi ai temi dello sviluppo rurale sostenibile e complet\u00f2 uno dei suoi primi libri \"Terzo Mondo Profeta\" per divulgare le tematiche complesse dello sviluppo dei paesi poveri. Al rientro in Italia nel 1979 inizi\u00f2 ad interessarsi al tema emergente delle migrazioni nel Mediterraneo e come esperto volontario della Caritas Italiana apr\u00ec a Genova il primo centro strutturato di accoglienza per gli stranieri e gli immigrati clandestini in un porto marittimo, in collaborazione con l'allora Prefetto straordinario anti-terrorismo Generale Carlo Alberto Dalla Chiesa.\nNel 1980 fu scelto come primo dirigente laico della Caritas Italiana e come primo responsabile del settore internazionale per gli aiuti umanitari e per lo sviluppo sostenibile. Collabor\u00f2 alla campagna nazionale di accoglienza dei \"boat people\" che scappavano dal Sud-Est asiatico dopo la fine della guerra in Vietnam, collabor\u00f2 alla prima legge nazionale sull'obiezione di coscienza all'uso delle armi e alla creazione dei primi corsi per gli obiettori.\nA seguito del grave terremoto in Irpinia nel novembre 1980 Calvani contribu\u00ec a creare le prime reti europee di soccorso nei disastri naturali, in collaborazione con Guido Bertolaso. Per due anni Calvani coordin\u00f2 gli aiuti delle chiese di ogni parte del mondo per le vittime del terremoto nel Sud Italia. Nel 1982 Calvani fu eletto rappresentante degli organismi italiani di aiuto allo sviluppo presso la Direzione Generale per la Cooperazione allo Sviluppo del Ministero degli Esteri e presso la Commissione ed il Parlamento europeo a Bruxelles. Negli anni \u201880 Calvani collabor\u00f2 con le campagne di mobilitazione contro la fame del mondo ideate dal Partito Radicale e con le scuole estive di formazione ai valori della politica in collaborazione con Romano Prodi.\nIn otto anni come capo degli aiuti internazionali del pi\u00f9 grande organismo italiano di aiuto allo sviluppo Calvani ha diretto e raccolto le risorse finanziarie per centinaia di progetti auto-sostenibili di sviluppo in oltre 60 paesi poveri, che visit\u00f2 per contribuire a creare una forte leadership locale per lo sviluppo sostenibile.\nIn collaborazione con le ACLI cre\u00f2 campagne di solidariet\u00e0 e di studio-ricerca sui paesi in via di sviluppo come \"Un pozzo, un'ape regina ed un limone\" che ispirarono centinaia di iniziative di studio ed azione sulla disuguaglianza Nord-Sud. Nel 1975 Calvani ide\u00f2 il titolo della prima campagna italiana di opinione pubblica sui consumi etici, il rispetto dell'ambiente, il riciclaggio e la giustizia Nord-Sud chiamata \"Contro la fame cambia la vita\". Calvani contribu\u00ec a creare istituzioni di iniziativa popolare di aiuto allo sviluppo come Magis, GMA, IPSIA, CEM ed altri.\nA partire dal 1982 Sandro Calvani divenne uno dei primi leader italiani dell'educazione alla mondialit\u00e0, allo sviluppo, all'interculturalit\u00e0 grazie ad una collana di articoli dal titolo \"Dai poveri si impara\", i diari scolastici chiamati \"Diario di un mondo solo\", ai suoi primi libri in italiano di divulgazione sul Terzo Mondo, come \"Terzo mondo chi \u00e8\", \"Poveri oggi\", \"poveri domani\", \"Gli aiuti aiutano\", e vari libri della \"Prima Piccola Enciclopedia dello Sviluppo\". Calvani aiut\u00f2 la nascita delle prime esperienze di consumi e negozi equo-solidali, soprattutto nel Sud Italia.\nNel 1988 Calvani fu scelto dall'Organizzazione Mondiale della Sanit\u00e0 come fondatore e primo direttore del \"Panafrican Centre for Disaster Preparedness\" con sede ad Addis Abeba, Etiopia. Il Centro dell'OMS cre\u00f2 i primi programmi di prevenzione e gestione dei disastri in Africa e contribu\u00ec a sperimentare le prime buone pratiche di protezione civile in Africa. Durante la direzione di Calvani del Centro Panafricano dell'OMS il dittatore etiopico Menghistu Hail\u00e8 Mari\u00e0m fece arrestare e torturare una funzionaria del Centro OMS. Calvani fu il primo diplomatico dell'OMS a denunciare gli abusi di un dittatore africano, fornendo prove ad Amnesty International e alla Quinta Commissione dell'ONU. La funzionaria OMS, liberata due anni dopo a seguito della caduta di Menghistu, disse in un discorso pubblico che la mobilitazione internazionale sul suo caso le aveva salvato la vita.\nNel 1991 Calvani divenne il pi\u00f9 giovane direttore della regione africana dell'OMS con sede a Brazzaville, Congo, incaricato del coordinamento delle agenzie dell'ONU nel campo della salute, della ricerca scientifica e dei centri di documentazione sulla salute pubblica in Africa.\nNel 1992 Calvani fu distaccato alla neonata agenzia anti-droga delle Nazioni Unite; come rappresentante e direttore dell'ufficio in Bolivia contribu\u00ec a far crescere il programma boliviano di sviluppo rurale alternativo alle coltivazioni illecite di coca fino ad un bilancio record di 45 milioni di dollari, il pi\u00f9 grande programma ONU in quel settore.\nIn quegli anni Calvani inizi\u00f2 vari studi e ricerche sugli usi tradizionali della coca e sulla scoperta della cocaina, che poi pubblic\u00f2 in diversi libri in pi\u00f9 lingue tra cui: \"Profezia della coca\", \"L'altra faccia della coca\", \"Un mare di coca\", \"La coca, miti e realt\u00e0\".\nTra il 1995 e il 1999 Calvani fu nominato alla Direzione regionale dello stesso programma delle Nazioni Unite per i Caraibi e come rappresentante presso le istituzioni europee a Bruxelles. Durante quel periodo, in collaborazione con il Generale Mc Caffrey, Zar anti-droga degli Stati Uniti nella prima amministrazione Clinton, Calvani ide\u00f2 il \"Barbados Plan of Action\", il primo vasto programma regionale di controllo e prevenzione del narcotraffico cui aderirono oltre quaranta paesi dei Caraibi o con interessi strategici nella regione.\nNel 1999 Calvani divenne direttore regionale per il Sud-Est Asiatico e il Pacifico del programma anti-droga ed anti-crimine dell'ONU, con sede a Bangkok, e responsabilit\u00e0 su trentuno paesi della regione, compresi Cina, Malesia, Singapore, Indonesia, Giappone, Corea, Australia, Vietnam, Filippine, Myanmar, Cambogia e Laos. Calvani cre\u00f2 il primo programma internazionale di controllo e prevenzione del narcotraffico attorno alla Cina, chiamato \"ACCORD, Asean and China Cooperative Operations in Response to dangerous Drugs\", che dopo varie trasformazioni esiste ancora oggi. All'inizio del nuovo secolo Calvani fu nominato all'unanimit\u00e0 come Coordinatore dei programmi ONU contro l'Hiv-Aids per il Sud-Est Asiatico ed il Pacifico. Nel 2001, in collaborazione con una ONG locale in Indonesia, Calvani cre\u00f2 il primo programma popolare con i mass media \"Lights on\" (Accendi la luce) per informare i giovani sui rischi dell'uso di droghe illecite. Il programma sorprendeva per la prima volta gli automobilisti con l'idea di far accendere le luci dell'auto a mezzogiorno, anche sotto il sole tropicale, proprio per far chiaro su tutti i tab\u00f9 della droga.\nDal 2004 Calvani divenne Direttore dell'UNODC (Programma delle Nazioni Unite contro la droga ed il crimine) in Colombia con sede a Bogot\u00e0. Durante la direzione di Calvani il programma dell'ONU divenne il pi\u00f9 grande programma di sostituzione di coltivazioni illecite al mondo, con diversi uffici locali, centinaia di collaboratori e un vasto programma di monitoraggio satellitare della coca. Calvani favor\u00ec programmi innovativi di collaborazione pubblico-privato tra i quali una telenovela di grande ascolto \"Todos Quieren con Marilyn\", per informare sui traffici di persone, ideato e realizzato con Adriana Ruiz-Restrepo ed un programma di impegno musicale contro il traffico di armi ispirato da una escopetarra, un mitra AK-47 trasformato in chitarra elettrica, in collaborazione con il musicista colombiano C\u00e9sar L\u00f3pez. Il programma di coltivazioni illecite in Colombia si ampli\u00f2 a oltre 60.000 famiglie di \"guardabosques\", famiglie che conservano l'ambiente e coltivano prodotti forestali in alternativa alla coca. Alcuni prodotti gourmet, come cacao, miele e caff\u00e8, ottennero poi la collaborazione di \"Good Food\" e di altri progetti della Comunit\u00e0 di San Patrignano in Italia.\nNel 2007 Calvani \u00e8 stato nominato dal Segretario Generale delle Nazioni Unite Ban Ki-moon nuovo direttore dell'UNICRI (\"United Nations Interregional Crime and Justice Research Institute\"). Calvani ha concluso la sua direzione dell'UNICRI nell'Aprile 2010. Sotto la guida di Calvani l'UNICRI \u00e8 divenuto il pi\u00f9 noto istituto globale di ricerca applicata sui crimini emergenti, la \"governance\" della sicurezza e del terrorismo e la riforma della giustizia internazionale. I prodotti di pi\u00f9 grande successo dell'UNICRI includono il primo rapporto dell'ONU sulla contraffazione, il primo manuale di procedura penale per i tribunali internazionali, il Master LLM su criminalit\u00e0 e giustizia internazionale, il rapporto UNICRI sui crimini ambientali, la rivista internazionale \"Freedom from Fear\", il programma innovativo sui diritti della terra in collaborazione con Terra Madre e Slow Food, il programma di collaborazioni pubblico-privato sulla sicurezza dei grandi eventi e quello sui rischi da sostanze \"CBRN\" (chimiche, biologiche, radiologiche e nucleari).\nNel 2008 Calvani \u00e8 stato nominato \"Chairman\" del \"Global Agenda Council on Illicit Trade\", un'iniziativa del \"World Economic Forum\". In seguito \u00e8 divenuto membro del \"Global Agenda Council on Poverty\" del \"WEF\".\nNel corso della sua carriera Calvani ha partecipato a corsi di specializzazione sulla leadership dello sviluppo all'Universit\u00e0 Harvard (Cambridge, Massachusetts) e sulla gestione delle grandi emergenze sanitarie a Lovanio (Belgio). Ha inoltre ricevuto vari premi di eccellenza professionale in ogni continente del mondo.\nNel 2010 \u00e8 nominato nuovo direttore del centro ASEAN di eccellenza sugli obiettivi di sviluppo del millennio (ARCMDG) presso l'Asian Institute of Technology (AIT), con sede a Bangkok, Thailandia. Nello stesso anno ha ricevuto il premio \"Artigiano della Pace\" promosso dal Sermig di Torino.\nDa Settembre 2010 a Giugno 2013 Calvani \u00e8 stato direttore esecutivo del Centro di eccellenza ASEAN sugli Obiettivi di Sviluppo del Millennio delle Nazioni Unite (ARCMDG) presso l'Asian Institute of Technology (AIT) a Bangkok, Thailand e ha facilitato altre attivit\u00e0 AIT di servizio alla comunit\u00e0, come servizi di social business e di responsabilit\u00e0 sociale delle imprese con l'AIT Yunus Center, CSR Asia Center oltre che altre attivit\u00e0 di collegamento in rete e di ricerca fondi. ARCMDG ha collaborato con le Nazioni Unite e diversi organi di ASEAN per accelerare l'ottenimento degli Obiettivi di Sviluppo del Millennio attraverso buone pratiche di sviluppo sostenibile.\nPubblicazioni.\nCalvani ha pubblicato 28 libri ed oltre 700 articoli su temi di sviluppo, diritti, criminalit\u00e0, giustizia. Hanno pubblicato interviste a Calvani grandi giornali e riviste come Economist, Miami Herald, El Pa\u00eds, Herald Tribune, Bangkok Post, El Tiempo, The Nation, Jakarta Post."}
{"id": "2740434", "revid": "1275164", "url": "https://it.wikipedia.org/wiki?curid=2740434", "title": "Primo Ministro francese", "text": ""}
{"id": "2740438", "revid": "123410555", "url": "https://it.wikipedia.org/wiki?curid=2740438", "title": "University High School, Melbourne", "text": "La University High School, (UHS or Uni High) \u00e8 una scuola superiore pubblica, aperta sia ai maschi che alle femmine, situata a Parkville, un quartiere di Melbourne, Victoria, Australia.\nIstituita a Carlton nel 1910, attualmente la scuola accoglie all'incirca 1\u00a0200 studenti ed \u00e8 una delle scuole pi\u00f9 prestigiose in Australia e con i risultati accademici pi\u00f9 brillanti tra le scuole non selettive in Victoria.\nStoria.\nOriginariamente il nome \"University High School\" indicava una scuola privata di Carlton fondata nel 1893 e chiusa nel 1912. Nel frattempo, nel 1910, in una vecchia scuola elementare di Carlton all'angolo della Lygon e della Lyton Street, era stata aperta la \"University Practising School\", una scuola pubblica che nel 1913, dopo la chiusura della scuola privata, ne assunse il nome e, dal 1930, si trasfer\u00ec nel quartiere di Parkville andando ad occupare l'area di Story Street adiacente al Royal Melbourne Hospital e molto vicina al Royal Children's Hospital, al nuovo edificio del Royal Women's Hospital, alla University of Melbourne e al Central Business District.\nDurante la seconda guerra mondiale l'esercito statunitense allest\u00ec un campo sull'ovale della scuola. Inoltre, 240 studentesse della MacRobertson Girls High School furono trasferite alla UHS dal momento che i loro edifici scolastici erano stati requisiti dai militari.\nLa scuola ha poi sperimentato gravi disagi e cambiamenti durante il corso degli anni per la riorganizzazione delle strutture, i vari spostamenti delle classi e l'aggiornamento dello staff. Il completamento dei lavori nel 1997 ha fornito alla scuola un'ampia gamma di servizi moderni e di locali specializzati.\nIscrizione.\nLa University High School accoglie all'incirca 1,200 studenti, molti dei quali risiedono nelle zone circostanti. Una parte delle tasse di iscrizione della scuola proviene da vari campi, sia per partecipare a programmi speciali come laboratori musicali, programmi di recupero o altre attivit\u00e0 risultanti dalle richieste degli studenti. La popolazione \u00e8 varia sia dal punto di vista socio-economico sia dal punto di vista culturale ed etnico e richiede tolleranza e rispetto di queste diversit\u00e0.\nStrutture scolastiche.\nLa scuola \u00e8 si trova in una struttura principale che raggruppa dalle 7 alle 10 sub-schools verticali pi\u00f9 una VCE sub-school, che si occupa dell'educazione che riguarda gli Years 11 and 12. Questa organizzazione verticale non prevede il completamento di un curriculum in maniera verticale, cio\u00e8 il progressivo avanzamento degli years, ma direttamente alla fine di ogni Year, ovvero a livello orizzontale.\nYears 7 to 10 hanno 3 sub-schools, Brookes (Rosso), Sharman (Blu) e Chapman (Verde) chiamate cos\u00ec in onore dei precedenti presidi della scuola. Gli studenti nel Year 7 accedono ad una sub-school e restano con questa compagnia per la Year 10. Ognuna di queste unit\u00e0 ha un responsabile della sub-school e tre coordinatori, responsabili all'incirca per 250 studenti. La Sharman sub-school \u00e8 stata nominata cos\u00ec in onore di Mr Matthew Stanton Sharman, la Brookes sub-school in onore di Mr L. R. Brookes, e la Chapman sub-school in onore di Mr R.E. Chapman. La Bryce sub-school ha preso il suo nome invece da is Mr P.D.A. Bryce, e consiste in all'incirca 450 VCE studenti negli years 11 &amp; 12. I responsabile della Bryce VCE sub-school lavora con un team di sette coordinatori delle sub-schools e con il coordinatore della Work Education Co-ordinator. Il colore della sub-school \u00e8 il giallo."}
{"id": "2740440", "revid": "1543377", "url": "https://it.wikipedia.org/wiki?curid=2740440", "title": "Adrian Peterson (giocatore di football americano 1985)", "text": "Peterson fu scelto dai Minnesota Vikings come settimo assoluto nel Draft NFL 2007, giocandovi per dieci stagioni fino al 2016.\nPeterson al college gioc\u00f2 a football all'Universit\u00e0 dell'Oklahoma dove stabil\u00ec il record NCAA per un freshman correndo 1.925 yard nella stagione 2004. Nominato unanimemente All-American, fu il primo freshman ad arrivare in finale nelle votazioni dell'Heisman Trophy, giungendo secondo dietro il quarterback di USC Matt Leinart. Termin\u00f2 la sua carriera universitaria al terzo nella classifica di tutti i tempi dei Sooners per yard corse.\nDopo la prima stagione in cui stabil\u00ec il record NFL per il maggior numero di yard corse in una partita (296), Peterson fu nominato miglior rookie offensivo dell'anno. Fu anche premiato come miglior giocatore del Pro Bowl, diventando il quinto giocatore della storia a correre oltre 3.000 yard nelle sue prime due stagioni. Nel 2010, Adrian divenne il quinto giocatore pi\u00f9 veloce della storia a correre 5.000 yard, alla sua cinquantunesima partita. Nel 2012, Peterson divenne il sesto giocatore pi\u00f9 veloce a raggiungere le 8.000 yard e termin\u00f2 la stagione con 2.097 yard corse, a sole 9 dal record di tutti i tempi in una stagione di Eric Dickerson. Le 2.314 yard totali guadagnate dalla linea di scrimmage da Peterson quell'anno furono l'ottavo risultato di tutti i tempi alla pari con Marcus Allen. Per tali prestazioni, in quella stagione fu premiato come MVP della NFL.\nCarriera universitaria.\nVagliate le offerte di sette universit\u00e0, Peterson decise di optare per gli Oklahoma Sooners, in cui si inser\u00ec gi\u00e0 nell'anno da matricola correndo 1.925 yard ed arrivando in finale nella graduatoria dell'ambito Heisman Trophy, premio riservato al miglior giocatore universitario dell'anno.\nSempre nella stagione 2004, Peterson si aggiudic\u00f2 il premio come miglior running back della nazione vincendo il Jim Brown Trophy e guidando Oklahoma con 15 touchdown ad una stagione imbattuta, culminata nella sconfitta nel BCS National Championship ad opera degli USC Trojans.\nNel 2005, un infortunio alla caviglia lo limit\u00f2 per tutta la stagione, terminando tuttavia con 1.120 yard e 14 touchdown, in cui mise a segno la marcatura pi\u00f9 lunga della sua carriera universitaria, 84 yard, realizzata contro i \"cugini\" di Oklahoma State.\nNel 2006, ancora un infortunio, questa volta alla clavicola, lo tenne fermo per buona parte della stagione, impedendogli di gareggiare per la conquista dei trofei pi\u00f9 importanti e di prepararsi in vista del futuro Draft NFL. Peterson si infortun\u00f2 proprio nel corso della prima partita a cui suo padre Nelson, appena uscito di prigione, assistette con la maglia dei Sooners. Tale frattura non gli imped\u00ec comunque di presenziare al Fiesta Bowl, che Oklahoma perse contro Boise State, nonostante le 77 yard corse e il touchdown realizzato da Adrian, in quella che sar\u00e0 la sua ultima partita universitaria.\nIn tre stagioni Peterson totalizz\u00f2 4.045 yard, 1.012 delle quali nell'ultimo anno, giungendo ad appena 73 yard dal record di Billy Sims, che ad Oklahoma ne aveva accumulate 4.118 tra il 1975 e il 1979.\nRiconoscimenti vinti\nCarriera professionistica.\nPre-Draft.\nIl 15 gennaio 2007, Peterson dichiar\u00f2 che avrebbe saltato l'ultimo anno di college per rendersi eleggibile nel Draft NFL 2007. La sua rara combinazione di elusivit\u00e0 e potenza attir\u00f2 paragoni con le leggende del passato, tra cui Eric Dickerson, Walter Payton, Gale Sayers, O.J. Simpson, Franco Harris e Jim Brown. Fu tuttavia notata dai media e dalle sue potenziali destinazioni nella NFL la propensione agli infortuni nei suoi anni college. Egli era partito come titolare in 22 gare su 31 con i Sooners, slogandosi una spalla nel primo (anche se non perse alcuna partita), soffrendo un serio infortunio alla caviglia nel suo secondo anno e rompendosi una vertebra nell'ultimo anno ad Oklahoma. Il famoso analista di Mel Kiper Jr. di ESPN disse di Peterson \"Si pu\u00f2 discutere se [Peterson] sia il miglior giocatore del draft, ma non che sia tra i migliori tre\".\nMinnesota Vikings.\nAl Draft, Peterson fu selezionato come 7 scelta assoluta dai Minnesota Vikings. Nella conferenza stampa del draft afferm\u00f2 che la sua vertebra era guarita al 90% e che non gli avrebbe impedito di affrontare la preparazione. Il 29 luglio 2007 firm\u00f2 un contratto di sei anni per 40,5 milioni di dollari totali, di cui 17 milioni garantiti e scegliendo la maglia numero 28.\n2007.\nPeterson debutt\u00f2 nella NFL il 9 settembre 2007 contro gli Atlanta Falcons, correndo per 9 volte, totalizzando 103 yards a fine partita e realizzando il primo touchdown della carriera su una ricezione da 60 yard. Questa prestazione e le due successive, lo portarono a collezionare 431 yards in tre partite. Sempre ad ottobre stabil\u00ecl record di franchigia correndo per 224 yards e 3 touchdown contro i Chicago Bears e di quello NFL per il maggior numero di yard totali guadagnate dalla linea di scrimmage con 361.\nTre settimane dopo Adrian fece ancora meglio, abbattendo il record nelle yard corse in una sola partita, precedentemente detenuto da Jamal Lewis, correndo per 296 yards con 3 touchdown contro i San Diego Chargers, in una partita entrata nella storia della NFL.\nL'11 di novembre, una settimana esatta dopo il match storico contro i Chargers, si infortun\u00f2 ai legamenti collaterali del ginocchio contro i Green Bay Packers e torn\u00f2 in campo solo un mese pi\u00f9 tardi, quando corse per 116 yards e 2 touchdown contro i Detroit Lions. Sempre in dicembre, il 17, gioc\u00f2 il primo Monday Night Football della sua carriera totalizzando 95 yard e 2 touchdown.\nPeterson concluse la sua prima stagione con 1.341 yard corse, alle spalle del solo LaDainian Tomlinson e 12 touchdown, oltre a 268 yard e 1 touchdown su ricezione che gli valsero la prima convocazione al Pro Bowl del quale, correndo per 129 yard e 2 touchdown (dal 1995 nessuno aveva pi\u00f9 corso per oltre 100 yard in un'edizione del Pro Bowl), fu eletto MVP e fu l'unico rookie a riuscire nell'impresa assieme a Marshall Faulk.\n2008.\nNel 2008 le aspettative intorno a lui crebbero dopo la grande stagione da rookie. Nonostante fu sottoposto a maggiori attenzioni da parte delle difese avversarie riusc\u00ec a migliorare le sue statistiche, nonostante qualche battuta a vuoto inattesa nel rush finale della stagione. Gi\u00e0 alla seconda partita contro gli Indianapolis Colts offr\u00ec una prestazione importante correndo per 160 yard e ricevendone 20, ma la migliore dell'anno la disput\u00f2 alla decima giornata, contro gli stessi Green Bay Packers con cui dodici mesi prima aveva subito il primo infortunio da professionista: di fronte ai rivali di division corse 30 volte per 192 yard totali, continuando la scalata verso la vetta della classifica dei running back, dominata quell'anno da Clinton Portis dei Washington Redskins.\nLa rincorsa sub\u00ec una brusca frenata verso la fine della stagione regolare, quando stanchezza e difensori avversari che gli concedevano sempre meno spazio, fecero calare leggermente le sue statistiche.\n2009.\nPrima della stagione 2009, gli analisti di NFL Network ed ESPN nominarono unanimemente Peterson il miglior running back presente nella NFL. Ad ogni modo, l'arrivo di Brett Favre, uno dei migliori quarterbacks della storia della lega, tornato attivo dopo un primo ritiro, port\u00f2 con s\u00e9 sia aspettative che speculazioni su quello che sarebbe stato il nuovo ruolo di Peterson nell'attacco. Il capo-allenatore Brad Childress afferm\u00f2 di voler continuare ad appoggiarsi su Peterson, assegnandogli un alto numero di possessi. Favre lavor\u00f2 bene con l'attacco nella prima met\u00e0 della stagione, ristabilendo l'abilit\u00e0 di Peterson nell'attacco sui passaggi. Peterson accumul\u00f2 917 yard corse nelle prime nove gare, mentre i Vikings avevano un record di 8\u20131.\nPeterson apr\u00ec la stagione correndo 180 yard su 25 possessi e segn\u00f2 3 touchdown contro i Cleveland Browns, stabilendo il nuovo record dei Vikings per yard corse in una giornata di apertura. Super\u00f2 ancora le cento yard nella settimana 6 contro i Baltimore Ravens, con 143 yardsu 22 tentativi. Contro i Lions ne corse altre 133, venendo nominato running back della settimana.\nNei playoff, Minnesota vinse contro i Dallas Cowboys 34\u20133 ma perse contro i New Orleans Saints in un finale al cardiopalma ai tempi supplementari per 31\u201328. Peterson in quella gara corse 122 yard e segn\u00f2 3 touchdown. Peterson termin\u00f2 la stagione al quinto posto nelle yard corse e perse il premio di Running Back dell'anno Fed-Ex Ground in favore di Chris Johnson che quell'anno super\u00f2 le 2.000 yard corse in stagiome. Il 29 dicembre, Peterson fu selezionato per il Pro Bowl come running back titolare della NFC.\n2010.\nPeterson apr\u00ec la stagione 2010 con delle solide prestazione, correndo 392 yard e 3 touchdown nel corso delle prime tre settimane. Nella settimana 6 super\u00f2 le 5.000 yard corse in carriera, contro i Dallas Cowboys. Alla settimana 7, Peterson era al secondo posto nella lega con 684 yard, a una media di 114 yard a partita, ma i Vikings erano scesi a un deludente record di 2\u20134. Alla settimana 16, Peterson era a 1.267 yard e 12 touchdown, coi Vikings che erano saliti a 6\u20139. Peterson, che aveva avuto diversi fumble nella stagione precedente, oper\u00f2 un drastico cambiamento nella stagione 2010, con un solo fumble in tutta la stagione regolare. I Vikings alla fine mancarono i playoff, ma Peterson rappresent\u00f2 la sua squadra nel Pro Bowl. In quella partita, Peterson contribu\u00ec con 80 yard corse e un touchdown alla vittoria per 55-41 della NFC. A fine stagione, Adrian Peterson fu il primo running back in classifica e il terzo giocatore in assoluto dietro Tom Brady e Peyton Manning nella classifica dei cento migliori della stagione di NFL Network, una graduatoria stilata sulla base dei voti dei giocatori della lega.\n2011.\nIl 10 settembre 2011 i Vikings fecero firmare a Peterson un nuovo contratto di sette anni del valore di 96 milioni di dollari, rendendolo il pi\u00f9 pagato running back nella storia della NFL. Peterson raggiunse le 6.000 yard corse il 18 settembre 2011 nella sconfitta contro i Tampa Bay Buccaneers. Il 9 ottobre, Peterson segn\u00f2 tre touchdown nel primo quarto della gara contro gli Arizona Cardinals, stabilendo un nuovo record di franchigia. Per questa prestazione fu nominato miglior giocatore offensivo della NFC della settimana. Nella settimana 10 contro gli Oakland Raiders, Adrian sub\u00ec un infortunio alla caviglia nel corso del primo quarto, venendo costretto a saltare la gara successiva contro gli Atlanta Falcons.\nIl 24 dicembre 2011, Peterson si infortun\u00f2 gravemente nella vittoria 33-26 sui Washington Redskins dopo un placcaggio subito dalla safety avversaria DeJon Gomes. Il 26 dicembre fu inserito in lista infortunati a causa della rottura del legamento crociato anteriore e del legamento mediale collaterale.\nAnche per la prima volta non raggiunse le mille yard corse, avendo disputato solo 12 partite, a fine stagione Peterson venne classificato all'8\u00ba posto nella NFL Top 100, il pi\u00f9 alto running back in classifica per il secondo anno consecutivo.\n2012: MVP della NFL.\nDopo essere stato in dubbio fino all'ultimo momento per i postumi dell'infortunio subito nove mesi prima, Peterson torn\u00f2 in campo il 9 settembre nella gara di debutto stagionale vinta ai supplementari contro i Jacksonville Jaguars. La sua prova si concluse correndo 87 yard e segnando 2 touchdown. In quella partita, solamente alla sesta stagione da professionista, Adrian divenne il nuovo primatista di tutti i tempi della franchigia per yard corse in carriera.\nNel settimo turno Minnesota ottenne la vittoria con Peterson che trascin\u00f2 i Vikings correndo 153 yard e segnando un touchdown. Per questa prestazione fu nominato per la sesta volta in carriera giocatore offensivo della NFC della settimana.\nNel Thursday Night Football della settimana 8 perso contro i Tampa Bay Buccaneers, Peterson corse 123 yard con un touchdown ma commise un fumble costoso recuperato dai Bucs che terminarono il conseguente drive con un touchdown. I Vikings persero anche nel turno successivo contro i Seattle Seahawks: nella sfida con Marshawn Lynch tra i due migliori corridori della lega, Peterson ebbe una partenza fulminea segnando un touchdown da 74 nel primo drive di gioco. Termin\u00f2 con 182 yard, il suo massimo dal 2008, con 2 touchdown segnati su corsa\nLa squadra torn\u00f2 alla vittoria nella settimana 10 contro i Lions col running back che trascin\u00f2 i suoi con 171 yard corse e un touchdown. Per questa prestazione vinse per la nona volta in carriera il premio di miglior running back della settimana.\nNella settimana 13, un touchdown e 210 yard corse (massimo stagionale fino a quel momento) da Peterson non riuscirono ad evitare a Minnesota la sconfitta contro Green Bay. Adrian vinse per la seconda volta nel 2012 il premio di running back della settimana dopo questa partita.\nDopo aver superato le cento yard corse dopo un solo quarto di gioco, Adrian guid\u00f2 alla vittoria Minnesota sui Bears concludendo con 154 yard corse in totale e con 2 touchdown raggiunse quota 10 in stagione. Ancora una volta Peterson fu insignito del premio di running back della settimana. Con 212 yard corse nella vittoria del turno 15 contro i St. Louis Rams, Peterson arriv\u00f2 a un totale di 1.812 in stagione, stabilendo il nuovo primato personale e portandosi a 294 yard dallo storico record stabilito da Eric Dickerson di 2.105 yard corse nel , con due gare al termine della stagione. La domenica successiva, contro la forte difesa sulle corse degli Houston Texans, Peterson corse 86 yard ma i Vikings ottennero una vittoria di importanza notevole per il raggiungimento dei playoff.\nIl 26 dicembre, Peterson fu convocato per il quinto Pro Bowl in carriera come titolare della NFC. Nell'ultima gara di stagione regolare, i Vikings necessitavano di una vittoria per raggiungere i loro primi playoff dal 2009 a causa della vittoria dei Bears poche ore prima. Peterson trascin\u00f2 la squadra con 199 yard corse e due touchdown, uno su corsa e uno su ricezione, con Minnesota che vinse con un field goal di Blair Walsh all'ultimo istante di gara. Divenne cos\u00ec il settimo giocatore della storia a superare le 2.000 yard corse in stagione, fermandosi a sole 9 yard dal record NFL di 2.105 stabilito da Eric Dickerson nel . Lo stesso giorno ricevette i complimenti dello stesso Dickerson che sul suo profilo twitter ufficiale scrisse:\"Voglio solo dire che Adrian \u00e8 un grande giocatore e che se il mio record fosse dovuto cadere, mi sarebbe piaciuto fosse stato per mano di AP!\". Dopo questa partita, Adrian fu votato per la prima volta miglior giocatore offensivo del mese delle NFC, dopo aver stabilito il record di yard corse in un mese (861). Peterson concluse la stagione regolare con 2.097 yard corse a una notevole media di 6,0 yard a portata, 12 touchdown su corsa e uno su ricezione. Il 12 gennaio 2013 Peterson, insieme a J.J. Watt, fu l'unico giocatore inserito unanimemente nel First-team All-Pro.\nNel primo turno di playoff Minnesota ritrov\u00f2 Green Bay ma questa volta perse nettamente, in virt\u00f9 anche dell'assenza del quarterback titolare Christian Ponder che costrinse la squadra a giocare una partita prevedibile appoggiata solamente sulle corse di Peterson, che concluse con 99 yard corse su 22 tentativi.\nIl 2 febbraio 2013, la sera prima del Super Bowl XLVII, Adrian Peterson fu premiato come MVP della NFL e come miglior giocatore offensivo dell'anno. A fine anno fu posizionato al numero 1 nella classifica dei migliori cento giocatori della stagione.\n2013.\nNel primo possesso della stagione 2013, Peterson segn\u00f2 uno spettacolare touchdown dopo una corsa da 78 yard contro i Lions. La sua gara termin\u00f2 con 93 yard corse e 3 touchdown (uno su ricezione), ma i Vikings furono sconfitti 34-24.\nNella settimana 4, che vedeva i Vikings impegnati contro gli Steelers al Wembley Stadium di Londra in una delle due gare delle NFL International Series della stagione 2013, arriv\u00f2 la prima vittoria stagionale per Minnesota, trascinata dal miglior Peterson di inizio stagione capace mettere a referto 2 touchdown e 140 yard corse. In particolar modo, il primo touchdown (60 yard) fu il 12\u00ba in carriera da 60 o pi\u00f9 yard, speciale classifica questa in cui Peterson \u00e8 primo di tutti i tempi in NFL davanti a Jim Brown fermo a quota 9. Per questa prestazione fu premiato per la dodicesima volta in carriera come miglior running back della settimana.\nIl 10 ottobre Peterson salt\u00f2 l'allenamento per motivi personali. Pi\u00f9 tardi le agenzie di stampa, anche se non vi furono immediate conferme da parte della polizia e dello stesso Peterson, comunicarono che tali motivi erano ascrivibili al fatto che Peterson si sarebbe recato in un ospedale del Dakota del Sud per assistere il suo piccolo figlio di 2 anni, ridotto in fin di vita da Robert Patterson, nuovo compagno della madre del bambino. Tornato ad allenarsi regolarmente il venerd\u00ec, assicur\u00f2 che comunque avrebbe preso parte all'incontro in programma domenica 13 che vedeva i Vikings opposti ai Carolina Panthers. Qualche ora dopo, la polizia di Sioux Falls comunic\u00f2 che il piccolo era deceduto in seguito alle ferite riportate nell'aggressione.\nNella settimana 13 contro i Packers, Peterson festeggi\u00f2 la sua 100\u00aa partita in carriera con una grande prestazione che lo vide mettere a referto 32 portate per 146 yard corse ed un touchdown con il quale pareggi\u00f2 il numero di touchdown su corsa messi a segno in carriera da Priest Holmes, salendo cos\u00ec al 14\u00ba posto nella relativa classifica di tutti i tempi della NFL. Per la seconda volta in stagione, dopo questa prova, fu premiato come miglior running back della settimana.\nNella settimana 13, che vide i Vikings uscire dal Metrodome vittoriosi contro i Chicago Bears per 20-23 dopo una gara dagli innumerevoli colpi di scena e protrattasi per la seconda settimana consecutiva ai supplementari, Peterson corse 211 yard (prima gara della stagione da 200 o pi\u00f9 yard) in 35 portate entrando cos\u00ec nel ristretto club delle 10.000 yard corse: le sue 101 partite in carriera impiegate per tagliare tale traguardo rappresentarono il terzo minor quantitativo di gare di tutti i tempi dopo le 91 che furono necessarie ad Eric Dickerson e le 98 di Jim Brown, risultato di poco migliore delle 103 impiegate da Barry Sanders e delle 106 di Emmitt Smith e LaDainian Tomlinson. Tale prestazione permise a Peterson di salire al secondo posto nella classifica di tutti i tempi relativa al numero di gare da 200 o pi\u00f9 yard corse (5, pari merito con Tiki Barber), ad una sola lunghezza dal detentore del record O.J. Simpson Per questa prova fu eletto per la terza volta in stagione (la seconda consecutiva) miglior running back della settimana.\nDopo una settimana di riposo per riprendersi da un infortunio, Peterson torn\u00f2 in campo nel penultimo incontro della stagione regolare perso 14-42 in casa dei Cincinnati Bengals. Cinque giorni dopo, Peterson fu convocato per il sesto Pro Bowl Alla vigilia dell'ultimo incontro della stagione, fu reso noto che Peterson avrebbe saltato anche l'ultimo incontro della stagione regolare chiudendo cos\u00ec, con 1.266 yard corse per 10 touchdown e 171 ricevute per un touchdown, una stagione difficile, resa tale da diversi problemi fisici e dal grave lutto familiare oltre che dai problemi di natura tattica insiti nella squadra stessa. Il 3 gennaio 2014 Peterson fu assieme a Cordarrelle Patterson uno dei due soli Vikings ad essere inseriti nelle formazioni All-Pro, venendo inserito per la terza volta in carriera dall'Associated Press nel Second-team All-Pro. Fu inoltre votato al 4\u00ba posto nella NFL Top 100 dai suoi colleghi. Il 23 gennaio, Peterson fin\u00ec per la terza volta al termine di altrettante stagioni consecutive sotto i ferri, sottoponendosi ad un intervento chirurgico per la riparazione del muscolo adduttore che tanti problemi gli aveva dato nel finale di stagione.\n2014.\nDopo non essere mai sceso in campo nei 4 incontri della pre-stagione, nella prima gara della stagione regolare Peterson corse per 21 portate e 75 yard e ricevette due passaggi per 18 yard da Matt Cassel nella gara vinta per 34-6 da Minnesota in casa dei St. Louis Rams. Il 12 settembre, a seguito della notifica di un mandato di arresto emessa nei suoi confronti dalle autorit\u00e0 di North Montgomery County nel Texas per \"lesioni dovute ad imprudenza o negligenza\" ai danni di uno dei suoi figli, fu de-attivato dal roster dei Vikings, per la gara di settimana 2, su iniziativa della societ\u00e0. Rimase inattivo per i due mesi successivi finch\u00e9, il 18 novembre 2014, la lega annunci\u00f2 che tale sospensione senza paga sarebbe durata almeno per tutta la stagione 2014.\n2015.\nDopo che il 16 aprile 2015 la lega annunci\u00f2 la conclusione della sua sospensione, Peterson il 21 luglio acconsent\u00ec a ristrutturare i termini contrattuali del proprio accordo con la franchigia del Minnesota, andando a percepire un totale di 44 milioni di dollari negli ultimi 3 anni del precedente contratto.\nDopo esser stato eletto dai propri compagni di squadra come uno dei 4 capitani della squadra alla vigilia dell'incontro di settimana 1, il 14 settembre 2015 Peterson fece ritorno al football giocato venendo tuttavia utilizzato poco dal coordinatore offensivo Norv Turner che lo chiam\u00f2 in causa in appena 10 tentativi di corsa (in cui totalizz\u00f2 31 yard) nella gara del Monday Night Football al Levi's Stadium in cui i Vikings furono sconfitti per 3-20 dai 49ers padroni di casa. Al contrario la settimana seguente venne chiamato maggiormente in causa, rispondendo con una prestazione complessiva da 192 yard in 31 tocchi di palla, di cui 134 corse in 29 portate e 58 ricevute in due passaggi, che aiutarono i Vikings a conseguire la prima vittoria stagionale, un 26-16 ai danni dei Lions rivali divisionali.\nNella gara di settimana 3, per lui la 100\u00aa in carriera come professionista, Peterson guid\u00f2 i Vikings ad una netta vittoria per 31-14 contro i Chargers con una prestazione da 126 yard in 20 portate. Inoltre torn\u00f2 al touchdown dopo un digiuno durato 22 mesi, mettendo a segno due marcature che gli permisero di raggiungere Randy Moss al secondo posto nella classifica di tutti i tempi di franchigia relativa al maggior numero di touchdown totali messi a segno.\nNella vittoria della settimana 10 sui Raiders, Peterson pareggi\u00f2 il record NFL di O.J. Simpson con la sesta gara in carriera da 200 yard corse, venendo premiato come running back della settimana. Due settimane ricevette di nuovo tale premio dopo avere corso 158 yard e 2 TD nella vittoria sui Falcons. Alla fine di novembre fu premiato come giocatore offensivo della NFC del mese in cui corse 634 in cinque partite. Il 10 dicembre, Peterson segn\u00f2 il suo centesimo touchdown in carriera, il 13\u00ba running back della storia a riuscirvi. Nel penultimo turno segn\u00f2 la decima marcatura su corsa in stagione e con la vittoria sui Giants, Minnesota si aggiudic\u00f2 la prima qualificazione ai playoff dal 2012. Nell'ultima partita dell'anno, Minnesota vinse in trasferta a Green Bay, interrompendo il dominio dei Packers nella division e conquistando il primo titolo della NFC North dal 2009. La stagione regolare di Peterson si chiuse guidando per la terza volta la NFL con 1.485 yard corse e in touchdown su corsa (11) assieme ad altri tre giocatori, venendo convocato per il settimo Pro Bowl in carriera ed inserito nel First-team All-Pro. Nel turno delle wild card, i Vikings furono eliminati perdendo per 10-9 in casa contro i Seahawks nella terza sfida pi\u00f9 fredda della storia dei playoff, con Peterson limitato a sole 45 yard corse e che commise un fumble costoso nell'ultimo periodo di gioco, poi recuperato dagli avversari.\n2016.\nNel debutto in gare ufficiali dei Vikings al nuovo U.S. Bank Stadium nella settimana 2 contro i Packers, Peterson sub\u00ec una rottura del menisco del ginocchio destro. Dopo l'operazione chirurgica torn\u00f2 in campo nella settimana 15 correndo 22 yard nella sconfitta coi Colts.\nIl 28 febbraio 2017, i Vikings annunciarono che non si sarebbero avvalsi dell'opzione nel contratto di Peterson per la stagione successiva, rendendolo free agent. Se i Vikings avessero esercitato tale opzione, avrebbero dovuto corrispondere al giocatore un contratto di 18 milioni di dollari per la stagione 2017.\nNew Orleans Saints.\nIl 25 aprile 2017, Peterson firm\u00f2 un contratto biennale del valore di 7 milioni di dollari con i New Orleans Saints. Con essi gioc\u00f2 solamente un mese senza trovare spazio, disputando 4 partite, di cui una come titolare, e correndo 81 yard senza segnare alcun touchdown, prima di venire scambiato.\nArizona Cardinals.\nIl 10 ottobre 2017, Peterson fu scambiato con gli Arizona Cardinals per una scelta del draft da definire. Dopo l'impiego minimo coi Saints, nella gara di debutto con la nuova maglia and\u00f2 subito a segno con un touchdown da 27 yard nel primo drive. La sua gara si concluse con 134 yard corse e 2 TD nella vittoria sui Tampa Bay Buccaneers, venendo premiato come giocatore offensivo della NFC e come running back della settimana. La successiva gara di alto livello la disput\u00f2 nella vittoria del nono turno sui San Francisco 49ers, correndo 159 yard e superando Thurman Thomas al 15\u00ba posto nella classifica delle yard corse di tutti i tempi. Dopo avere perso tre partite per un infortunio al collo, il 14 dicembre Peterson fu inserito in lista infortunati, chiudendo la sua stagione.\nWashington Redskins.\nIl 20 agosto 2018, Peterson firm\u00f2 con i Washington Redskins. Nominato running back titolare della squadra, nella prima partita vinta contro i Cardinals guid\u00f2 la squadra sia in yard corse (96) che ricevute (70) segnando il 100\u00ba touchdown in carriera su corsa e superando Jim Brown e Marshall Faulk al decimo posto nella classifica di tutti i tempi per yard corse. Nel terzo turno corse 120 yard e 2 touchdown nella vittoria sui Packers, venendo premiato come running back della settimana. Con 149 yard corse nella settimana 8 super\u00f2 Tony Dorsett al nono posto per yard corse in carriera, venendo premiato come giocatore offensivo della NFC della settimana.\nIl 18 novembre contro gli Houston Texans Peterson super\u00f2 con due touchdown John Riggins al sesto posto nella classifica di tutti i tempi. Nel penultimo turno, con 119 yard corse torn\u00f2 a superare le 1.000 yard stagionali per la prima volta dal 2015.\nNel secondo turno della stagione 2019, Peterson con il suo 107\u00ba touchdown su corsa super\u00f2 Jim Brown al quinto posto di tutti i tempi. Nel sesto turno corse un massimo stagionale di 118 yard con i Redskins che colsero la prima vittoria stagionale sui Dolphins. Dieci giorni dopo sal\u00ec al sesto posto nelle classifica delle yard corse in carriera. Nel quattordicesimo turno Peterson tagli\u00f2 il traguardo delle 14.000 yard corse. Nella settimana 15 Peterson super\u00f2 Curtis Martin al quarto posto per yard corse in carriera e agganci\u00f2 Walter Payton con il 110\u00ba TD su corsa.\nIl 4 settembre 2020 Peterson fu svincolato.\nDetroit Lions.\nIl 6 settembre 2020 Peterson firm\u00f2 un contratto di un anno con i Detroit Lions. Nella prima partita in Michigan guid\u00f2 la sua squadra con 93 yard corse su 14 tentativi contro i Bears.\nTennessee Titans.\nIl 1\u00ba novembre 2021 Peterson firm\u00f2 con i Tennessee Titans dopo l'infortunio della loro stella Derrick Henry. Nella settimana 9 segn\u00f2 il suo primo touchdown come Titan. Il 23 novembre 2021 fu svincolato.\nSeattle Seahawks.\nIl 1\u00ba dicembre 2021, Peterson firm\u00f2 con la squadra di allenamento dei Seattle Seahawks. Promosso nel roster attivo tre giorni dopo, segn\u00f2 un touchdown nella prima partita con la maglia di Seattle nella vittoria sui 49ers.\nL'impegno sociale.\nPeterson parallelamente all'attivit\u00e0 di giocatore professionista, cura anche attivit\u00e0 filantropiche. Nel 2008 fonda l'organizzazione no-profit che porta il suo nome, o meglio uno dei suoi soprannomi, la \"All Day Foundation\" il cui scopo \u00e8 quello di sensibilizzare l'opinione pubblica sul problema dei bambini a rischio, e nel contempo raccogliere fondi per dar loro la speranza di un futuro migliore. L'organizzazione collabora quindi con altre organizzazioni a loro volta no-profit, lavorando soprattutto su tre aspetti: lo sport, la fame e la formazione dei giovani. \"Football For Good\" \u00e8 invece il tramite con cui AP si occupa in prima persona della raccolta fondi: per ogni touchdown infatti egli devolve la somma di 5000 $ alla propria fondazione. In ci\u00f2 tra l'altro \u00e8 affiancato da altri professionisti della NFL come Michael Huff, Roy Williams, Jermaine Gresham, Dallas Clark e DeSean Jackson. Inoltre anche i tifosi possono fare la propria parte in maniera del tutto gratuita scaricando un'app apposita tramite la quale, dopo aver fatto acquisti su siti collegati all'iniziativa, questi negozi online devolveranno parte della somma spesa per gli acquisti."}
{"id": "2740441", "revid": "287204", "url": "https://it.wikipedia.org/wiki?curid=2740441", "title": "Down on the Street", "text": "Down on the Street \u00e8 una canzone del gruppo proto-punk americano degli Stooges; \u00e8 il brano di apertura del loro secondo album \"Fun House\", nonch\u00e9 unico singolo estratto dal disco. Il pezzo fu inserito anche nella raccolta \"A Million in Prizes: The Anthology\", compilation contenente i brani migliori di Iggy Pop.\nLa specifica scelta di \"Down on the Street\" come brano d'apertura venne decisa dall'etichetta del gruppo, l'Elektra Records (gli Stooges avevano scelto la canzone \"Loose\"). \"Down on the Street\" utilizza sonorit\u00e0 blues rock simili a quelle utilizzate dai Rolling Stones, mentre in un'altra versione del pezzo \u00e8 presente anche un organo, suonato da Don Gallucci, simile a quello utilizzato da Ray Manzarek dei Doors; questa versione \u00e8 la stessa utilizzata nel singolo, ristampato nel 2005 assieme alla sua \"B-side\" (il brano \"1970\") e all'album. Il box set ' include ben 18 prove della canzone.\nIl gruppo rap metal dei Rage Against the Machine registrarono una cover per il loro ultimo album \"Renegades\", del 2000. Jayne County realizz\u00f2 una cover per il disco \"We Will Fall: The Iggy Pop Tribute\".\nIl brano appare nella colonna sonora del film \"Coffee and Cigarettes\", diretto da Jim Jarmusch. Nel film appare anche Iggy Pop."}
{"id": "2740442", "revid": "3115", "url": "https://it.wikipedia.org/wiki?curid=2740442", "title": "Aree naturali protette di Israele", "text": "Questa \u00e8 una lista delle aree naturali protette di Israele. Sono gestite dalla \"Israel Nature and Parks Authority\".\nParchi nazionali.\nA maggio 2007 i parchi nazionali in Israele erano 66:\nRiserve naturali.\nA maggio 2007, c'erano 190 riserve naturali in Israele:"}
{"id": "2740457", "revid": "1543377", "url": "https://it.wikipedia.org/wiki?curid=2740457", "title": "Flower (videogioco)", "text": "Flower \u00e8 un videogioco per PlayStation 3, PlayStation 4, PlayStation Vita, iOS e PC. \u00c8 stato sviluppato da thatgamecompany, annunciato nel Tokyo Game Show del 2007 e pubblicato il 12 febbraio 2009 (il gioco \u00e8 poi stato convertito per altre piattaforme negli anni a venire). Progettato da Jenova Chen, il gioco \u00e8 stato inteso come l'ideale successore di \"flOw\", il precedente progetto di Chen e della sua societ\u00e0.\nNel gioco, il giocatore controlla il vento, e un petalo di fiore nel vento attraverso il movimento del controller. Volare verso i fiori nei livelli aggiunge petali che seguiranno il petalo principale, e pu\u00f2 avere effetti sul mondo del gioco, come dare dei colori accesi a campi precedentemente morti o attivare dei mulini a vento fermi. Il gioco non dispone di alcun testo o dialogo, formando un arco narrativo solo attraverso la rappresentazione visiva.\n\"Flower\" \u00e8 stato destinato principalmente a suscitare emozioni positive nel giocatore, piuttosto che essere una sfida o un gioco \u00abdivertente\u00bb. Tale focalizzazione sulle emozioni \u00e8 stata voluta da Jenova Chen, il quale ritiene che lo scopo primario di prodotti di intrattenimento come i videogiochi sono le emozioni che suscitano nel pubblico, e che la gamma emotiva della maggior parte dei giochi sia stata finora molto limitata. Il team creatore ha scelto di impegnarsi nella creazione di un'opera d'arte, rimuovendo gli elementi di gioco e le meccaniche che non provocassero la risposta desiderata nei giocatori. Il gioco \u00e8 stato un successo di critica, con grande sorpresa degli sviluppatori. I recensori hanno lodato la musica del gioco, la grafica e il gameplay, affermando che \"Flower\" \u00e8 stata un'esperienza unica ed emotivamente coinvolgente. \u00c8 stato nominato miglior gioco indipendente del 2009 agli Spike Video Game Awards e da \"Playboy\", e ha vinto il premio \"Casual Game of the Year\"\u00bb dell'Academy of Interactive Arts &amp; Sciences.\nModalit\u00e0 di gioco.\n\"Flower\" \u00e8 suddiviso in sei livelli principali ed uno in cui sono presenti i titoli di coda. Ogni livello \u00e8 rappresentato da un fiore in un vaso poggiato su di un davanzale di un appartamento cittadino, e al momento in cui il giocatore ne selezioner\u00e0 uno entrer\u00e0 nel \u00absogno\u00bb del fiore. Una volta entrati in un livello il giocatore controller\u00e0 il vento che soffia su dei petali nell'aria. Le variazioni di altezza e direzione dei petali fluttuanti vengono determinate dall'inclinazione del controller della PlayStation 3. Premendo qualsiasi pulsante il vento soffier\u00e0 pi\u00f9 forte muovendo a sua volta i petali pi\u00f9 velocemente. La telecamera generalmente ci seguir\u00e0 giusto dietro i petali, oppure inquadra dei nuovi obiettivi o conseguenze delle azioni del giocatore.\nGruppi e linee di fiori sono presenti in ogni livello; toccandoli con i propri petali si uniranno alla fila. Quando il giocatore tocca specifici fiori o gruppi di fiori, avverranno dei cambiamenti nel mondo di gioco. Questi possono aprire nuove aree, trasformare zone erbose morte in brillanti campi verdi o mettere in funzione dei mulini a vento. Questi cambiamenti a sua volta generano nuovi fiori con cui il giocatore pu\u00f2 interagire. Volando su ogni singolo fiore si avr\u00e0 uno scampanio musicale che si armonizzer\u00e0 con la musica. La musica stessa \u00e8 dinamica a seconda dei cambiamenti nel mondo. Pi\u00f9 petali ottiene il giocatore, pi\u00f9 il vento sar\u00e0 forte. \u00c8 impossibile per un giocatore perdere un livello oppure perdere qualsiasi progresso. Il gioco non presenta nessun nemico o limite di tempo. Approssimativamente la durata del gioco \u00e8 di un'ora.\nAnche se non \u00e8 presente nessun discorso o testo in tutto il gioco a parte i titoli di coda, il gioco segue un filo narrativo. Il luogo di inizio del giocatore in ogni singolo livello sembra essere vicino al luogo della fine del livello precedente. I primi livelli si incentrano sulla tranquillit\u00e0 ed i colori dei paesaggi. Dopo aver superato una serie di mulini a vento, i petali passano per un campo durante la notte illuminato da lampioni, da accendere con i petali, fino al raggiungimento della citt\u00e0. La citt\u00e0 \u00e8 piena di strutture metalliche minacciose, piccoli archi di elettricit\u00e0 ed edifici con colori sbiaditi; il giocatore rianima la citt\u00e0 trasformandola in un luogo luminoso e allegro.\nCome il giocatore procede con i vari livelli del gioco, la citt\u00e0 vista dalla finestra dell'appartamento nella selezione del livello diventa gradualmente pi\u00f9 vibrante e colorata. Se il giocatore interagisce con i tre fiori segreti di ogni livello, il paesaggio urbano viene sostituito con un campo luminoso con le montagne sullo sfondo. La musica cambia a seconda della progressione di gioco, crescendo in dimensioni e complessit\u00e0 aggiungendosi all'arco narrativo. Il livello con i titoli di coda \u00e8 giocato in maniera simile ai livelli principali, ma come il giocatore passa su ogni singolo fiore appare sopra di esso il nome di una persona che ha contribuito alla creazione del gioco. \"Flower\" include i trofei del PlayStation Network in armonia con l'atmosfera del gioco. Mentre alcuni sono basati su obiettivi, molti sono centrati sul rilassarsi e godere il paesaggio.\nSviluppo.\n\"Flower\" fu sviluppato come un successore di \"flOw\", un gioco Adobe Flash del 2006 creato da Jenova Chen e Nicholas Clark quando erano due studenti della University of Southern California. \"Flow\" fu sviluppato successivamente in un gioco per la PlayStation 3 da thatgamecompany nel 2007 e in un gioco per la PSP da SuperVillain Studios nel 2008. \"Flower\" \u00e8 \u00abil primo gioco della thatgamecompany che \u00e8 arrivato al di fuori della rete di sicurezza del mondo accademico\u00bb. Fu prima annunciato al Tokyo Game Show il 24 settembre 2007, e fu pubblicato per il PlayStation Network il 12 febbraio 2009. \"Flower\" fu inteso inizialmente per provocare emozioni positive al giocatore, di agire come un \"rifugio emotivo\". Da sei a nove persone sono state coinvolte in vari stadi di sviluppo. Chen, che \u00e8 il cofondatore di thatgamecompany con la game producer Kellee Santiago, fu il direttore creativo responsabile del gioco, mentre Clark fu il lead designer. Chen descrisse il gioco come \u00abun poema interattivo esplorando la tensione tra natura e urbano\u00bb. Decise subito sul tema della \u00abnatura\u00bb nel processo di sviluppo, dicendo che \u00abavevo questo concetto che ogni Playstation \u00e8 come un portale nella tua sala, ti porta da qualche altra parte. Ho pensato; sarebbe bello se si trattasse di un portale che ti permetta di essere abbracciato dalla natura\u00bb.\nPrima di iniziare il lavoro, il team di sviluppo ha commissionato due brani musicali che hanno ritenuto potessero ispirare il giusto tono emotivo per guidare i loro sforzi nel gioco. Crearono un numero di prototipi, compresi i concetti focalizzati sulla crescita dei fiori e basati sulla conoscenza umana. Il team decise che un prototipo centrato sulla fluttuazione dei petali nel vento era il miglior modo per catturare le emozioni che volevano evocare. Secondo il loro progetto focalizzato volevano tenere il giocatore in uno stato emotivo sereno, e vennero rimossi gli elementi frustranti per il giocatore come gli obblighi di raccolta dei petali per sbloccare livelli e meccanismi di gioco troppo tradizionali che avrebbero suscitato sensazioni diverse da quelle volute nel giocatore. Il team ha provato a non mettere nessun ostacolo nei livelli, permettendo al giocatore di andare ovunque in un mondo aperto, ma hanno capito che senza alcune linee guida, come ad esempio lo schermo che si concentra su nuovi fiori o sul punto finale di un livello, i giocatori si confondevano e si innervosivano. Chen descrisse il processo: \u00abvolevamo buttare via il tradizionale design di gioco, ma finimmo per raccogliere tutte le parti che buttammo via e le reinserimmo perch\u00e9 sappiamo che queste sono effettivamente necessarie per offrire una buona esperienza guidata\u00bb. Il tempo complessivo di sviluppo fu di due anni, ma il team ha trascorso tre quarti del tempo in fase di prototipazione. Dopo aver deciso gli elementi di gioco, \"Flower\" fu prodotto in soli sei mesi.\nL'attenzione del gioco sulle emozioni \u00e8 stata innescata da Chen, che ha ritenuto che lo scopo primario dei prodotti di intrattenimento quali i videogiochi \u00e8 il sentimento suscitato nel giocatore e che l'emotivit\u00e0 della maggior parte dei giochi \u00e8 molto limitata. Per rendere \"Flower\" con lo \u00abspettro emotivo\u00bb voluto, Chen vide il processo di sviluppo come una creazione di un'opera d'arte, piuttosto che un gioco \u00abdivertente\u00bb, che non avrebbe provocato le emozioni desiderate. Egli riassunse questa opinione dicendo che l'unica meccanica di gioco \u00e8 di toccare un solo fiore per innescare un nuovo evento. Il team specificamente ritagli\u00f2 elementi di gameplay pi\u00f9 profondo, perch\u00e9 aggiunse una \u00absfida\u00bb al gioco, che, seppur divertente, non \u00e8 rilassante.\nAccoglienza.\nLa rivista \"Play Generation\" diede alla versione per PlayStation 3 un punteggio di 88/100, apprezzando il fatto che fosse un ottimo modo per staccare la spina per qualche minuto, trovandolo rilassante e poetico e come contro il non essere un vero e proprio videogioco e la troppo poca longevit\u00e0, finendo per reputarlo una piacevole parentesi di relax e poesia, nonostante non fosse un videogioco in senso stretto sapeva rivelarsi ottimo per fare una pausa di tanto in tanto."}
{"id": "2740461", "revid": "339392", "url": "https://it.wikipedia.org/wiki?curid=2740461", "title": "Parco nazionale di Beit Guvrin", "text": ""}
{"id": "2740467", "revid": "77594", "url": "https://it.wikipedia.org/wiki?curid=2740467", "title": "British Grand Fleet", "text": ""}
{"id": "2740468", "revid": "77594", "url": "https://it.wikipedia.org/wiki?curid=2740468", "title": "Flotta d'alto mare tedesca", "text": ""}
{"id": "2740476", "revid": "729019", "url": "https://it.wikipedia.org/wiki?curid=2740476", "title": "Episodi di Dead Like Me (seconda stagione)", "text": "La seconda stagione della serie televisiva Dead Like Me \u00e8 stata trasmessa negli Stati Uniti dal 25 luglio al 31 ottobre 2004 su Showtime."}
{"id": "2740478", "revid": "1149807", "url": "https://it.wikipedia.org/wiki?curid=2740478", "title": "LittleBigPlanet (PSP)", "text": "LittleBigPlanet \u00e8 un videogioco per PSP sviluppato da SCE Cambridge Studio in collaborazione con Media Molecule. \u00c8 la versione portatile del gioco omonimo della PlayStation 3. \u00c8 uscito il 17 novembre 2009 in Nord America e il 20 novembre 2009 nelle regioni PAL. Nello stesso anno \u00e8 stato reso disponibile anche in Digital Delivery tramite il PlayStation Store.\nSviluppo.\nIn un comunicato stampa del febbraio 2009, Sony ha annunciato lo sviluppo di una versione di \"LittleBigPlanet\" per PlayStation Portable. Il gioco fu mostrato pubblicamente per la prima volta all'E3 2009 in cui erano disponibili due livelli dal tema australiano della modalit\u00e0 storia. Uno di questi era un minigioco dove l'obiettivo era quello di mantenere il Sackboy su una tavola da surf il pi\u00f9 a lungo possibile; l'altro era un livello piattaforma completo. L'estetica del gioco \u00e8 molto simile a quella della versione per PlayStation 3 e compaiono nel gioco per PlayStation Portable meccaniche simili ma i livelli della Modalit\u00e0 Storia, cos\u00ec come i contenuti, saranno completamente nuovi. Come per la PlayStation 3 Stephen Fry doppia la voce per la versione del gioco in lingua inglese. Diversamente dalla versione per PlayStation 3, la funzione multi giocatore non compare su PlayStation Portable. Tuttavia la creazione e la condivisione dei livelli \u00e8 stata conservata.\nCaratteristiche tecniche.\nIn Little Big Planet per PSP \u00e8 stata conservata la giocabilit\u00e0 del suo predecessore, semplice ed intuitiva. \u00c8 rimasto lo strumento \"Popit\" amato dalla maggior parte degli utenti per la sua semplicit\u00e0 d'utilizzo. In Little Big Planet \u00e8 rimasta invariata la somiglianza alla realt\u00e0 del modo in cui Sackboy interagisce con gli elementi del gioco. Sackboy pu\u00f2 sempre arrampicarsi, saltare e aggrapparsi. Per quanto riguarda i comandi delle mani e del bacino, sono stati cambiati: il bacino adesso non si pu\u00f2 pi\u00f9 muovere con il pad analogico ed i comandi delle mani e delle braccia sono preimpostati.\nModalit\u00e0 Storia.\nCome nel \"Little Big Planet\" precedente, la versione per PSP ha una modalit\u00e0 Storia, in cui si potr\u00e0 esplorare il \"nuovo\" mondo di Little Big Planet. I vari continenti in cui \u00e8 ambientata la storia sono molto diversi da quelli del precedente: l'Australia che avr\u00e0 le rovine (dove si impara a giocare) foresta, montagna e infine la festa (quest'ultima comprender\u00e0 4 livelli) per un totale di oltre 35 livelli.\nContenuti aggiuntivi ed aggiornamenti.\nCome per la versione per PlayStation 3 la versione di \"LittleBigPlanet\" per PSP avr\u00e0 continui aggiornamenti e dal PlayStation Store si potranno scaricare contenuti aggiuntivi gratuiti ed a pagamento. Parte degli oggetti contenuti nelle bolle-premio della Modalit\u00e0 Storia sono ereditati dalla versione per PS3. Nell'ottobre 2009 \u00e8 stata lanciata sul mercato una versione speciale del gioco, per il grande successo che esso ha avuto.\nAccoglienza.\nSia Eurogamer e IGN hanno valutato \"LittleBigPlanet\" con un punteggio di 9/10, aggiungendo che la versione per PlayStation Portable \u00e8 stata sviluppata bene come la versione per PlayStation 3, arrivando a dire che il gioco sar\u00e0 un titolo di spicco per la console.\nLa rivista \"Play Generation\" diede al gioco un punteggio di 93/100, trovandolo divertente e dotato di una longevit\u00e0 quasi infinita, reputandolo il platform game pi\u00f9 originale per la console."}
{"id": "2740484", "revid": "287204", "url": "https://it.wikipedia.org/wiki?curid=2740484", "title": "Ibrahim Krehic", "text": ""}
{"id": "2740486", "revid": "447535", "url": "https://it.wikipedia.org/wiki?curid=2740486", "title": "Strage di Superga", "text": ""}
{"id": "2740488", "revid": "447535", "url": "https://it.wikipedia.org/wiki?curid=2740488", "title": "Disastro di Superga", "text": ""}
{"id": "2740494", "revid": "463126", "url": "https://it.wikipedia.org/wiki?curid=2740494", "title": "Gradiente protonico", "text": ""}
{"id": "2740497", "revid": "372624", "url": "https://it.wikipedia.org/wiki?curid=2740497", "title": "Parco nazionale di Tel Megiddo", "text": ""}
{"id": "2740498", "revid": "372624", "url": "https://it.wikipedia.org/wiki?curid=2740498", "title": "Parco nazionale di Tel Be'er Sheva", "text": ""}
{"id": "2740499", "revid": "372624", "url": "https://it.wikipedia.org/wiki?curid=2740499", "title": "Parco nazionale di Tel Hazor", "text": ""}
{"id": "2740500", "revid": "101175", "url": "https://it.wikipedia.org/wiki?curid=2740500", "title": "Campionato Italiano velocit\u00e0", "text": ""}
{"id": "2740501", "revid": "324090", "url": "https://it.wikipedia.org/wiki?curid=2740501", "title": "Miracolo eucaristico di Cascia", "text": "Il miracolo eucaristico di Cascia sarebbe avvenuto in realt\u00e0 nei pressi di Siena nel 1330: un'ostia consacrata, conservata impropriamente da un sacerdote tra le pagine del breviario, si sarebbe tramutata in sangue.\nStoria.\nSecondo antichi documenti, conservati nel convento agostiniano di Cascia, nel 1330 un sacerdote, dovendo recarsi vicino a Siena da un contadino infermo per portargli la comunione, aveva riposto tra le pagine del breviario l'ostia consacrata: al momento di somministrare il Sacramento, si sarebbe accorto che la particola si era trasformata in sangue, macchiando entrambe le pagine del libro.\nPentito per la propria leggerezza, il prete si era recato allora al convento agostiniano di Siena, raccontando l'accaduto a padre Simone Fidati da Cascia, oggi beato, che gli aveva concesso l'assoluzione per la poca devozione dimostrata, ottenendo inoltre di poter tenere le pagine macchiate, conservate in seguito l'una a Siena, l'altra a Cascia, dove si trova tuttora nel nuovo santuario, costruito al posto dell'antica chiesa di Sant'Agostino, ed \u00e8 custodita nello stesso luogo che ospita le spoglie di santa Rita e del beato Simone Fidati.\nLa reliquia conservata a Cascia, custodita in un reliquiario d'argento, \u00e8 oggetto da secoli di devozione; il 10 gennaio 1401, papa Bonifacio IX dichiar\u00f2 l'evento miracoloso con un'apposita bolla, nella quale concedeva la stessa indulgenza della Porziuncola a quanti, \"contriti e confessati\", avessero visitato la chiesa di Sant'Agostino nel giorno del Corpus Domini.\nSecondo alcune testimonianze, nella macchia di sangue impressa sulla pagina sarebbe possibile distinguere un volto umano sofferente, mentre dalla reliquia emanerebbe a volte lo stesso profumo emanato spesso dal corpo di Santa Rita.\nNon \u00e8 rimasta traccia invece della reliquia conservata a Siena, la cui devozione \u00e8 per\u00f2 ricordata da alcune testimonianze dell'epoca."}
{"id": "2740504", "revid": "372624", "url": "https://it.wikipedia.org/wiki?curid=2740504", "title": "Parco nazionale di Ashkelon", "text": ""}
{"id": "2740505", "revid": "123594955", "url": "https://it.wikipedia.org/wiki?curid=2740505", "title": "Orchestra Haydn", "text": "L'Orchestra Haydn di Bolzano e Trento (in tedesco \"Haydn-Orchester von Bozen und Trient\") \u00e8 un'orchestra sinfonica italiana con sede a Bolzano, in Alto Adige. Prende il nome dal compositore austriaco Franz Joseph Haydn (1732\u20131809) ed \u00e8 attiva dal 1960. \nStoria.\nL'orchestra si \u00e8 costituita nel 1960 per iniziativa dei comuni e delle province di Bolzano e di Trento e gode dei finanziamenti ministeriali del Fondo unico per lo spettacolo (FUS). Dal 2000 la sua sede \u00e8 l'Auditorium Haydn di Bolzano e dal 2002 ha assunto lo status di fondazione.\nHa uno storico legame con il Concorso Busoni, di cui \u00e8 partner istituzionale e accompagna i finalisti nella prova finale con orchestra. Da vari anni inoltre l'orchestra ha attivato anche progetti educativi volti a diffondere la musica classica nelle varie fasce d'istruzione, dalla scuola dell'infanzia alla scuola secondaria.\nAttualmente la Haydn ha una sua stagione sinfonica (con concerti fissi a Bolzano e Trento e occasionali repliche in trasferta), promuove una serie di concerti estivi dislocati principalmente sul territorio regionale, partecipa alle attivit\u00e0 della stagione lirica regionale OPER.A 20.21 organizzata dalla Fondazione Haydn e si esibisce in numerosi concerti in trasferta.\nHa preso parte a vari festival internazionali, apparendo in Austria (a Bregenz, Erl, al Mozarteum di Salisburgo e al Musikverein di Vienna), Germania, Giappone (a Otsu e Tokyo), Italia (in numerose sale da concerto, da Firenze a Milano, alla Sagra Musicale Umbra di Perugia, al Rossini Opera Festival di Pesaro, alla Biennale di Venezia), nei Paesi Bassi, negli Stati Uniti d'America, in Svizzera e in Ungheria.\nSul suo podio sono saliti, fra gli altri, Claudio Abbado, Rinaldo Alessandrini, Riccardo Chailly, Ottavio Dantone, Eliahu Inbal, Alain Lombard, Jes\u00fas L\u00f3pez-Cobos, Neville Marriner, Riccardo Muti, Daniel Oren, Jos\u00e9 Serebrier e Alberto Zedda.\nIl suo repertorio spazia dal barocco ai contemporanei; in pi\u00f9 occasioni autori come Luigi Dallapiccola, Luigi Nono, Luciano Berio, Franco Donatoni, Giorgio Battistelli, Matteo D'Amico e Giovanni Sollima le hanno affidato dei loro lavori in prima esecuzione assoluta.\nMoltissime sono le registrazioni radiofoniche e televisive per la RAI. Ampia l'opera di incisione discografica (CD e DVD) per case discografiche quali Agor\u00e1, Amadeus, Arts, Camerata Tokyo, Col-Legno, Concerto, CPO, Dynamic, Multigram, Naxos, Opus Arte, RCA, Unitel, Universal, VMC Classic e Zecchini."}
{"id": "2740506", "revid": "767487", "url": "https://it.wikipedia.org/wiki?curid=2740506", "title": "The World We Live In (The Killers)", "text": "The World We Live In \u00e8 un singolo dei The Killers, estratto dall'album \"Day &amp; Age\".\n\"The World We Live In\" \u00e8 stato scelto a sorpresa come terzo singolo in Europa e Australia, mentre negli Stati Uniti e nel resto del mondo \u00e8 stato scelto \"A Dustland Fairytale\", il quale risultava essere il brano preferito in un sondaggio svolto nel forum ufficiale. Inoltre, nonostante il ruolo di singolo europeo, non \u00e8 stata suonata in molti dei concerti europei e il video \u00e8 stato girato a Banff in Canada, a fine aprile 2009.\nLa B-Side del singolo \u00e8 Joy Ride (Night Version)."}
{"id": "2740507", "revid": "372624", "url": "https://it.wikipedia.org/wiki?curid=2740507", "title": "Parco nazionale di Beit She'an", "text": ""}
{"id": "2740513", "revid": "716642", "url": "https://it.wikipedia.org/wiki?curid=2740513", "title": "\u015e\u0259fa Futbol Klubu", "text": "Il Futbol Klubu \u015e\u0259fa \u00e8 una societ\u00e0 calcistica azera, della capitale Baku, attualmente ferma, dopo la crisi finanziaria del 2004. \nA partire dal 1998 e fino al momento del provvisorio smantellamento, 6 anni pi\u00f9 tardi, la squadra ha sempre giocato nella massima serie nazionale, la \"Yuksaq Liqa\". Detiene come miglior risultato un quarto posto nel torneo 2000/01. Ha anche disputato un turno preliminare nella Coppa UEFA 2001-2002, nel quale ha affrontato, pur senza successo, gli sloveni dell'Olimpia Lubiana.\nIn seguito a problemi finanziari, durante la sosta invernale della stagione 2004/2005, la squadra si ritira dalla competizione. Nelle gare successive vengono attribuite vittorie 3-0 a tavolino agli avversari."}
{"id": "2740514", "revid": "46291", "url": "https://it.wikipedia.org/wiki?curid=2740514", "title": "Hammarbya paludosa", "text": "Hammarbya paludosa \u00e8 una pianta appartenente alla famiglia delle Orchidacee, diffusa nelle aree paludose dell'emisfero settentrionale. \u00c8 l'unica specie nota del genere Hammarbya.\nDescrizione.\n\u00c8 una pianta erbacea con fusto gracile alto da 5 a 20\u00a0cm. \nL'apparato radicale \u00e8 costituito da un rizoma verticale sovrastato da 2 pseudobulbi, l'inferiore immerso nel substrato e ricoperto da squame membranacee, il superiore che fuoriesce dal substrato e ricoperto da guaine fogliari. \nLe foglie, da 2 a 3, lanceolate, formano una rosetta basale e recano sull'apice un piccolo bulbillo.\nI fiori, giallo-verdognoli, da 10 a 30, di piccole dimensioni, sono riuniti in infiorescenze cilindriche. I sepali, ovali-lanceolati, sono lunghi circa 3\u00a0mm; i petali, pi\u00f9 piccoli, hanno un apice acuto. Il labello, privo di sperone, lungo circa la met\u00e0 dei sepali, \u00e8 rivolto verso l'alto (resupinazione di 360\u00b0). Il ginostemio \u00e8 conico, molto breve; le masse polliniche sono giallastre, prive di caudicola e ricoperte di una sostanza vischiosa che ne favorisce l'adesione al corpo degli insetti pronubi.\nFiorisce in luglio-agosto.\nBiologia.\n\"Hammarbya paludosa\" si riproduce abitualmente per via sessuale, grazie all'impollinazione operata dagli insetti pronubi.\nTalora \u00e8 possibile anche la riproduzione per via asessuata, con formazione di strutture, denominate \"bulbilli\" che, staccandosi dalle foglie della pianta madre, garantiscono la propagazione.\nDistribuzione e habitat.\nHa un ampio areale che copre gran parte dell'emisfero settentrionale. In Europa \u00e8 presente dalla Scandinavia alle Alpi, estendendosi a est sino ai Balcani e alla Romania. In Asia \u00e8 presente dalla Siberia meridionale sino a Sachalin e al Giappone. In America la si trova dall'Alaska all'Ontario, a sud sino al Minnesota.\nIn Italia \u00e8 presente in una sola stazione alla Torbiera di Rasun (Anterselva, Bolzano), a 1080 m di altitudine.\nIl suo habitat tipico \u00e8 rappresentato dalle torbiere, su substrati composti da muschi e sfagni; tale caratteristica consente di considerarla una pianta epifita.\nTassonomia.\nDescritta da Linneo come \"Ophrys paludosa\", \u00e8 stata successivamente attribuita da Olof Swartz al genere \"Malaxia\". Nel 1891 Otto Kuntze ne propose la attribuzione al genere monospecifico \"Hammarbya\", in omaggio al villaggio svedese di Hammarby, residenza estiva di Linneo.\nIl numero cromosomico di \"H. paludosa\" \u00e8 2n=28.\nVariet\u00e0.\nNe \u00e8 nota una variet\u00e0 con foglie pi\u00f9 grandi ed infiorescenza pi\u00f9 ricca denominata \"H. paludosa\" var. \"robusta\".\nConservazione.\nLa Lista rossa IUCN classifica \"Hammarbya paludosa\" come specie a rischio minimo (\"Least Concern\").\nL'unica stazione italiana esistente \u00e8 protetta all'interno del Biotopo Torbiera di Rasun. \nIl \"Libro rosso delle piante d'Italia\" la classifica come specie in pericolo critico."}
{"id": "2740516", "revid": "77594", "url": "https://it.wikipedia.org/wiki?curid=2740516", "title": "British Western Fleet", "text": ""}
{"id": "2740517", "revid": "372624", "url": "https://it.wikipedia.org/wiki?curid=2740517", "title": "Parco nazionale di Herodion", "text": ""}
{"id": "2740518", "revid": "38120", "url": "https://it.wikipedia.org/wiki?curid=2740518", "title": "Dinamite mixtape", "text": ""}
{"id": "2740519", "revid": "372624", "url": "https://it.wikipedia.org/wiki?curid=2740519", "title": "Parco nazionale del Monte Carmelo", "text": ""}
{"id": "2740520", "revid": "38120", "url": "https://it.wikipedia.org/wiki?curid=2740520", "title": "Dynamite mixtape", "text": ""}
{"id": "2740521", "revid": "38120", "url": "https://it.wikipedia.org/wiki?curid=2740521", "title": "Dynamite Mixtape", "text": ""}
{"id": "2740524", "revid": "247222", "url": "https://it.wikipedia.org/wiki?curid=2740524", "title": "Senza piet\u00e0 (brano musicale)", "text": ""}
{"id": "2740526", "revid": "2091899", "url": "https://it.wikipedia.org/wiki?curid=2740526", "title": "Puerto de Somosierra", "text": "Il puerto de Somosierra \u00e8 un passo di montagna della Spagna che mette in comunicazione la Comunit\u00e0 di Madrid con la provincia di Segovia in Castiglia e Le\u00f3n. \u00c8 situato nell'estremo nord della comunit\u00e0 di Madrid e nella parte est della provincia di Segovia, tra i comuni di Somosierra e Santo Tom\u00e9 del Puerto. Ha un'altitudine di 1444\u00a0m ed \u00e8 percorso dalla strada statale A-1, che attraversa il passo per mezzo di un tunnel. La ferrovia Madrid-Burgos attraversa il passo con un tunnel di 3895 metri di lunghezza. Il passo segna il confine tra la Sierra de Somosierra, la parte pi\u00f9 orientale della Sierra de Guadarrama, a ovest e la Sierra de Ayll\u00f3n a est. Il passo fu teatro della celebre battaglia di Somosierra tra l'esercito spagnolo e quello francese nel 1808, durante la Guerra d'indipendenza spagnola."}
{"id": "2740527", "revid": "287204", "url": "https://it.wikipedia.org/wiki?curid=2740527", "title": "Theatrum Orbis Terrarum", "text": "Il Theatrum Orbis Terrarum (\"Teatro del mondo\") \u00e8 considerato il primo vero atlante moderno; redatto da Abramo Ortelio, consisteva in una raccolta di mappe con testi a supporto, che formavano un libro impreziosito dall'aggiunta di lamine di rame incise specificatamente.\nStoria.\nIl \"Theatrum Orbis Terrarum\" di Abramo Ortelio venne dato alle stampe per la prima volta il 20 maggio 1570, da Gilles Coppens de Diest, ad Anversa. Tre edizioni in latino, oltre a una in olandese, una in francese e una in tedesco, fecero la loro comparsa prima della fine del 1572; ben 25 edizioni furono pubblicate prima della morte di Ortelius avvenuta nel 1598 e molte altre furono pubblicate dopo la sua scomparsa tanto che l'atlante continu\u00f2 ad essere richiesto fino al 1612. \nL'atlante di Ortelius fu considerato il compendio della cartografia del XVI secolo. Molte delle mappe riportate nell'atlante erano basate su fonti non pi\u00f9 esistenti o estremamente rare. Ortelius alleg\u00f2 una preziosa lista delle fonti (il \"Catalogus Auctorum\") con i nomi dei cartografi dell'epoca, alcuni dei quali destinati altrimenti a rimanere sconosciuti.\nDopo la prima uscita del \"Theatrum Orbis Terrarum\", Ortelius lo revision\u00f2 con regolarit\u00e0, espandendo l'atlante e ripubblicandolo in diversi formati fino alla sua morte avvenuta nel 1598. Dalle 70 mappe e dagli 87 riferimenti bibliografici della prima edizione del 1570, l'atlante crebbe nel corso delle sue 31 edizioni arrivando ad avere 183 riferimenti e 167 mappe nel 1612.\nA partire dal 1630, Willem Blaeu ed il figlio Joan Blaeu lavorarono ad un nuovo atlante, l'\"Atlas Maior\", denominato originariamente \"Theatrum Orbis Terrarum, sive Atlas Novus in quo Tabul\u00e6 et Descriptiones Omnium Regionum\" che, come si evince dal titolo, era basato proprio sul \"Theatrum Orbis Terrarum\" di Ortelius."}
{"id": "2740528", "revid": "372624", "url": "https://it.wikipedia.org/wiki?curid=2740528", "title": "Parco nazionale di Shomron", "text": ""}
{"id": "2740529", "revid": "1543377", "url": "https://it.wikipedia.org/wiki?curid=2740529", "title": "Maddalena Morano", "text": "Biografia.\nSesta di otto figli, Maddalena nacque nel 1847 a Chieri, nel torinese; i primi anni dell'infanzia di Maddalena furono caratterizzati da una serie di lutti famigliari, ovvero le morti improvvise dei cinque fratelli maggiori e del padre Francesco, quest'ultimo nel 1855. Nello stesso anno, la madre, Caterina Pangella, avvi\u00f2 Maddalena all'attivit\u00e0 di sarta; due anni dopo, Maddalena cominci\u00f2 a provare interesse per l'insegnamento, il quale si realizzer\u00e0 grazie all'aiuto di uno zio sacerdote. \nTrasferitasi a Buttigliera d'Asti, Maddalena si diploma ed in collaborazione con il parroco del paese inaugura una scuola materna; comincia la sua carriera d'insegnate nel 1866, venendo assunta come maestra prima nella scuola di Montaldo Torinese e dopo quattordici anni nella scuola di Mornese, diretta da Madre Maria Domenica Mazzarello. Durante i quattordici anni d'insegnamento a Montaldo Torinese, Maddalena sente il desiderio di diventare suora; all'et\u00e0 di trent'anni viene inizialmente respinta dai conventi delle Figlie della Carit\u00e0 e delle Domenicane. Nel 1878, Maddalena entra nella Congregazione di Don Bosco ed il 4 settembre 1879 emette la professione cattolica nelle Figlie di Maria Ausiliatrice, ricoprendo incarichi di alta responsabilit\u00e0. \nNel 1881, Madre Morano viene chiamata dal vescovo di Catania, Giuseppe Benedetto Dusmet, per dirigere la scuola di Trecastagni; dopo quattro anni di dirigenza nel catanese, viene chiamata a dirigere per un anno la casa FMA di Valdocco, a Torino, dopodich\u00e9 si trasferisce definitivamente in Sicilia, la quale sar\u00e0 per sempre la sua \"patria del cuore\"; in 26 anni, Madre Morano ha fondato: 19 case, 12 oratori, 6 scuole, 5 asili, 4 convitti e 3 scuole di religione, oltre a formare nuove suore. \nAffetta da un tumore, Madre Maddalena muore il 26 marzo 1908.\nCulto.\nLe sue spoglie, oggi sono deposte in un'urna di cristallo esposte ai fedeli in una nuova cappella. Esse hanno riposato nel cimitero di Al\u00ec Terme, in provincia di Messina, fino al 12 settembre 1939, giorno in cui vennero trasportate nella Chiesa dell'Istituto Maria Ausiliatrice, nella stessa cittadina termale, la \"casa del suo cuore\", in mezzo alle sue figlie. \nPapa Giovanni Paolo II, da Catania, ha proclamato madre Morano beata, stabilendone la celebrazione della festa al 15 novembre di ogni anno."}
{"id": "2740532", "revid": "1543377", "url": "https://it.wikipedia.org/wiki?curid=2740532", "title": "ISO 7736", "text": "Lo standard ISO 7736 definisce la dimensione standard delle autoradio nelle vetture. Lo standard originale fu creato dall'ente tedesco Deutsches Institut f\u00fcr Normung, abbreviato in \"DIN\", come DIN 75490. \u00c8 divenuto standard internazionale nel 1984.\nSono presenti unit\u00e0 a \"singolo DIN\" (180 x 50 mm) o a \"doppio DIN\" (180 x 100 mm). La profondit\u00e0 non \u00e8 invece standardizzata.\nLo standard americano per una autoradio singolo DIN \u00e8 di 2\" x 7\" mentre una \"doppio DIN\" \u00e8 4\" x 7\"."}
{"id": "2740533", "revid": "486946", "url": "https://it.wikipedia.org/wiki?curid=2740533", "title": "Aeroporto di Montr\u00e9al-Trudeau", "text": ""}
{"id": "2740534", "revid": "1149807", "url": "https://it.wikipedia.org/wiki?curid=2740534", "title": "Arkadimon", "text": ""}
{"id": "2740535", "revid": "339392", "url": "https://it.wikipedia.org/wiki?curid=2740535", "title": "LPR (ciclismo)", "text": ""}
{"id": "2740540", "revid": "372624", "url": "https://it.wikipedia.org/wiki?curid=2740540", "title": "Parco nazionale di Zippori", "text": ""}
{"id": "2740542", "revid": "287204", "url": "https://it.wikipedia.org/wiki?curid=2740542", "title": "Mind Games (singolo John Lennon)", "text": "Mind Games \u00e8 un singolo di John Lennon proveniente dall'omonimo album, pubblicato nel 1973.\nSignificato.\nLa canzone trae ispirazione dall'omonimo libro di Robert Masters e Jean Houston, che ha sottolineato la potenza del cervello umano per indurre diversi stati di coscienza, senza l'ausilio di sostanze esterne.\nIn origine il brano si intitolava \"Make Love, Not War\", ed era destinata a diventare uno degli inni pacifisti di Lennon. Ritenendo che nel 1973 lo slogan \"fate l'amore non fate la guerra\" fosse ormai troppo abusato, Lennon decise di cambiare il titolo e la tematica della canzone. Rimangono tracce di quello che avrebbe dovuto essere il ritornello originale nella coda sfumata verso la fine del brano, dove si sente Lennon cantare \"\u00abI want you to make love, not war\u00bb\" al posto della strofa \"\u00abWe're playing those mind games together\u00bb\".\nCover.\nNel 1995, la canzone \u00e8 stata registrata da George Clinton per l'album tributo a John Lennon \".\nNel 2001, il brano \u00e8 stato eseguito da Kevin Spacey durante il concerto \".\nLa band irlandese Hal ha reinterpretato \"Mind Games\" per un CD accluso al mensile \"Q\" nel 2005.\nNel 2006, il gruppo rock tedesco MIA., e la band australiana degli Eskimo Joe, hanno reinterpretato il brano per il progetto \"Make Some Noise\" in supporto a Amnesty International.\nNel 2007, la versione di Gavin Rossdale \u00e8 apparsa sul disco \"\" come traccia bonus scaricabile da iTunes.\nNell'aprile 2009, una versione di \"Mind Games\" registrata da Sin\u00e9ad O'Connor durante gli anni novanta, \u00e8 riapparsa come traccia bonus nell'edizione deluxe del suo secondo album \"I Do Not Want What I Haven't Got\"."}
{"id": "2740546", "revid": "110157", "url": "https://it.wikipedia.org/wiki?curid=2740546", "title": "Doll Doll Doll", "text": "Doll Doll Doll \u00e8 un album del 2001 di Venetian Snares, artista breakcore. L'album \u00e8 molto scuro, e in gran parte il tema dell'album ruota attorno alla uccisione di bambini. Pur essendo un album soprattutto breakcore, mette in evidenza varie influenze in sintonia con lo stile di Venetian Snares, comprese musica classica, ambient e jazz, utilizzandole insieme ad altre influenze in modo tale da rendere l'album oscuro e atmosferico.\nTracce.\nVinile.\nSia \"Dolleater\" che il remix di \"Befriend a Childkiller\" sono presenti nell'album \"Find Candace\"."}
{"id": "2740549", "revid": "287204", "url": "https://it.wikipedia.org/wiki?curid=2740549", "title": "1. division 1979", "text": "La 1. Division 1979 \u00e8 stata la 66\u00aa edizione della massima serie del campionato danese di calcio conclusa con la vittoria del Esbjerg, al suo quinto titolo.\nCapocannoniere del torneo fu John Eriksen dell'Odense con 20 reti.\nClassifica finale.\n(*) Squadre neopromosse"}
{"id": "2740551", "revid": "229", "url": "https://it.wikipedia.org/wiki?curid=2740551", "title": "Il potere del cane (Winslow)", "text": "Il potere del cane \u00e8 un romanzo giallo scritto da Don Winslow, pubblicato nel 2005 ed edito in Italia da Einaudi nel 2009. Il romanzo rappresenta il primo atto di una trilogia con lo stresso protagonista; i successivi titoli sono Il Cartello (2015) e Il Confine (2019). \nTrama.\n1975. Art Keller, giovane agente della DEA, aiuta il poliziotto Don Miguel Angel \"Tio\" Barrera ad abbattere il cartello di Sinaloa, un cartello di produttori di droga. Dopo l'uccisione a Culiac\u00e1n di Don Pedro Avil\u00e9s, capo del cartello, da parte della polizia del Sinaloa, Don Miguel Angel \"Tio\" Barrera assume il controllo della \"Federacion\" che gestisce l'intero traffico di droga che dal Messico raggiunge gli Stati Uniti.\nBarrera tiene il controllo della \"Federacion\" da Guadalajara, nello Stato di Jalisco e suddivide i territori al confine con gli Stati Uniti in \"plazas\" da controllare tra i suoi luogotenenti, cos\u00ec a Garcia Abrego tocca l'area del Golfo, a Guero Mendez la Bassa California e a Chalino Guzman detto El Verde lo stato di Sonora dove ciascuno fonda il proprio cartello della droga.\nArt Keller, che aveva inconsapevolmente aiutato Barrera ad assumere la guida della \"Federacion\", nonostante il successo precedentemente riportato contro il cartello di Sinaloa decide di farsi assegnare alla non prestigiosa sede di Guadalajara per rimediare all'errore commesso. In seguito al rapimento all'uccisione di Ernie Hidalgo, amico e collega di Art Keller, si scatena una dura guerra senza esclusione di colpi."}
{"id": "2740552", "revid": "184755", "url": "https://it.wikipedia.org/wiki?curid=2740552", "title": "Processo", "text": ""}
{"id": "2740557", "revid": "64553181", "url": "https://it.wikipedia.org/wiki?curid=2740557", "title": "V-Tamer 01", "text": ""}
{"id": "2740559", "revid": "62004", "url": "https://it.wikipedia.org/wiki?curid=2740559", "title": "GP Pino Cerami", "text": ""}
{"id": "2740560", "revid": "2048534", "url": "https://it.wikipedia.org/wiki?curid=2740560", "title": "Italiano", "text": ""}
{"id": "2740563", "revid": "62004", "url": "https://it.wikipedia.org/wiki?curid=2740563", "title": "Paris-Camembert", "text": ""}
{"id": "2740566", "revid": "339392", "url": "https://it.wikipedia.org/wiki?curid=2740566", "title": "Aeroporto di Sharm el-Sheikh", "text": ""}
{"id": "2740567", "revid": "767487", "url": "https://it.wikipedia.org/wiki?curid=2740567", "title": "Codici postali dell'Islanda", "text": "I codici di avviamento postale (CAP) in Islanda sono composti da 3 cifre seguiti dal nome del centro di distribuzione postale che di solito \u00e8 il nome della citt\u00e0 pi\u00f9 vicina. \nIn totale sono presenti 148 codici postali di cui 15 sono riservati agli uffici postali stessi, 2 sono riservati a grandi compagnie ed uno \u00e8 utilizzato per scopi di ordinamento postale."}
{"id": "2740568", "revid": "29045313", "url": "https://it.wikipedia.org/wiki?curid=2740568", "title": "Aeroporto di Hurghada", "text": ""}
{"id": "2740570", "revid": "62004", "url": "https://it.wikipedia.org/wiki?curid=2740570", "title": "Course de la Paix", "text": ""}
{"id": "2740576", "revid": "339392", "url": "https://it.wikipedia.org/wiki?curid=2740576", "title": "FK Shafa", "text": ""}
{"id": "2740577", "revid": "1745361", "url": "https://it.wikipedia.org/wiki?curid=2740577", "title": "Canis lupus familiaris", "text": "Il cane (Canis lupus familiaris ) \u00e8 un mammifero appartenente all'ordine Carnivora, della famiglia dei canidi. Con l'avvento dell'addomesticamento si \u00e8 distinto dal lupo di cui \u00e8 considerato una sottospecie (o, dalla maggior parte degli autori, una forma neotenica).\nSi tratta di un canino di taglia da piccola a grande, dotato di una plasticit\u00e0 fenotipica molto variabile. Il mantello pu\u00f2 essere corto o lungo, ispido o morbido, liscio o riccio, con una borra (sottopelo) di cui molte razze fanno la muta. Il colore varia a seconda della discendenza: bianco, nero, rosso, marrone, ecc. La testa pu\u00f2 essere brachicefala, mesaticefala o dolicocefala. La coda varia in forma e lunghezza; in alcune razze \u00e8 assente. Talune razze dispongono di un quinto dito vestigiale sugli arti posteriori, che serve per facilitare la camminata o arrampicarsi.\nOrigini.\nLa domesticazione da parte dell'uomo ha origini antichissime.\nAntichi resti fossili di lupo furono ritrovati presso uno stanziamento umano in una tomba natufiana, e risalgono a 11.000-12.000 anni fa, ma l'origine del rapporto fra le due specie si colloca molto pi\u00f9 indietro nel tempo, fra 30.000 e 36.000 anni fa. Lo studio di un cranio di \"canide simile a un cane\", un proto-cane geneticamente analizzato e pi\u00f9 vicino al cane moderno che non al lupo dell'epoca, rinvenuto nei monti Altaj in Siberia, nel sito paleolitico Eliseevichi-1 nella regione Bryansk della Russia centrale presso un insediamento umano, una capanna eretta con ossa di mammut risalente a oltre 33.000 anni fa, ha retrodatato di molte migliaia di anni la domesticazione dei primi proto-cani; un altro ritrovamento di possibili tracce di protocanidi, i crani di \"Goyet\" e \"Mezine\", risalgono a 36.000 anni fa, ed anche se la questione viene ancora dibattuta, \u00e8 stato proposto che le diverse razze canine moderne non abbiano un unico progenitore comune, ma discendano da diversi distinti processi di addomesticamento dei lupi in diverse epoche ed in diverse aree del mondo.\nNel 2001 la popolazione stimata di cani era di 400 milioni.\nEtimologia.\nLa parola \"cane\" deriva dal latino \"canis\". Il prefisso \"cino\"- (usato in molti termini composti, come \"cinofilia\") deriva dal greco \"kyon\" / \"kyn\u00f2s (\"\u03ba\u03cd\u03c9\u03bd, \u03ba\u03c5\u03bd\u03cc\u03c2, \u1f41\")\"; questa radice \u00e8 comune a tutte le lingue indoeuropee tra cui il sanscrito (\"\u015bv\u0101\u0301\").\nBiologia.\nIl cane ha una grande variabilit\u00e0 nelle caratteristiche biologiche, per la selezione operata dalla natura (per i diversi luoghi di provenienza), per le varie specie nate nel corso dei secoli e, soprattutto, per via della selezione operata dall'uomo (suo compagno fin dall'et\u00e0 preistorica). Il peso dell'adulto pu\u00f2 variare dai 500 g del Chihuahua ai 140\u00a0kg del San Bernardo. Ha un ciclo estrale che si ripete due volte l'anno (mentre il lupo ha un unico periodo d'estro l'anno); questa caratteristica \u00e8 dovuta in parte alla selezione effettuata nei secoli dall'uomo (per facilitare l'allevamento), in parte alla selezione naturale. Tuttavia, in cani particolarmente primitivi come il cane lupo cecoslovacco, il cane lupo di Saarloos, il basenji o il mastino tibetano, l'estro avviene una sola volta l'anno e talora viene inibito da condizioni ambientali sfavorevoli, come, ad esempio, conflitti sociali tra cani che convivono.\nIl cane domestico teme il caldo a cominciare dai 25\u00b0. Essendo dotato unicamente di ghiandole sudoripare in naso e cuscinetti delle zampe gi\u00e0 a questa temperatura pu\u00f2 ricevere danni permanenti. L'esposizione diretta al Sole sarebbe da evitare in quanto il folto mantello, sia a pelo lungo che corto, \u00e8 progettato per resistere alle gelate invernali ma non permette la dispersione diretta del calore attraverso la pelle.\nPer tutte le razze il periodo di gestazione \u00e8 di circa 62 giorni. Vengono alla luce da 1 a 10 piccoli, a seconda della taglia dell'animale. Notevoli sono i cambiamenti apportati nel corso dei secoli dalla selezione operata dall'uomo, sia come caratteristiche fisiche (colore, peso, qualit\u00e0 sensoriali) sia come caratteristiche di socializzazione. Notevole importanza \u00e8 stata posta da sempre nell'educazione e nel comportamento del cane.\nI predatori del cane sono, in maggioranza, il lupo, la tigre e l'uomo.\nStoricamente il consumo umano di carne di cane \u00e8 stato registrato in numerose parti del mondo, compresi est e sud-est asiatico, Africa occidentale, Europa, Oceania e America. Nel ventunesimo secolo, alcuni dei Paesi in cui \u00e8 consumata la carne di cane sono la Cina, la Corea e il Vietnam.\nMolte culture vedono il consumo di carne di cane come una parte della loro tradizionale e quotidiana cucina, mentre altre - come quelle occidentalizzate - lo considerano un tab\u00f9, nonostante l'abbiano consumata in tempi di guerra o carestie.\nIl cane viene generalmente considerato onnivoro, ma non \u00e8 in grado di metabolizzare efficientemente la teobromina contenuta nel cacao e nel cioccolato; pertanto, in caso di ingestione di tali alimenti, sono possibili conseguenze negative per la salute, anche gravi.\nInfanzia.\nPer \"infanzia del cane\" si intende quel periodo in cui i cani vengono nominati \u201ccuccioli\u201d, quindi i primi mesi della loro vita. \u00c8 un periodo molto delicato in cui devono ricevere molte cure, soprattutto nei primi due giorni di vita. Al momento della nascita i cuccioli hanno gli occhi chiusi, solo intorno al decimo giorno di nascita le loro palpebre si aprono e riescono a vedere. Anche il senso dell\u2019udito si sviluppa bene verso il decimo giorno di vita. Grazie all\u2019allattamento naturale ricevono un buon nutrimento, infatti al sesto giorno riescono gi\u00e0 a raddoppiare il loro peso e a triplicarlo intorno al trentesimo; inoltre, pi\u00f9 la cucciolata \u00e8 piccola, maggiore \u00e8 il sostentamento. In questo periodo di allattamento sono soggetti alla verminosi, quindi, verso la terza o quarta settimana \u00e8 bene ricorrere allo sverminamento con prodotti adatti.\nDopo le due settimane di vita i cuccioli hanno acquisito abbastanza forza da potersi muovere, camminare e giocare fra di loro, cos\u00ec da iniziare a scoprire ci\u00f2 che li circonda, bisogna evitare per\u00f2 che stiano in luoghi umidi e freddi. Nel primo mese compaiono i primi denti che, per\u00f2, non sono subito forti e resistenti\nDopo le cinque settimane possono essere avviati allo svezzamento, nel quale deve essere sostituito gradualmente il latte materno con della carne, fino ad arrivare al completamento del secondo mese che sancisce la fine di questo processo. Dalla nascita fino al terzo mese di vita, i pasti regrediscono da 6 a 3 al giorno, cos\u00ec da assumere un\u2019alimentazione da cane adulto.\nCompiuto lo svezzamento, il cucciolo comincia ad essere indipendente dalla madre, gli \u00e8 necessario il movimento all\u2019aria aperta e il Sole per uno buono sviluppo muscolare.\nNel periodo dell\u2019infanzia il cucciolo ha necessit\u00e0 della compagnia, infatti non dovrebbe essere mai lasciato da solo, ma \u00e8 preferibile che stia insieme ad altri cani della sua stessa et\u00e0.\nDai quattro mesi in poi il cane entra nella fase dell\u2019adolescenza, che durer\u00e0 fino intorno ai 18 mesi.\nSenso dell'olfatto.\nIl cane ha un senso dell'olfatto molto sviluppato; la corteccia olfattiva ha un ruolo predominante nel cervello del cane, analogamente a quanto avviene per la corteccia visiva dell'uomo. Si stima che i cani abbiano un olfatto molte volte pi\u00f9 sviluppato, quindi pi\u00f9 efficace per le varie necessit\u00e0, di quello umano.\nParte fondamentale del suo processo di riconoscimento degli odori \u00e8 la conformazione del suo naso (il tartufo o rinario) e soprattutto la potente mucosa interna, . Il tartufo rappresenta l'estremit\u00e0 terminale del naso del cane. L'impronta delle circonvoluzioni che lo contraddistinguono \u00e8 specifica dell'individuo e, al pari delle impronte digitali dell'essere umano, . La mucosa che riveste internamente il naso del cane svolge gli stessi compiti di quella di qualsiasi altro mammifero. All'estremit\u00e0 del tartufo si trovano le froge o cavit\u00e0 per aspirare l'aria e, come in altri mammiferi, al confine mucosocutaneo, ci sono vibrisse laterali, grossi peli con funzioni sensoriali molto importanti.\nOltre all'olfatto, il naso del cane ha molte funzionalit\u00e0 aggiuntive. La maggior parte delle ghiandole sudoripare del cane sono concentrate nella mucosa interna del tartufo, cosa che lo rende importante dal punto di vista della regolazione termica. Inoltre, esso \u00e8 dotato di recettori del freddo che recepiscono l'evaporazione dell'umidit\u00e0 causata dalle correnti d'aria, e consentono al cane una notevole precisione nel determinare la direzione di provenienza degli odori. Questa caratteristica \u00e8 stata sfruttata dall'uomo per l'addestramento di cani per la ricerca di animali, persone, tartufi, o sostanze particolari, come stupefacenti o esplosivi. La ricchezza di terminazioni nervose rende il naso del cane in grado di rilevare anche le radiazioni termiche, come i serpenti.\nApprendimento.\nIl cane \u00e8 un animale sociale che, al contrario di quanto molti asseriscono, non vive in un branco gerarchicamente organizzato. Studi sui cani randagi, in particolare quelli dell'\u00e9quipe del dottor Bonanni, dimostrerebbero che il concetto di gerarchia lineare nel cane \u00e8 alquanto inverosimile; semmai esisterebbe un comportamento di competenze condivise fra molti e non sempre. In realt\u00e0, vista la storia evolutiva del cane, si pu\u00f2 parlare sia di partnership (relazione con mutuo vantaggio fra le parti) sia di leadership (relazione con vantaggio maggiore di una delle due parti) a seconda delle circostanze e di come si formano i gruppi sociali.\nIl cane non \u00e8 pi\u00f9 un lupo e quindi non lo si pu\u00f2 definire esattamente come animale da branco, ma nella famiglia umana lui vede un \"gruppo sociale\" paragonabile (a grandi linee) al branco naturale. Alcune osservazioni sul lupo hanno riscontrato che i branchi sono soprattutto familiari (i due riproduttori sono alla guida dei propri figli, spesso di cucciolate di anni diversi); altri studiosi hanno osservato il comportamento di branchi formatisi dall'unione di gruppi diversi, con modalit\u00e0 molto diverse rispetto a quelle dei branchi familiari.\nNel cane solitamente \u00e8 la madre che si occupa in toto delle cure parentali, dopodich\u00e9 la guida del \"branco misto\" passa all'uomo, con il quale il cane instaura un rapporto di collaborazione sociale perch\u00e9 il processo chiamato \"impregnazione\" (ovvero il fatto che l'uomo interagisca con il cucciolo di pochissimi giorni di vita) convince il cane che apparteniamo, se non proprio alla stessa specie, quantomeno allo stesso gruppo sociale. Secondo alcune scuole (dette \"gentiliste\") al cane non va chiesta ubbidienza, concetto arcaico tipico di metodi addestrativi basati sulla coercizione; semmai lo si invoglia a cooperare cos\u00ec come alle origini fu la relazione cane/umano.\nSecondo altre (dette \"tradizionali\" o \"naturali\"), fermo restando l'impegno di evitare al cane qualunque sofferenza, l'obbedienza non \u00e8 affatto un concetto superato: anzi, \u00e8 l'unico concetto che il cane, come animale sociale e gerarchico, pu\u00f2 far suo, sentendo il vero e proprio bisogno di una guida che lo accompagni nella sua crescita e nella sua acquisizione di un ruolo e di competenze specifiche all'interno del gruppo.\nEntrambe concordano sul fatto che l'obiettivo \u00e8 quello di costruire un rapporto di fiducia corretto e bilanciato.\nAccanto al concetto di \"addestramento\" (cio\u00e8 \"rendere destro il cane\" ad un'attivit\u00e0 sportiva o di utilit\u00e0) assume grande importanza quello di \"educazione\" del cane, in cui viene coinvolta la psiche del cane per raggiungere una condizione di equilibrio (omeostasi psichica) che gli permetta di vivere in ambito antropico senza traumi o stress.\nStabilito questo, il cane \u00e8, fra gli animali domestici, forse il pi\u00f9 facile e il pi\u00f9 proficuo nell'apprendimento ed \u00e8 capace di imparare ad eseguire un gran numero di esercizi. Alcune affermazioni da parte dello scienziato Stanley Coren lo confermano. Lo psicologo, che raccoglie da anni dati sui comportamenti dei cani, e che insegna psicologia all'universit\u00e0 canadese della British Columbia, afferma che la loro intelligenza \u00e8 profondamente pi\u00f9 sviluppata di quanto le persone pensino. Per intelligenza li paragona infatti a bambini di due tre anni: essi infatti, come avviene per i cuccioli d'uomo, hanno basilari capacit\u00e0 aritmetiche (quelli particolarmente intelligenti sono capaci di contare fino a cinque) e sono in grado di apprendere oltre 165 parole (il numero varia sensibilmente, fino ad arrivare a 250 parole nei cani pi\u00f9 intelligenti e a un migliaio di parole in casi eccezionali; si veda Intelligenza dei cani). Egli distingue inoltre vari tipi di intelligenza:\nLa classificazione di Coren \u00e8 contestata da altri studiosi ed etologi. Gli antichi (e superati da decenni) metodi di addestramento del cane si fondavano principalmente sulla coercizione per rettificare i comportamenti errati (rinforzo negativo e punizione positiva), fino all'ottenimento del comportamento desiderato. Questo avveniva (e ancora avviene sui campi di alcuni addestratori \"vecchio stampo\", nonch\u00e9 in molte case private) con l'applicazione di varie forme di pressione fisica e psicologica, dalla semplice sgridata ad alta voce, allo strattone applicato tramite il guinzaglio, fino all'uso di collari a strozzo, a punte o elettrici, questi ultimi controllati a distanza tramite telecomando.\nIl progredire delle conoscenze etologiche, e la crescente sensibilit\u00e0 animalista, hanno fatto s\u00ec che negli ultimi 30 anni si sia progressivamente diffuso, a partire dal mondo anglosassone, un nuovo tipo di educazione e addestramento, di cui esistono principalmente due scuole. Uno \u00e8 il metodo gentile, basato sul rinforzo positivo del comportamento desiderato, tramite lo stimolo di quattro fondamentali bisogni del cane, che possiamo distinguere in primari (alimentazione con bocconcini di w\u00fcrstel o formaggio e l'istinto di predazione come l'inseguimento di una pallina) e secondari (istinto di competitivit\u00e0 tira e molla e contatto sociale con carezze). Questo metodo sfrutta il principio naturale per il quale il cane, come tutti gli animali, tende a ripetere i comportamenti che gli portano un vantaggio, tralasciando i comportamenti che non ne portano.\nUna delle metodologie pi\u00f9 efficaci facenti parte del metodo gentile \u00e8 quella del Clicker training, spesso basata sul modellaggio, anche se \u00e8 spesso male interpretata da chi l'applica in modo approssimativo ed improvvisato, con conseguenti scarsi e approssimativi risultati. L'altro metodo, \"tradizionale\" o \"naturale\", parte dal metodo di scuola tedesca senza per\u00f2 tenere pi\u00f9 in alcuna considerazione la coercizione e la violenza. Fa invece ampio uso di rinforzo positivo, pur considerando la possibilit\u00e0 di correggere il cane, in vari modi che possono andare dalla semplice sgridata all'azione decisa sul guinzaglio, quando sbaglia, ritenendo che il cane (come confermato da tutti gli studi sul cognitivismo) non sia un mero opportunista ma un essere pensante e in grado di capire perfettamente ci\u00f2 che il proprietario desidera da lui, quindi in grado di distinguere anche gli errori purch\u00e9 gli si spieghi chiaramente quando e perch\u00e9 ha sbagliato.\nNell'ambito delle attivit\u00e0 organizzate di addestramento, vanno diffondendosi per seguito e per approfondimento le \"prove di lavoro\" riservate ad esemplari delle razze di utilit\u00e0 (un esempio tra tutti quello del cane da pastore); si tratta di manifestazioni cinotecniche e sportive organizzate dalle delegazioni dell'E. N.C. I. allo scopo di mettere in evidenza le qualit\u00e0 naturali del cane, nonch\u00e9 la sua attitudine ad applicare ci\u00f2 che ha appreso dall'addestramento specifico, per individuare e fare conoscere, ai fini dell'allevamento, i soggetti dotati di carattere migliore e pi\u00f9 idonei al lavoro.\nCapacit\u00e0 di individuare tumori.\nSulla prestigiosa rivista scientifica \"GUT\", nel novembre 2010, ricercatori giapponesi del dipartimento di chirurgia e scienze dell'Universit\u00e0 di Kyushu hanno provato la capacit\u00e0 del fiuto del cane di individuare e riconoscere i soggetti portatori di tumore al colon e altre forme tumorali. Ci\u00f2 perch\u00e9 questi soggetti emetterebbero sostanze volatili, individuate dal fiuto del cane, che sono possibili indicatori della patologia sin dalle prime fasi di sviluppo della stessa.\nAlimentazione.\nNonostante la loro discendenza dai lupi e la classificazione come carnivori, i cani sono descritti da varie teorie accademiche ed altri scritti come carnivori o onnivori. A differenza dei carnivori puri, come il gatto di famiglia con il suo corto intestino tenue, i cani sono in grado di adattarsi ad una dieta ad ampio raggio, e non dipendono da una dieta a base di proteine animali n\u00e9 da un livello molto elevato di proteine, al fine di adempiere alle loro esigenze alimentari. I cani possono digerire una variet\u00e0 di alimenti, tra cui verdura e cereali, e possono consumare una grande percentuale di questi nella loro dieta. Rispetto ai loro antenati lupi, i cani hanno compiuto adattamenti genetici nella digestione dell'amido che contribuiscono ad una maggiore capacit\u00e0 di prosperare su una dieta ricca di amidi.\nLa maggior parte dei cani domestici viene alimentata con cibi industriali, ad esempio croccantini o scatolette di umido, mentre alla restante parte viene somministrata una dieta casalinga cotta o a crudo, ossia la Dieta BARF.\nCibi tossici per il cane.\nIl fegato canino non ha gli enzimi necessari a metabolizzare la teobromina, rendendo tossici per il cane gli alimenti che la contengono, cacao e cioccolato. Un cane di taglia medio-grande (20\u201330\u00a0kg) pu\u00f2 avere disturbi gi\u00e0 con 100-150 g al giorno di cioccolato amaro (100% cacao) e pu\u00f2 arrivare alla morte con una dose di 500-600 g al giorno dello stesso.\nIl cane inoltre (come alcuni esseri umani) non tollera le solanacee (per via della presenza di solanina), quindi il pomodoro e altro, soprattutto nelle sue parti verdi, ricche di solanina.\nEvoluzione.\nGli studi basati sulla genetica, supportati da ritrovamenti paleontologici, hanno portato a ritenere valido il riconoscimento del lupo grigio (\"Canis lupus\") come progenitore del cane domestico, riconosciuto come sottospecie (\"Canis lupus familiaris\"). Ancora incerte sono le ipotesi sul processo di domesticazione. Una delle ipotesi pi\u00f9 accreditate \u00e8 quella dei coniugi Ray e Lorna Coppinger, biologi, che propongono la teoria di un \"domesticamento naturale\" del lupo, una selezione naturale di soggetti meno abili nella caccia, ma al contempo meno timorosi nei confronti dell'uomo, che avrebbero cominciato a seguire i primi gruppi di cacciatori nomadi, nutrendosi dei resti dei loro pasti, ma fornendo inconsapevolmente un prezioso servizio di \"sentinelle\", stabilendosi in seguito nei pressi dei primi insediamenti, e dando il via ad una sorprendente coabitazione tra due specie di predatori, con reciproci vantaggi.\nAlcuni di questi \"cani selvatici\" sarebbero poi stati avvicinati ed adottati nella comunit\u00e0 umana (cani del villaggio, i \"cani pariah\" che si trovano ancora in alcune societ\u00e0, \"di tutto il villaggio\", tollerati per il loro ruolo di spazzini e di predatori di piccoli animali nocivi), dando il via ad un perfetto esempio di coevoluzione. Quasi certamente, come dimostrato anche dagli studi di Dmitrij Beljaev, la naturale selezione basata sulle attitudini caratteriali al domesticamento ha provocato la comparsa di mutamenti fisici (dalla riduzione del volume cranico, all'accorciamento dei denti, ma anche la comparsa di caratteri quali le chiazze bianche sul mantello e le code arricciate).\nIn una ricerca pubblicata nel 2013 sulla rivista scientifica \"Science\", alcuni ricercatori dell'Universit\u00e0 di Turku in Finlandia hanno utilizzato il DNA mitocondriale, comparando il genoma di 18 canidi preistorici europei e americani con uno spettro del genoma di cani e di lupi attuali. Le somiglianze risultanti dalla comparazione indicherebbero che filogenicamente tutti i cani moderni sono maggiormente simili ai cani europei, sia moderni che preistorici. Le analisi molecolari suggerirebbero come datazione che i primi casi di addomesticamento del cane dal lupo risalirebbero ad un periodo compreso tra il 18.800 e 32.100 anni fa, in popolazioni nomadi di cacciatori raccoglitori europee.\nQuesto studio contraddirebbe la tesi secondo la quale le prime domesticazioni siano avvenute in Asia in popolazioni stanziali; anche se episodi \"abortiti\" di domesticazione sono avvenuti in varie epoche e luoghi. In Europa il primo resto archeologico di cane \u00e8 stato ritrovato in Belgio nella caverna di Goyet (nelle Ardenne) e risale a 31.000 anni fa. Scoperto nel 1870 si \u00e8 ritenuto per molto tempo che fosse un lupo ma nel 2007 \u00e8 stato ristudiato e ricatalogato. Inoltre, nei siti archeologici pi\u00f9 antichi, numerosi sono i ritrovamenti di resti di cani (che pure testimoniano le prime differenze dall'antenato selvatico). La testimonianza pi\u00f9 antica di un legame fra cani ed umani risale al Gravettiano (circa 28.000 anni fa) e sono le orme di un bambino e di un cane ritrovate presso la grotta di Chauvet, nel sud della Francia.\nSono stati scoperti siti tombali risalenti allo stesso periodo (25.000/28.000 anni fa) che dimostrano una sepoltura rituale di cani (introduzione di un osso di mammut nella bocca di uno dei tre cani ritrovati). Tuttavia, la prima testimonianza di un legame affettivo tra uomo e cane risale al pi\u00f9 recente periodo natufiano (circa 12.000 anni fa) presso il sito di Ein Mallaha in Israele con una tomba che conserva i resti di un uomo anziano coricato su un fianco in posizione fetale che protende un braccio verso i resti di un cucciolo di cane.\nAlla luce delle esperienze in cui si \u00e8 tentato di addomesticare il lupo (tentativi tutti miseramente falliti) o di ibridazione dello stesso con i cani (gli unici tre tentativi riusciti, dopo innumerevoli peripezie, sono il cane lupo cecoslovacco, il Saarloos e il lupo italiano), sembra alquanto inverosimile che la prima differenziazione tra razze diverse sia da attribuire alle diverse sottospecie di lupo (che, secondo la tradizione, vennero addomesticate quasi contemporaneamente in diverse parti del mondo, in situazioni geografiche e climatiche altrettanto dissimili); appare pi\u00f9 logico, invece, che le prime razze siano state selezionate in maniera molto pi\u00f9 semplicemente empirica tramite l'accoppiamento di cani pariah con caratteristiche analoghe (ad esempio i levrieri ancestrali possono essere stati il frutto di selezione fra cani snelli, veloci ed abili predatori, cos\u00ec come gli antenati del Basenji furono selezionati accoppiando cani di piccola taglia con gambe snelle particolarmente abili nel cacciare i topi).\nSuccessivamente, i soggetti pi\u00f9 dotati fisicamente e/o attitudinalmente per i diversi impieghi, furono selezionati con metodi sempre pi\u00f9 efficaci: a quanto pare i primi ad effettuare un processo selettivo sistematico furono i romani intorno al III - IV sec. a.C. Pu\u00f2 essere interessante osservare come le grandi variazioni morfologiche che hanno permesso al lupo di \"trasformarsi\" in alano, chihuahua oppure bassotto, si siano presentate nel corso dei secoli in forma involontaria, vere e proprie mutazioni spontanee che l'uomo ha saputo sfruttare.\nSi sono talvolta sfruttate quelle che potevano apparire assurde bizzarrie genetiche, quali il nanismo acondroplasico (arti corti su corpi normali), utili in cani adibiti a seguire la selvaggina nel folto dei cespugli, o dentro le tane: ecco la comparsa delle forme \"bassotte\" in molte razze da caccia. Molto interessante, poi, la ricostruzione dell'evoluzione delle razze attraverso il fenomeno del pedomorfismo neotenico, la conservazione cio\u00e8 nei cani adulti di alcuni tratti morfologici e caratteriali tipici di diverse fasi giovanili dello sviluppo del lupo. In base a tale teoria, si possono raccogliere le razze in 4 gruppi:\nNel tempo, l'uomo ha selezionato diverse razze e variet\u00e0 di cani per avere un aiuto nelle sue attivit\u00e0: esistono quindi razze di cani da pastore, da caccia, da guardia, da compagnia, da corsa.\nNeotenia nel cane.\nSulla base delle ricerche di Konrad Lorenz, \nIl cane, discendente dal lupo e addomesticato dall'uomo circa 12.000 anni fa, \u00e8 stato oggetto di una selezione artificiale, operata dall'uomo con l'intenzione di creare razze canine sempre pi\u00f9 addomesticabili e adatte alla collaborazione con l'uomo in ambito lavorativo. Durante questa selezione, volta alla ricerca di un cane docile e dipendente dall'uomo, sono nati soggetti sempre pi\u00f9 immaturi/infantili dal punto di vista psichico, dunque caratterialmente pi\u00f9 simili al cucciolo di lupo che non al lupo adulto. Tale regressione caratteriale \u00e8 stata accompagnata da una regressione delle caratteristiche morfologiche dell'adulto verso l'aspetto infantile, tanto che il cane ora ha caratteristiche simili a quelle del cucciolo di lupo e quasi in nessun caso raggiunge la maturit\u00e0 fisica e psicologica del lupo adulto.\nLa risposta comportamentale e il coping dei cuccioli al secondo mese di et\u00e0 sia in un ambiente isolato che in presenza di altri animali sono condizionati dalla cura materna donata nei primi giorni/settimane di vita. Ulteriori ricerche hanno dimostrato il ruolo centrale e fondativo dell'apprendimento materno nello sviluppo del cervello, del comportamento, delle capacit\u00e0 sociali e dei sistemi emotivi dei giovani di molteplici specie di mammiferi.\nRazze.\nCani da caccia.\nCol tempo, affinandone le predisposizioni, sono stati selezionati cani con caratteristiche specifiche per i differenti tipi di caccia condotti dall'uomo:\nCaratteristiche particolari.\nUn cane pu\u00f2 vivere fino a quindici (20) anni, quindi fare una buona scelta \u00e8 essenziale per un futuro padrone/amico di un cane.\nPer prima cosa bisogna essere sicuri di volerne uno, il cane \u00e8 un essere vivente che dipender\u00e0 dall'uomo per il resto della sua vita.\nOltre agli aspetti del tempo da dedicargli e dell'abitazione adatta, quando si adotta un cucciolo, bisogna considerare il suo comportamento e valutarne le caratteristiche. Sono stati definiti tredici principali tratti comportamentali canini. Per fare questo hanno intervistato giudici di esposizione e veterinari sui temperamenti delle razze pi\u00f9 popolari negli Stati Uniti.\nPericolosit\u00e0.\nSecondo un'analisi statistica di ScienceAlert del 28 febbraio 2018, dal titolo \"Deadliest creatures worldwide by annual number of human deaths as of 2018\", i cani sono tra gli animali che ogni anno provocano maggiori morti umane. Precisamente i cani si trovano al quarto posto, dopo le zanzare, gli stessi esseri umani e i serpenti.\nIn quanto discendente del lupo, il cane tende a reagire agli stimoli seguendo l'istinto naturale derivatogli dal suo antenato. Tuttavia, differentemente dal lupo, il cane ha perso la naturale paura verso l'uomo tipica del progenitore ancestrale; perci\u00f2, quando la fonte del suo stress \u00e8 di origine umana, l'animale tende ad aggredire. Al di l\u00e0 dei singoli casi specifici (come un conflitto con un altro cane), ogni aggressione canina apparentemente immotivata trova il suo perch\u00e9 nella paura che il singolo esemplare prova nei confronti degli oggetti della realt\u00e0. Alla base di questo timore vi sono quasi sempre una mancata o errata socializzazione, ed una mancanza o scorretta educazione. La socializzazione e l'educazione da parte di un buon padrone riducono al minimo i rischi di attacchi da parte del cane: la socializzazione lo abitua fin da cucciolo alla diversit\u00e0 di stimoli ed oggetti che caratterizzeranno la sua vita, facendoglieli concepire non come minacce, ma parte della sua quotidianit\u00e0; e l'educazione gli permette, soprattutto nelle situazioni pi\u00f9 stressanti, di affidarsi alla mano capace del padrone; affidandosi fedelmente a quest'ultimo, pu\u00f2 superare quelle situazioni che altrimenti tenderebbe a risolvere in maniera \"naturale\" (anche se essa \u00e8 stata in parte \"deviata\" da millenni di selezione artificiale).\nDa qui, ne consegue che, come non esiste nessun \"cane cattivo\", non esistono razze pericolose a priori, ma solo razze oggettivamente pi\u00f9 grandi, pi\u00f9 veloci nel reagire agli stimoli, o dotate do un morso pi\u00f9 poderoso. Con loro, come con qualsiasi altro cane, rispetto al generalizzare in liste di razze canine pericolose, \u00e8 importante saper gestire l'animale, attraverso una collaborazione tra l'allevatore e il futuro padrone, nel capire se le esigenze del cane si adattano a quelle dell'eventuale proprietario e nel predisporre il secondo ad accogliere e saper educare giustamente il cucciolo.\nComunque, sebbene i cani aggrediscano le persone (anche pi\u00f9 spesso dei predatori selvatici), non sono gli attacchi diretti a costituire il vero pericolo nella specie canina: infatti, nei Paesi del Terzo Mondo, i cani uccidono circa 25.000 persone ogni anno trasmettendo malattie letali come la rabbia, contro la quale spesso in quei luoghi mancano gli antidoti.\nMorso.\nCome gi\u00e0 detto, non esistono razze implicitamente feroci o mortali, ma con determinati caratteri specifici o comportamentali che rendono in loro attacco maggiormente dannoso rispetto a quello sferrato da altre, e per le quali \u00e8 importante prestare ancora pi\u00f9 attenzione allo sviluppo sociale, poich\u00e9 un cane potenzialmente pericoloso mal gestito pu\u00f2 diventare una seria minaccia all'incolumit\u00e0 pubblica. I parametri sono diversi: tra gli altri, le dimensioni e la forza fisica, la velocit\u00e0 di reazione agli stimoli, la potenza del morso. Quest'ultima \u00e8 di particolare importanza poich\u00e9 il cane, come tutti i canidi, quando attacca, non essendo dotato di artigli affilati o altre armi offensive, utilizza la bocca e i denti.\n\u00c8 stata testata la forza sprigionata dal morso di 25 razze differenti, e i risultati sono i seguenti (in ordine decrescente):\nMalattie trasmissibili all'uomo.\nLa zoonosi indica tutte le malattie che possono essere trasmesse, direttamente o indirettamente, dagli animali vertebrati all'uomo e viceversa. \nTra tutte le zoonosi del cane sono prevalenti quelle ad eziologia parassitaria e micotica.\nLe zoonosi del cane sono prevalentemente classificate per: \nAgente eziologico:\nAmbiente: \nCiclo biologico del patogeno: "}
{"id": "2740591", "revid": "196390", "url": "https://it.wikipedia.org/wiki?curid=2740591", "title": "Paris-Bruxelles", "text": ""}
{"id": "2740593", "revid": "383359", "url": "https://it.wikipedia.org/wiki?curid=2740593", "title": "Aeroporto di Acapulco", "text": ""}
{"id": "2740594", "revid": "152625", "url": "https://it.wikipedia.org/wiki?curid=2740594", "title": "Forever (album Spice Girls)", "text": ""}
{"id": "2740595", "revid": "29045539", "url": "https://it.wikipedia.org/wiki?curid=2740595", "title": "Aeroporto di Zihuatanejo", "text": ""}
{"id": "2740596", "revid": "62004", "url": "https://it.wikipedia.org/wiki?curid=2740596", "title": "Robert Hunter (ciclismo)", "text": ""}
{"id": "2740599", "revid": "1543377", "url": "https://it.wikipedia.org/wiki?curid=2740599", "title": "Codici postali della Norvegia", "text": "I codici di avviamento postale (CAP) in Norvegia sono composti da 4 cifre, detti in norvegese \"postnummer\".\nFino al 16 marzo del 1968 fu usato un sistema a 4 cifre chiamato \"postnummersystemet\".\nI codici iniziano dallo 00 ed aumentano all'aumentare della distanza da Oslo.\nIl numero pi\u00f9 alto si trova nella contea di Finnmark vicino al confine russo dove i codici iniziano per 95, fino a 99. Il codice postale pi\u00f9 basso \u00e8 0001 (Oslo), mentre quello pi\u00f9 alto \u00e8 9991 (B\u00e5tsfjord).\nLe prime due cifre del codice postale indicano poi la posizione geografica (regione)."}
{"id": "2740603", "revid": "144796", "url": "https://it.wikipedia.org/wiki?curid=2740603", "title": "Stefano Palosio", "text": ""}
{"id": "2740609", "revid": "729019", "url": "https://it.wikipedia.org/wiki?curid=2740609", "title": "Jim Saxton", "text": "Biografia.\nDopo alcuni anni passati a servire nella legislatura statale del New Jersey, Saxton venne eletto al Congresso. Rappresent\u00f2 il 13\u00ba distretto congressuale dello stato dal 1984 al 1993 e il 3\u00ba distretto congressuale dal 1993 al 2009.\nNonostante le posizioni conservatrici in materia di aborto, Saxton \u00e8 giudicato un moderato con ideologia quasi centrista."}
{"id": "2740610", "revid": "287204", "url": "https://it.wikipedia.org/wiki?curid=2740610", "title": "24 Ore di Le Mans 1989", "text": "La 24 Ore di Le Mans 1989 \u00e8 stata la 57\u00aa maratona automobilistica svoltasi sul Circuit de la Sarthe di Le Mans, in Francia, il 10 e il 11 giugno 1989. Hanno gareggiato assieme 3 classi di automobili da competizione, ognuna delle quali ha avuto il suo vincitore. Tutte vetture erano Sport Prototipi: la maggior parte erano costruiti secondo le norme FIA di Gruppo C, suddivisi in classi C1 e C2; \u00e8 stata inoltre consentita la partecipazione di alcune vetture di classe GTP, costruite in base ai regolamenti IMSA.\nContesto.\nIn questa edizione le vetture con i favori dei pronostici sono le Sauber C9, che stanno dominando il Campionato del Mondo Sport Prototipi 1989, e che puntano al successo finale della maratona francese dopo l'amaro ritiro dell'anno precedente. Molto competitive anche le Jaguar XJR-9 e le numerose Porsche 962 schierate da squadre private. Sono presenti in forze anche importanti costruttori giapponesi come: Nissan, Toyota e Mazda; dopo diversi anni ritorna l'Aston Martin con una squadra ufficiale. Si tratta dell'ultimo anno in cui il circuito presenta il rettilineo dell'Hunaudi\u00e8res ininterrotto dove le vetture possono ancora sfruttare in pieno il loro potenziale velocistico, l'anno seguente verranno invece posizionate due chicane per limitare le velocit\u00e0 massime.\nQualifiche.\nNelle prove di qualificazione le Sauber Mercedes sono le pi\u00f9 veloci, nel rettilineo dell'Hunaudi\u00e8res toccano persino i 400\u00a0km/h, 2 vetture sono in prima fila, alle loro spalle due Jaguar staccate di 4 secondi, poi varie Porsche e altre Jaguar. La Sauber C9 numero 63 (poi vincitrice in corsa) ottiene l'11\u00aa posizione in griglia di partenza.\nGara.\nIn gara le Sauber mantengono una strategia di attesa, restano coperte mantenendosi attorno alle prime posizioni, mentre Jaguar, Porsche e Nissan forzano il ritmo per costruire margine di vantaggio. La Jaguar numero 3 di Davy Jones va in testa e vi rimane quasi stabilmente incalzata dalla Porsche numero 9 di Bob Wollek e dalle Sauber, dopo 5 ore per\u00f2 si manifestano dei problemi al motore che la costringono al ritiro. Passa cos\u00ec al comando la Porsche numero 9, che resta in testa per oltre 4 ore, fino a che non viene rallentata da problemi meccanici e sopravvanzata dalla Jaguar numero 1 di Jan Lammers. Ma la domenica mattina anche la Jaguar deve rallentare per inconvenienti al cambio, che la fanno scivolare in classifica, vanno saldamente al comando 2 Sauber, l'esemplare pilotato da Mauro Baldi resta in testa per 15 giri, poi il pilota italiano compie un errore alla Curva Dunlop e viene sopravvanzato dall'altra Sauber C9.\nLa gara termina con le 2 Sauber al 1\u00ba e al 2\u00ba posto, vince la vettura guidata da Jochen Mass, Manuel Reuter e Stanley Dickens, con 5 giri di margine sui compagni di squadra; al 3\u00ba posto la Porsche 962C del Joest Racing, al 4\u00ba posto la Jaguar XJR-9 e al 5\u00b0 l'altra Sauber C9.\nClassifica finale.\nI vincitori di classe sono scritti in grassetto e ombreggiati in giallo. Le vetture che non hanno coperto almeno il 70% della distanza coperta dal vincitore non vengono classificate. \n\"Leggenda:\""}
{"id": "2740611", "revid": "1846411", "url": "https://it.wikipedia.org/wiki?curid=2740611", "title": "VIVA (Germania)", "text": "VIVA \u00e8 stato un canale televisivo musicale tedesco, con sede a Berlino. \nFondato nel 1993, veniva trasmesso in Germania, ma era ricevibile via satellite in tutta Europa. Dal 2004 \u00e8 passato sotto la gestione di Viacom International Media Networks. \nIl 31 dicembre 2018 chiude su decisione di quest'ultima e per l'occasione lo stesso giorno \u00e8 stato trasmesso uno speciale chiamato \"Viva Forever\", che ha ripercorso la storia del canale con videoclip e spezzoni di programmi dell'epoca. \nDal 1\u00ba gennaio 2019 al suo posto \u00e8 presente Comedy Central, che gi\u00e0 condivideva da tempo gran parte della propria programmazione con VIVA.\nNel Veneto, da pi\u00f9 di 15 anni, l'emittente televisiva tedesca \u00e8 stata ritrasmessa tutti i giorni da Canale 68 Veneto e da agosto 2011 era presente all'interno del mux Canale 68 Veneto con il nome di Canale 68 Sat."}
{"id": "2740614", "revid": "287204", "url": "https://it.wikipedia.org/wiki?curid=2740614", "title": "FC Jokerit", "text": "L'FC Jokerit fu una societ\u00e0 calcistica finlandese con sede nella capitale Helsinki. Rappresentava la sezione calcistica di una polisportiva che comprende anche l'omonima compagine di hockey su ghiaccio, partecipante alla Kontinental Hockey League. Fondata nel 1999, vinse la Suomen Cup nello stesso anno. Fu sciolta nel 2004 e ha disputato quattro dei suoi cinque campionati nella Veikkausliiga, la massima serie del campionato finlandese di calcio.\nStoria.\nLa societ\u00e0 fu fondata nel 1999 da Harry Harkimo, presidente della squadra di hockey su ghiaccio dello Jokerit, dopo aver acquisito dal Pallokerho-35 i diritti di partecipazione alla Veikkausliiga. Dallo Jokerit furono presi sia il nome sia il colore sociale, il nero, e lo stadio scelto fu l'Olimpico di Helsinki. Alla prima stagione lo Jokerit concluse il campionato al quarto posto e vinse la Suomen Cup, sconfiggendo in finale lo Jaro per 2-1.\nL'anno dopo lo Jokerit concluse il campionato al secondo posto a soli quattro punti di distanza dai vincitori dell'Haka. Nel giugno dello stesso anno lo Jokerit ha spostato il suo campo di gioco nel nuovo stadio della capitale, il Finnair Stadium. Grazie alla vittoria della Suomen Cup 1999 lo Jokerit partecip\u00f2 alla Coppa UEFA nell'edizione 2000-2001, venendo per\u00f2 eliminato al primo turno dagli ungheresi dell'MTK Budapest.\nNel 2001 ci fu una riduzione dei costi societari, dovuti anche al fatto che i ricavi inizialmente previsti non erano arrivati, e, di conseguenza, alcuni dei migliori calciatori furono ceduti. Al termine della stagione lo Jokerit concluse il campionato all'undicesimo posto e retrocesse in Ykk\u00f6nen. La permanenza in seconda serie dur\u00f2 un solo anno e al termine della stagione 2002 lo Jokerit guadagn\u00f2 la promozione in Veikkausliiga, beneficiando dell'allargamento della stessa Veikkausliiga da 12 a 14 squadre. Al ritorno in massima serie lo Jokerit concluse il campionato al settimo posto.\nNel marzo 2004 il presidente Harry Harkimo vendette la sua squadra in perdita ai pi\u00f9 blasonati concittadini dell'HJK, i quali rinominarono la squadra in Klubi-04 e la iscrissero nel campionato di Kakkonen."}
{"id": "2740616", "revid": "43204", "url": "https://it.wikipedia.org/wiki?curid=2740616", "title": "FC Jokerit Helsinki", "text": ""}
{"id": "2740617", "revid": "43204", "url": "https://it.wikipedia.org/wiki?curid=2740617", "title": "Jokerit Helsinki FC", "text": ""}
{"id": "2740618", "revid": "287204", "url": "https://it.wikipedia.org/wiki?curid=2740618", "title": "1. division 1978", "text": "La 1. Division 1978 \u00e8 stata la 65\u00aa edizione della massima serie del campionato danese di calcio conclusa con la vittoria del Vejle, al suo quarto titolo.\nCapocannoniere del torneo fu John Eriksen dell'Odense con 22 reti.\nClassifica finale.\n(*) Squadre neopromosse"}
{"id": "2740620", "revid": "62004", "url": "https://it.wikipedia.org/wiki?curid=2740620", "title": "Grand Prix de Chiasso", "text": ""}
{"id": "2740631", "revid": "1305772", "url": "https://it.wikipedia.org/wiki?curid=2740631", "title": "Effetto YORP", "text": "In astronomia, l'effetto YORP, o per esteso effetto Yarkovsky\u2013O'Keefe\u2013Radzievskii\u2013Paddack, \u00e8 un ampliamento del pi\u00f9 noto effetto Yarkovsky per includere anche altri fattori, oltre all'irraggiamento del calore assorbito dal sole, che influiscono sulla variazione della velocit\u00e0 di rotazione dei corpi di piccole dimensioni del sistema solare, come gli asteroidi.\nOrigine del termine.\nIl termine \u00e8 stato utilizzato per la prima volta dal geofisico statunitense David Perry Rubincam nel 2000 per indicare collettivamente alcuni fattori che si era ipotizzato, e in parte verificato, influire sulla velocit\u00e0 di rotazione degli asteroidi.\nStoria.\nGi\u00e0 nel XIX secolo Ivan Osipovi\u010d Jarkovskij aveva ipotizzato che il differente gradiente di emissione di radiazione infrarossa, conseguenza del diverso tempo di esposizione della superficie in rotazione, potesse determinare un momento angolare capace di variare la velocit\u00e0 di rotazione del corpo celeste. Utilizzando il linguaggio della fisica quantistica, si pu\u00f2 asserire che ogni fotone riemesso sottrae un momento formula_1. Questa ipotesi, nota come \"effetto Yarkovsky\", \u00e8 stata dimostrata misurandone gli effetti sull'asteroide 6489 Golevka nell'arco di una dozzina di anni.\nNel XX secolo Vladimir Vya\u010deslavovi\u010d Radzievskij ipotizz\u00f2 una variazione del momento angolare indotta dal diverso grado di albedo delle varie parti della superficie, mentre Stephen Paddack e John O'Keefe ipotizzarono una variazione indotta dall'irregolarit\u00e0 della forma.\nConferme attuali.\nLa conferma dell'esistenza dell'effetto YORP \u00e8 arrivata da vari studi condotti nel 2007 su due piccoli asteroidi, ( e 1862 Apollo), il primo dei quali \u00e8 stato poi ribattezzato 54509 YORP per celebrare il positivo risultato ottenuto.\nDalle misure effettuate 54509 YORP raddoppier\u00e0 la propria velocit\u00e0 di rotazione in circa 600.000 anni per poi raggiungere in 35 milioni di anni i 20 secondi al giro che si ritiene sia la velocit\u00e0 critica che causer\u00e0 cambiamenti morfologici nell'asteroide, compresa un'eventuale rottura che originerebbe un sistema binario. 54509 YORP ha anche subito nel periodo di osservazione una variazione dell'asse di rotazione e dell'angolo di precessione.\nUlteriori osservazioni.\nLe osservazioni mostrano che gli asteroidi di dimensione superiore ai 125\u00a0km hanno una curva di distribuzione delle velocit\u00e0 di rotazione di tipo maxwelliano, mentre alle dimensioni inferiori si ha una polarizzazione verso le velocit\u00e0 estremamente basse o estremamente alte. Si ritiene che l'effetto YORP sia la causa di questo fenomeno.\nL'effetto YORP offre anche una spiegazione pi\u00f9 semplice per la scarsit\u00e0 di oggetti celesti asimmetrici di piccole dimensioni e per l'esistenza di asteroidi binari, che non potrebbero essere unicamente giustificati come risultanza di eventi d'impatto tra asteroidi, data la probabilit\u00e0 estremamente bassa che questi si verifichino con condizioni di velocit\u00e0 e angolo d'impatto adeguati."}
{"id": "2740638", "revid": "86599", "url": "https://it.wikipedia.org/wiki?curid=2740638", "title": "Effetto Yarkovsky-O'Keefe-Radzievskii-Paddack", "text": ""}
{"id": "2740648", "revid": "158286", "url": "https://it.wikipedia.org/wiki?curid=2740648", "title": "Memory Card-Jack &amp; Jones", "text": ""}
{"id": "2740658", "revid": "7", "url": "https://it.wikipedia.org/wiki?curid=2740658", "title": "Bridget Jones's Diary", "text": ""}
{"id": "2740661", "revid": "599013", "url": "https://it.wikipedia.org/wiki?curid=2740661", "title": "Guglielmo Glovi", "text": "Carriera.\nMezzala, disput\u00f2 quattro campionati in Serie A con la maglia del dal 1934 al 1938, collezionando 38 presenze e 4 reti. Nel resto della carriera milit\u00f2 tra le file della Bagnolese."}
{"id": "2740663", "revid": "287204", "url": "https://it.wikipedia.org/wiki?curid=2740663", "title": "1. division 1977", "text": "La 1. Division 1977 \u00e8 stata la 64\u00aa edizione della massima serie del campionato danese di calcio conclusa con la vittoria del Odense, al suo primo titolo.\nCapocannoniere del torneo fu Allan Hansen dell'Odense con 23 reti.\nClassifica finale.\n(*) Squadre neopromosse"}
{"id": "2740665", "revid": "1005847", "url": "https://it.wikipedia.org/wiki?curid=2740665", "title": "Deputati dell'XI legislatura della Repubblica Italiana", "text": "Questo elenco riporta i nomi dei deputati della XI legislatura della Repubblica Italiana dopo le elezioni politiche del 1992."}
{"id": "2740668", "revid": "287204", "url": "https://it.wikipedia.org/wiki?curid=2740668", "title": "Ramapo", "text": "Ramapo \u00e8 un comune degli Stati Uniti d'America, nella Contea di Rockland, nello Stato di New York.\nRamapo \u00e8 stata chiamata New Hempstead, quindi Hempstead, prima di assumere il nome attuale.\nLocalit\u00e0.\nIl comune di Ramapo \u00e8 formato dalle seguenti localit\u00e0 "}
{"id": "2740675", "revid": "599013", "url": "https://it.wikipedia.org/wiki?curid=2740675", "title": "Fortana", "text": "Il Fortana \u00e8 un vitigno a bacca nera, coltivato principalmente nella Pianura Padana.\nSinonimi.\nUva d'oro, Brugnola, Dallora nera, Prungentile, Uva francese nera, Brugnera, cassonetto, mincimoltu, babbarrottu di vigna\nCaratteri ampelografici.\nLa foglia, pentagonale, \u00e8 medio-grande, a 3 o 5 lobi. Il grappolo, grande, \u00e8 piramidale e allungato, leggermente serrato. L'acino \u00e8 grande, ellissoidale, con buccia sottile e tenera, molto ricca di pruina e dal colore nero-blu.\nLa maturazione \u00e8 tardiva, la vigoria buona.\nStoria.\nSi fa risalire la provenienza del Fortana a Renata di Francia, duchessa di Ferrara, che, nel 1528, avrebbe portato in dote dalla C\u00f4te-d\u2019Or (Borgogna) alcune piante di questo vitigno, noto oggi come Fortana del Bosco Eliceo o \"Uva d'oro\".\nQuanto al nome, esso deriva forse da \u201cfruttana\u201d, con riferimento alla prosperit\u00e0 del vitigno e alla ricchezza della sua uva.\nAbbiamo notizie certe di questo vitigno per la prima volta da Agostino Gallo che, a met\u00e0 del XVI sec., ne descrive in un trattato le caratteristiche produttive ed organolettiche, chiamandolo con il nome di \"Uva d'Oro\". Ancora nel 1674 \u00e8 Vincenzo Tanara ad occuparsi dell\u2019\"Uva d'oro\" ne \u201cL'Economia del cittadino in villa\u201d, che viene citata come \u201cla regina delle uve negre per far buon vino, sano, durabile e generoso\u201d. Successivamente Giuseppe Acerbi nel 1825 ne parl\u00f2 come uva coltivata nella zona dell'Oltrep\u00f2.\nZone di coltivazione e disciplinari di utilizzazione.\nLa coltivazione del Fortana \u00e8 diffusa nella zona Bosco Eliceo nelle province di Ferrara e Ravenna dove le uve di questo vitigno sono alla base del DOC Bosco Eliceo Fortana. Particolare sua caratteristica \u00e8 quella di essere uno dei pochi vitigni italiani \u201c\"franco di piede\"\u201d, poich\u00e9 il terreno sabbioso, tipico di queste zone, non ha consentito lo sviluppo della Fillossera, quindi non rendendo necessario l'innesto su radice di vite americana. &lt;br&gt;\nAltra zona di diffusione della coltivazione del Fortana \u00e8 la pianura parmense, in particolare a San Secondo Parmense, Soragna, Busseto e nella zona del vecchio corso del fiume Taro. Il Fortana del Taro ha acquisito la menzione di Indicazione Geografica Tipica.\nIl vino.\nDal vitigno Fortana, vinificato in purezza, si ottiene un vino con elevata acidit\u00e0, sapido, tannico e poco alcolico, la versione frizzante \u00e8 considerata l'abbinamento tradizionale e territoriale con l'anguilla."}
{"id": "2740681", "revid": "113757", "url": "https://it.wikipedia.org/wiki?curid=2740681", "title": "Colline tortonesi", "text": ""}
{"id": "2740685", "revid": "767487", "url": "https://it.wikipedia.org/wiki?curid=2740685", "title": "Natale Masera", "text": "Carriera.\nGiocatore.\nMezzala, esordisce in serie A nel Pro Patria, squadra della sua citt\u00e0 natale, il 23 febbraio 1930 in Cremonese-Pro Patria 1-2. Gioc\u00f2 in massima serie anche con le maglie di Ambrosiana-Inter e Napoli, collezionando complessivamente 77 presenze e 19 gol.\nTrasferitosi alla Sanremese nel 1937, \u00e8 l'autore del primo storico goal in Serie B di quella formazione (3 ottobre 1937, vittoria in casa per 1-0 sul Vigevano).\nNel 1940 torn\u00f2 alla Pro Patria, nel frattempo retrocessa in Serie C, terminando ivi la carriera.\nAllenatore.\nNella stagione 1940-1941 allen\u00f2 la Pro Patria, con cui vinse la Serie C.\nNella stagione 1948-1949 allen\u00f2 il Parabiago in Serie C."}
{"id": "2740687", "revid": "115752876", "url": "https://it.wikipedia.org/wiki?curid=2740687", "title": "Amherst (New York)", "text": "Amherst ( ) \u00e8 un comune (\"town\") degli Stati Uniti d'America della contea di Erie nello Stato di New York. La popolazione era di 122.366 abitanti al censimento del 2010.\nGeografia fisica.\nSecondo lo United States Census Bureau, ha un'area totale di .\nStoria.\nIl comune di Amherst fu creato dallo Stato di New York il 10 aprile 1818; il nome \u00e8 in onore di Jeffrey Amherst, I barone Amherst. Amherst fu creata da una parte del comune di Buffalo (pi\u00f9 tardi citt\u00e0 di Buffalo), a sua volta creata per distacco dal comune di Clarence. Timothy S. Hopkins venne eletto come primo supervisore della citt\u00e0 di Amherst nel 1819. Una parte di Amherst pi\u00f9 tardi fu utilizzata per creare il comune di Cheektowaga nel 1839.\nSociet\u00e0.\nEvoluzione demografica.\nSecondo il censimento del 2010, la popolazione era di 122,366 abitanti.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dall'83.8% di bianchi, il 5,7% di afroamericani, lo 0,2% di nativi americani, il 7,9% di asiatici, lo 0,0% di oceanici, lo 0,5% di altre razze, e l'1,8% di due o pi\u00f9 etnie. Ispanici o latinos di qualunque razza erano il 2,3% della popolazione."}
{"id": "2740694", "revid": "29046867", "url": "https://it.wikipedia.org/wiki?curid=2740694", "title": "19 d.C.", "text": ""}
{"id": "2740695", "revid": "76963", "url": "https://it.wikipedia.org/wiki?curid=2740695", "title": "Mario Andreis (calciatore)", "text": "Caratteristiche tecniche.\nGiocava come mediano.\nCarriera.\nGiocatore.\nGioca sette campionati con il Verona con 125 presenze e 15 reti. Poi gioca il Campionato Alta Italia 1944 nel Brescia con 15 presenze e 3 reti. Ha giocato in Serie A nella stagione 1945-1946 con la maglia del Brescia, esordendo il 14 ottobre 1945 in Atalanta-Brescia (0-0), con 7 presenze.\nChiude la carriera nel , con cui gioca 10 partite in Serie B nella stagione 1946-1947.\nAllenatore.\nInizia la carriera di allenatore negli anni 1950, quando allena la Sebinia Lovere in Serie C nella stagione 1949-1950; in seguito siede tra le altre sulle panchine di Crotone e Cosenza; fu poi allenatore del Marzotto Manerbio."}
{"id": "2740699", "revid": "599013", "url": "https://it.wikipedia.org/wiki?curid=2740699", "title": "Jason and the Argonauts", "text": ""}
{"id": "2740700", "revid": "29046952", "url": "https://it.wikipedia.org/wiki?curid=2740700", "title": "Iacetani", "text": ""}
{"id": "2740705", "revid": "1442080", "url": "https://it.wikipedia.org/wiki?curid=2740705", "title": "Monte Gavasa", "text": "Il monte Gavasa (911 m) \u00e8 una montagna dell'Appennino Ligure che si trova nei pressi dello spartiacque tra Val Grue e Val Borbera, in comune di Cantalupo Ligure.\nGeografia.\nLa montagna \u00e8 una ampia elevazione boscosa situata su un costolone che si stacca dallo spartiacque Grue/Borbera in corrispondenza del monte Barilaro spingendosi verso sud. \u00c8 collocato alla convergenza tra alcuni valloni della val Borbera: quello di Merlassino ad est e quelli dei rii Brotte e della Fonda ad ovest, questi ultimi selvaggi e disabitati. Poco a sud del punto culminante si trova una anticima a circa 900 metri di quota.\nAccesso alla cima.\nLa cima della montagna pu\u00f2 essere raggiunta per una traccia di sentiero con una breve deviazione rispetto al sentiero Strette di Pertuso - Monte Barilaro (segnavia n. 208).\nDal monte si dominano le Strette del Borbera e il paese abbandonato di Rivarossa."}
{"id": "2740707", "revid": "105376462", "url": "https://it.wikipedia.org/wiki?curid=2740707", "title": "Monte Bossola", "text": "Il monte Bossola (1137\u00a0m) \u00e8 un monte che si trova nell'Appennino Ligure in val Borbera al confine tra i comuni di Cabella Ligure e Mongiardino Ligure.\nDal monte sono visibili Cremonte, la val Sisola e la val Gordenella."}
{"id": "2740708", "revid": "287204", "url": "https://it.wikipedia.org/wiki?curid=2740708", "title": "Tonawanda (town, New York)", "text": "Tonawanda \u00e8 un comune degli Stati Uniti d'America, nella contea di Erie nello Stato di New York. \u00c8 un sobborgo settentrionale della citt\u00e0 di Buffalo.\nLocalit\u00e0.\nIl comune di Tonawanda \u00e8 formato dalle seguenti localit\u00e0:"}
{"id": "2740711", "revid": "21079", "url": "https://it.wikipedia.org/wiki?curid=2740711", "title": "Circuito euleriano", "text": ""}
{"id": "2740712", "revid": "113619007", "url": "https://it.wikipedia.org/wiki?curid=2740712", "title": "Giuseppe Coverlizza", "text": "Biografia.\nMor\u00ec a 31 anni per un colpo di mitra esploso da un agente di polizia di orientamento fascista nel corso di una rissa di natura politica scoppiata una sera in un'osteria di San Giacomo.\nCarriera.\nHa giocato in Serie A con le maglia di e Liguria.\nHa esordito in massima serie il 7 aprile 1935 in -Triestina (3-0)."}
{"id": "2740713", "revid": "729019", "url": "https://it.wikipedia.org/wiki?curid=2740713", "title": "Pino Cerami", "text": "Carriera.\nCorse dieci anni con la Peugeot, anche se a periodi alterni, poi con la M\u00e9t\u00e9ore, la Bartali, la Guerra, la Allegro e la Libertas.\nPass\u00f2 professionista piuttosto tardi, a quasi 26 anni, ma \u00e8 ben oltre la trentina che raggiunse i successi pi\u00f9 importanti. A inizio carriera si impose soprattutto in corse di secondo livello e circuiti, gare in cui rester\u00e0 comunque uno specialista. Nel 1957 vinse il Giro del Belgio ma raggiunse l'apice del successo nel 1960 quando a 38 anni conquist\u00f2 la Parigi-Roubaix, Freccia Vallone e la medaglia di bronzo al Mondiale in Germania, seguite dalla Freccia del Brabante e la Parigi-Bruxelles l'anno seguente. Centr\u00f2 l'ultima vittoria di prestigio nel 1963 imponendosi nella nona tappa del Tour de France quando aveva ormai 41 anni.\nDal 1964 viene organizzato ogni anno in aprile il Grand Prix Pino Cerami."}
{"id": "2740716", "revid": "384895", "url": "https://it.wikipedia.org/wiki?curid=2740716", "title": "Albertus Seba", "text": "Biografia.\nNato nella Frisia orientale, si trasfer\u00ec ad Amsterdam come apprendista ed apr\u00ec attorno al 1700 una farmacia nei pressi del porto. Seba chiese ai marinai e ai medici di bordo di portare piante esotiche e prodotti di origine animale che avrebbe potuto usare per la preparazione delle sue medicine. Inizi\u00f2 inoltre a collezionare serpenti, uccelli, insetti, conchiglie e lucertole nella propria abitazione. Dal 1711 consegn\u00f2 medicine alla corte russa a San Pietroburgo e talvolta accett\u00f2 zenzero fresco come pagamento. Seba promosse la propria collezione allo zar attraverso il capo-medico di quest'ultimo, Robert Arskine, e all'inizio del 1716 Pietro il Grande compr\u00f2 l'intera collezione. Sette mesi dopo diciassette arrivarono in Russia. Grazie all'intermediazione di Seba, Frederik Ruysch, un famoso botanico olandese, vendette a sua volta la propria collezione allo zar. Fu progettato un edificio speciale, e dal 1728 al 1830 entrambe le collezioni furono esposte alla Kunstkamera. L'Accademia russa delle scienze ha cos\u00ec acquisito due collezioni moderne e ben documentate.\nNel 1728 Seba divenne membro della Royal Society. Nel 1735 Linneo fece visita a lui due volte.\nNel 1734 Seba pubblic\u00f2 un \"thesaurus\" degli esemplari animali con incisioni molto accurate.\nIl nome intero del \"thesaurus\" \u00e8, con doppio titolo in latino e olandese, \"Locupletissimi rerum naturalium thesauri accurata descriptio \u2014 Naaukeurige beschryving van het schatryke kabinet der voornaamste seldzaamheden der natuur\" (Descrizione accurata del ricchissimo dizionario dei principali e pi\u00f9 rari oggetti della natura). Gli ultimi due dei quattro volumi furono pubblicati dopo la sua morte (1759 e 1765). Attualmente, il volume originale 446-plate volume \u00e8 permanentemente in mostra alla Biblioteca Reale a L'Aia, in Olanda meridionale. Recentemente, una copia completa del \"thesaurus\" \u00e8 stata venduta all'asta per 460.000 dollari. Nel 2001, Taschen Books ha pubblicato una ristampa del \"thesaurus\"."}
{"id": "2740717", "revid": "729019", "url": "https://it.wikipedia.org/wiki?curid=2740717", "title": "Strevi (vino)", "text": "Lo Strevi \u00e8 un \"vino\" bianco passito, interamente vinificato a partire da uve Moscato bianco coltivate nell'omonimo comune di Strevi e nei sette paesi con esso confinanti (Acqui Terme,\nCassine, Morsasco, Orsara Bormida, Ricaldone, Rivalta Bormida, Visone).\nIl disciplinare prevede che anche le operazioni di vinificazione siano effettuate negli otto comuni di competenza. Obbligatorio l'appassimento in cassette o graticci e un invecchiamento minimo di due anni."}
{"id": "2740723", "revid": "124633059", "url": "https://it.wikipedia.org/wiki?curid=2740723", "title": "Yakovlev Yak-52", "text": "Lo Yakovlev Yak-52 (in cirillico \u042f\u043a\u043e\u0432\u043b\u0435\u0432 \u042f\u043a-52) \u00e8 un addestratore basico con capacit\u00e0 acrobatiche progettato dall'OKB 115 Jakovlev diretto da Aleksandr Sergeevi\u010d Jakovlev e sviluppato in Unione Sovietica negli anni settanta. In seguito agli accordi commerciali stabiliti dal COMECON venne in seguito prodotto anche dall'azienda aeronautica romena IAv Bac\u0103u (diventata poi Aerostar).\nImpiegato dal 1979 dalla Sovetskie Voenno-vozdu\u0161nye sily (VVS), l'Aeronautica militare dell'Unione Sovietica, al momento della sua dissoluzione venne incorporato in alcune aeronautiche militari delle nuove realt\u00e0 geopolitiche rimanendo tuttora operativo.\nCaratterizzato da un'impostazione classica, monomotore ad ala bassa, ha un abitacolo che pu\u00f2 ospitare 2 posti in tandem.\nEsemplari attualmente esistenti.\nEssendo un modello di agevole manutenzione e di recente produzione molti sono ancora gli Yak-52 utilizzati sia dai reparti di addestramento militari di diverse nazioni mondiali che impiegati nell'aviazione generale civile da diporto ed addestramento.\nTra i vari esemplari presenti nelle collezioni museali si segnala lo Yak-52 con marche 35 \u00e8 conservato al Museo dell'aviazione di Bucarest.\nTra i vari esemplari in condizioni di volo presenti in Italia vi \u00e8 quello utilizzato dell'aeroclub di Casale Monferrato e quello utilizzato per esibizioni acrobatiche all' aeroclub di Sassuolo (MO)."}
{"id": "2740724", "revid": "767487", "url": "https://it.wikipedia.org/wiki?curid=2740724", "title": "Le campane", "text": "Le campane (titolo originale: \"The Chimes\") \u00e8 un romanzo breve di Charles Dickens, scritto e pubblicato nel 1844.\nTrama.\nTrotty, nomignolo di Toby Veck, \u00e8 un pover'uomo che per tirare avanti nella sua umile e dignitosa vita consegna posta nelle varie parti della citt\u00e0. Toby si trover\u00e0 ad affrontare una straordinaria esperienza la notte del 31 dicembre o forse sarebbe meglio definirla un'irrazionale esperienza che lo porter\u00e0 dapprima al cospetto delle campane della chiesa (ai piedi della quale trascorre le sue giornate, certe volte nella vana attesa che qualche anima pia lo chiami per qualche consegna). Il suo incontro con William Fern e della nipotina Lilian lo cambieranno viaggiando nel passato, presente e futuro ad ogni nuovo tocco di campana. Vedr\u00e0 la sua condizione di povero, le sue aspettative quando era giovane nel voler mettere su famiglia e come la figlia adorata tiri a campare assieme a lui. Vedr\u00e0 le condizioni di povert\u00e0 del pretendente della figlia e di come ella da questo matrimonio non potr\u00e0 trarre giovamento di condizione sociale, anzi: cadr\u00e0 ancora pi\u00f9 in basso. Infine, Trotty vedr\u00e0 la povera figlia vecchia e vedova ancora alle prese col lavoro per poter campare e cos\u00ec decide di intervenire ed impedire il matrimonio. Tutto si risolver\u00e0 nel Quarto, quando Trotty si risveglier\u00e0 dagli incubi causati da una cattiva digestione di trippa, ravveduto del suo tentativo di impedire le nozze della figlia negli incubi appena avuti perch\u00e9, anche se in povert\u00e0, la cosa pi\u00f9 importante che augura a sua figlia \u00e8 la felicit\u00e0 coniugale, cos\u00ec come l'ha avuta lui con sua moglie dalla quale ha avuto in dono la cara figlia Meg."}
{"id": "2740725", "revid": "287204", "url": "https://it.wikipedia.org/wiki?curid=2740725", "title": "Moadon Kaduregel Hapoel Ramat Gan Giv'atayim", "text": "Il Moadon Kaduregel Hapoel Ramat Gan Giv'atayim , abbreviato in Hapoel Ramat Gan, \u00e8 una societ\u00e0 calcistica israeliana con sede nella citt\u00e0 di Ramat Gan e Giv'atayim, militante nella Liga Leumit, la seconda serie del campionato israeliano di calcio.\nStoria.\nIl club fu fondato nel 1927, durante il periodo del Mandato britannico della Palestina, da parte dei coloni ebrei di Ramat Gan.\nNel dopoguerra, dopo alcune stagioni di massima serie a livello medio-basso, l'Hapoel ha subito la relegazione alla seconda divisione nel 1959-60, dopo aver terminato sul fondo della classifica. Nel 1962-63, il ritorno alla classe superiore, cui ha fatto immediatamente seguito la vittoria del campionato. Ci\u00f2 ha reso questa squadra la prima a conquistare il titolo da neopromossa. Nel 1968-69 arriva una nuova retrocessione.\nI primi anni ottanta si sono rivelati per la compagine una sorta di \"yo-yo\", poich\u00e9 \u00e8 stata promossa e immediatamente retrocessa due volte in successione tra le stagioni 1979-80 e 1982-83.\nNella stagione 1988-89 arriva una nuova promozione cui per\u00f2 fa seguito una immediata retrocessione; per un lungo periodo questo si riveler\u00e0 essere l'ultimo periodo di permanenza nella massima serie.\nEntro la fine degli anni novanta, il club sprofonda addirittura nella Liga Artzit, il terzo livello nazionale; tuttavia anche in un periodo cos\u00ec negativo, arriva un trofeo, la Coppa Toto per le squadre di terza divisione nel 1999-2000.\nNella stessa stagione, arriva anche l'agognata promozione in seconda divisione.\nNel 2002-03, Hapoel Ramat Gan stabilisce un nuovo primato; diventa infatti la prima squadra non appartenente alla massima serie a conquistare la massima coppa nazionale, la Coppa di Stato, battendo 5-4 ai calci di rigore l'Hapoel Be'er Sheva, dopo che l'incontro si era concluso sul pareggio per 1-1.\nLa vittoria nella coppa significa anche la conquista dell'accesso alla Coppa UEFA 2003-2004. L'Hapoel pesca nel sorteggio del primo turno i bulgari del Levski Sofia. A causa di un divieto di UEFA di giocare, per motivi di sicurezza, partite in Israele, il club ha dovuto giocare la propria partita in casa a Dunajsk\u00e1 Streda, in Slovacchia. L'Hapoel ha concluso il doppio confronto con un 5-0 complessivo al passivo (1-0, 4-0).\nLa stagione seguente, i costi della partecipazione europea e la perdita di molti dei migliori giocatori portano la squadra sul fondo della classifica, con conseguente retrocessione al terzo livello, in Liga Artzit. Nella sua prima stagione in terza serie, nel 2005-06, il club deve anche scontare 9 punti di penalizzazione a causa dei suoi problemi finanziari, il che porter\u00e0 a fine stagione ad un piazzamento appena al di sopra della zona retrocessione. Nel 2006-07 arriva la promozione in seconda divisione,\nNel 2008-09, dopo quasi 20 anni, il club ritrova anche la promozione in massima serie. Nella stagione 2009-2010 si salva giungendo terz'ultimo nei play-out, e battendo, nello spareggio, la terza classificata della Liga Leumit, l'Hapoel Kfar Saba.\nTuttavia, nel campionato seguente, scontando anche una penalit\u00e0 di 4 punti per doppi contratti con calciatori e membri dello staff tecnico, l'Hapoel Ramat Gan conclude la stagione regolare con soli 8 punti (una sola vittoria, 9 pareggi e 20 sconfitte). Nei play-out, nonostante due vittorie consecutive contro l'Hapoel Ashkelon e l'Hapoel Petah Tiqwa, la salvezza non arriva e l'Hapoel Ramat Gan torna in Liga Leumit dopo tre anni.\nAl termine della stagione 2011-2012, l'Hapoel Ramat Gan ha concluso la Liga Leumit al primo posto, a pari merito con l'Hapoel Bnei Lod. Nello spareggio del 18 maggio 2012, l'Hapoel Ramat Gan ha avuto la meglio per 2-0, ottenendo cos\u00ec la promozione in Ligat ha'Al 2012-2013.\nIn tale campionato, l'Hapoel Ramat Gan ha concluso all'ultimo posto, retrocedendo, dopo appena un anno di permanenza in massima serie, in Liga Leumit. Nella stessa stagione, tuttavia, la squadra si \u00e8 aggiudicata la Coppa d'Israele, battendo in finale 4-2 ai calci di rigore l'Ironi Kiryat Shmona e guadagnandosi, in questo modo, l'accesso al terzo turno di qualificazione dell'UEFA Europa League 2013-2014. Conseguentemente, come all'indomani del successo del 2003, l'Hapoel Ramat Gan disputer\u00e0 le Coppe europee militando in seconda divisione.\nOrganico.\nCalciatori in rosa.\n\"Aggiornato al 5 agosto 2020\""}
{"id": "2740726", "revid": "339392", "url": "https://it.wikipedia.org/wiki?curid=2740726", "title": "Hapoel Ramat Gan F.C.", "text": ""}
{"id": "2740727", "revid": "125887536", "url": "https://it.wikipedia.org/wiki?curid=2740727", "title": "Thomas Trabacchi", "text": "Biografia.\n\u00c8 diplomato alla Bottega Teatrale di Firenze, diretta da Vittorio Gassman. Nel 2001 ha recitato in \"Giorni\", nel ruolo di Claudio, di Laura Muscardin; nel 2003 ha preso parte al film \"Ora o mai pi\u00f9\", di Lucio Pellegrini, con Violante Placido. Appare nel film \"La febbre\", di Alessandro D'Alatri e in \"Aspettando il sole\", di Ago Panini, con Raoul Bova, Claudia Gerini e Vanessa Incontrada. In quest'ultimo film, uscito in Italia nel 2007, interpreta il ruolo di Leo Fasoli ne \"La versione di Barney\" di Richard J. Lewis, film tratto dall'omonimo romanzo di Mordecai Richler.\nNel 2009 ha lavorato nella fiction \"Medicina generale\", nel ruolo del medico Elia Lorenzi. Nel 2012 fa parte del cast de \"Il sogno del maratoneta\" insieme a Laura Chiatti e Luigi Lo Cascio e della miniserie televisiva \"Maria di Nazaret\", regia di Giacomo Campiotti. Nel periodo 2015-2018 recita su Rai 3 in entrambi le stagioni di \"Non uccidere\" con Miriam Leone, mentre nel 2019-2020 appare su Netflix nella seconda e terza stagione di \"Baby\", serie ispirata allo scandalo del 2013 delle \"baby squillo\" nel quartiere dei Parioli a Roma. Nel 2021 \u00e8 protagonista del docu-drama \"Questo \u00e8 un uomo\" di Rai 1 in cui interpreta Primo Levi.\nVita privata.\n\u00c8 legato sentimentalmente all'attrice Carlotta Natoli ed insieme hanno un figlio di nome Teo. Ha un altro figlio, Luca, avuto da una relazione precedente con la regista Anna Negri."}
{"id": "2740728", "revid": "339392", "url": "https://it.wikipedia.org/wiki?curid=2740728", "title": "Hapoel Ramat Gan", "text": ""}
{"id": "2740729", "revid": "1226", "url": "https://it.wikipedia.org/wiki?curid=2740729", "title": "Seconda guerra anglo-afgana", "text": ""}
{"id": "2740730", "revid": "1543377", "url": "https://it.wikipedia.org/wiki?curid=2740730", "title": "Alfonso Monfardini", "text": "Biografia.\nFrequent\u00f2 la scuola d'Arte di Mantova e nel 1908 ottenne la borsa di studio dell'Istituto Giuseppe Franchetti che gli permise di specializzarsi in scultura presso l'Accademia di Belle Arti Cignaroli di Verona, dove si diplom\u00f2 nel 1911, per proseguire la sua formazione a Venezia.\nCome scultore, Monfardini realizz\u00f2 diverse opere, fra le quali il \"Monumento ai Caduti\" di Sustinente, inaugurato il 25 maggio 1925 dal re Vittorio Emanuele III, e quello ai Caduti di Castelbelforte. Fra le tante sculture dall'artista vale la pena di citare quella del Barone Franchetti in gesso patinato e il mezzo busto raffigurante Lucio Campiani, quest'ultima tuttora esposta nel Duomo di Mantova.\nDi singolare bellezza la \"Testa di bambino\" in terracotta e la statuetta del \"Pescatore\" realizzata in bronzo, sculture facenti parte della \"Mostra postuma permanente\" allestita nella \"Galleria Museo di Palazzo Valenti Gonzaga\" in Mantova. Monfardini scultore si esalt\u00f2 nella rappresentazione dell'appassionata \"Via Crucis\" della \"Chiesa Parrocchiale di San Michele in Bosco\". Successivamente abbandon\u00f2 la scultura per dedicarsi alla pittura.\nIl suo studio in via Chiassi e poi in Via Fratelli Bandiera a Mantova, divent\u00f2 un punto di incontro per molti artisti coevi e per alcuni giovani dei quali fu maestro e amico, Luigi Somensari, Guido Resmi, Francesco Vaini.\nMolteplici le sue partecipazioni alle esposizioni collettive tra cui la \"Mostra Artistica Mantovana\" del 1915.\nL'esperienza simbolista astratta (1915) di quadri come \"Vortice\" e \"Musica\" \u2013 apprezzati da Boccioni \u2013 fu particolarmente significativa per l'ambiente culturale mantovano, tendenzialmente chiuso e isolato dai fermenti europei.\nNel 1917 partecip\u00f2 alla \"66\u00b0 Exposition\" organizzata dalla \"Soci\u00e9t\u00e9 des Artistes Ind\u00e9pendants\" presso il Grand Palais des Champs-Elys\u00e9es di Parigi. Nel 1920 espose in \"Palazzo Valenti Gonzaga\", la pi\u00f9 ricca espressione del barocco in Mantova, oggi sede del \"Centro Arte &amp; Cultura\" a lui dedicato. Importante la \"Mostra nazionale d'arte futurista\" in Palazzo Ducale nel 1933. Nel 1935 partecip\u00f2 alla \"Mostra d'Arte Moderna\", l'anno seguente alla \"V Mostra Sindacale Provinciale\" e nel 1939 alla \"Mostra dei pittori scultori e incisori mantovani '800 e '900\" entrambe tenutesi presso Palazzo Te di Mantova.\nFu presente all'VIII e IX \"Mostra Sindacale degli Artisti Mantovani\" e nel 1945 espose alla \"Mostra della libert\u00e0\" di Palazzo Ducale. Nel 1950 la sua opera intitolata \"Natura morta\", selezionata da una giuria composta da artisti di illustre e chiara fama, quali Felice Casorati, Giacomo Manz\u00f9, Giorgio Morandi, Carlo Carr\u00e0 e Felice Carena ebbe l'onore di essere esposta alla XXV edizione della Biennale di Venezia. Nel 1961 fu tra gli artisti della \"Rassegna delle arti figurative mantovane dall'800 ad oggi\" presso la \"Casa del Mantegna\".\nMor\u00ec nel 1965 a Mantova, nel d\u00ec dell'Epifania, incurante del successo e della posterit\u00e0."}
{"id": "2740732", "revid": "1226", "url": "https://it.wikipedia.org/wiki?curid=2740732", "title": "Seconda Guerra Anglo-Afgana", "text": ""}
{"id": "2740734", "revid": "1226", "url": "https://it.wikipedia.org/wiki?curid=2740734", "title": "Terza Guerra Anglo-Afgana", "text": ""}
{"id": "2740735", "revid": "1833487", "url": "https://it.wikipedia.org/wiki?curid=2740735", "title": "Salata (Vobbia)", "text": " \nSalata (chiamata anche \"Salata di Vobbia\") \u00e8 una frazione del comune di Vobbia, tra val Vobbia e val Sisola (tributaria della val Borbera) , vicinissima a Salata di Mongiardino Ligure sulla Via del Sale.\nAlcuni credono che il suo nome derivi dal termine longobardo \"sala \", \"sara\" che potrebbe essere un nome o significare \"casa patronale\". Un'altra ipotesi indica in \"sal\", un'altura tra due torrenti. In realt\u00e0 il suo nome \u00e8 dovuto al fatto che l\u00ec vicino passava un'antica via del sale, ovvero una strada per la quale venivano portati carri carichi di sale da vendere in Piemonte.\nFino al '600 era parte della parrocchia di Mongiardino Ligure, poi pass\u00f2 alle dipendenze di Vobbia.\nSalata fu terreno di scontro tra gli Spinola che possedevano Caprieto e i Fieschi che possedevano Camere Nuove.\nNella frazione \u00e8 presente la chiesa di sant'Antonio eretta nel 1661 e diventata parrocchia nel 1738."}
{"id": "2740736", "revid": "113757", "url": "https://it.wikipedia.org/wiki?curid=2740736", "title": "Salata di Vobbia", "text": ""}
{"id": "2740738", "revid": "123320416", "url": "https://it.wikipedia.org/wiki?curid=2740738", "title": "Villamaina", "text": "Villamaina \u00e8 un comune italiano di 914 abitanti della provincia di Avellino in Campania.\nGeografia fisica.\n\u00c8 ubicato su una collina a circa 500/550 .\nMolte case sono state ricostruite dopo il terremoto dell'Irpinia del 1980 in conseguenza del quale sono crollate anche due chiese ed una \u00e8 rimasta gravemente lesionata.\nVillamaina \u00e8 anche una localit\u00e0 \"termale\" grazie alla presenza, nelle immediate vicinanze, delle Terme di San Teodoro.\nNei pressi di Villamaina \u00e8 visitabile un luogo mitologico, la Valle d'Ansanto, cantata da Virgilio nell'Eneide.\nStoria.\n\u00c8 un paese piccolo ma ricco di storia che va dall'epoca romana, anche grazie alla sua vicinanza alla via Appia Antica, al medioevo (es. dominazione normanna e longobarda di paesi limitrofi come \"Gesualdo\" e \"Frigento\"), fino all'epoca moderna.\nNel Quattrocento i territori di Villamaina erano governati dalla famiglia Caracciolo. Nel Cinquecento il conte di Conza, Luigi Gesualdo, nominava Annibale Caracciolo quale padrone di Villamaina. Quest'ultimo rese Villamaina una sorta di cittadella fortificata. I Caracciolo erano prima \"baroni\", poi divennero \"duchi di San Teodoro\", fino all'Ottocento.\nL'ultima famiglia importante \u00e8 stata quella dei Sanfelice che possedeva il titolo di \"conti\".\nVillamaina ha affrontato nella storia numerose emergenze che l'hanno segnata profondamente, come l'epidemia di peste del 1656 che, pare, stermin\u00f2 gran parte della popolazione.\nOppure come i numerosi terremoti nei vari secoli che hanno danneggiato ripetutamente gli edifici. L'ultimo risale al 1980 e colp\u00ec tutta l'Irpinia, in particolare paesi limitrofi alla stessa Villamaina come ad esempio Sant'Angelo dei Lombardi e Torella dei Lombardi; in conseguenza dell'elevata magnitudo e della lunga durata della scossa, chiaramente percepita in buona parte dell'Italia centro-meridionale, vi furono diverse vittime e molte case furono seriamente lesionate oppure crollarono del tutto e la chiesa di San Rocco and\u00f2 completamente distrutta. Parte della popolazione rimase senza dimora e fu costretta a trasferirsi in case prefabbricate in legno. Inizialmente queste piccole dimore, appellate \"prefabbricati\", dovevano costituire una sistemazione temporanea ma molti nuclei familiari vi abitarono per una decade abbondante ed in alcuni casi anche di pi\u00f9.\nL'economia si \u00e8 sempre basata su un'agricoltura condotta a livello familiare, anche in conseguenza del terreno collinare scosceso e spesso roccioso che non si presta bene ad uno sfruttamento meccanizzato.\nForte l'emigrazione, soprattutto negli anni cinquanta e sessanta (prevalentemente verso Argentina, Venezuela, Stati Uniti, Canada, Germania e Svizzera).\nLa popolazione residente \u00e8 andata diminuendo anche a causa dell'emigrazione verso il centro e nord Italia.\nNel centro urbano, ovvero all'apice della collina su cui sorge, non esistono sorgenti e pertanto l'acqua, in passato, veniva trasportata dalle sorgenti ubicate a valle (ad esempio, dalle frazioni di Formulano e Vallipara) con animali da soma oppure trasportata dalle stesse persone (tramite grosse giare poggiate sulla testa).\nDopo l'arrivo dell'energia elettrica (anni venti) fu installata una pompa elettrica presso la sorgente di Formulano, grazie ad alcune donazioni da parte di cittadini villamainesi residenti in America; pertanto nel paese furono costruite tre fontane pubbliche.\nMonumenti e luoghi d'interesse.\nFonte di Formulano.\nAlle pendici della collina di Villamaina (dir. Sud) \u00e8 sita la cosiddetta localit\u00e0 Formulano in cui v'\u00e8 un'antica fonte; elevato il suo valore storico, risalente all'epoca romana.\nNell'Ottocento furono ritrovati resti di edifici romani con pavimenti di mosaico.\nLa fontana \u00e8 stata adoperata per secoli dagli abitanti di Villamaina e dai contadini quale luogo di approvvigionamento idrico, irrigazione per i campi ed abbeveramento del bestiame.\nTerme.\nPoco lontano vi sono le Terme di San Teodoro, note fin dall'antichit\u00e0 per le propriet\u00e0 terapeutiche dell'acqua. Le Terme sono state restaurate e riaperte dopo un lungo lasso di tempo in cui versavano in totale abbandono.\nSul lato destro del complesso termale \u00e8 presente una piccolissima ed antica chiesetta che \u00e8 stata consacrata di recente.\nPertanto Villamaina viene considerata una vera e propria localit\u00e0 termale e tale appellativo \u00e8 riportato anche su alcuni cartelli stradali.\nParco comunale \"Giovanni Gussone\".\nNel luogo dove erano ubicati i \"prefabbricati\" per gli sfollati del terremoto del 1980 (a tutt'oggi completamente smantellati), sorge un \"parco comunale\" di recente realizzazione e dedicato al botanico villamainese \"Giovanni Gussone\" (1787 \u2013 1866), che comprende campo da calcetto o basket, campo da bocce, viali alberati (per lo pi\u00f9 con ulivi di medio e grosso fusto) nonch\u00e9 un piccolo anfiteatro all'aperto. Il grande botanico di Villamaina, amico e discepolo di Michele Tenore, oltre al pregevole lavoro scientifico svolto per l'allora Real Casa Borbonica, individu\u00f2 nell'area della Mefite una pianta legnosa appartenente alla famiglia delle Fabaceae, era una ginestra il cui campione legnoso fu consegnato al Tenore e conservato nell'Orto Botanico di Napoli. Il Tenore identific\u00f2 questa ginestra come Genista Anxantica Ten, con riferimento alla Valle dell'Ansanto. Oggi questa ginestra giace in sinonimia con Genista tinctoria L., rischiando l'estinzione con grave danno della flora nazionale. Un gruppo di associazioni attente al problema stanno sollecitando la rielezione a specie dell'antica entit\u00e0 gussoniana.\nAree naturali.\nBosco della \"Rocca\".\nSi tratta di un bosco di piccole dimensioni ubicato nei pressi della localit\u00e0 Mefite, a met\u00e0 strada fra i comuni di Villamaina e di Rocca San Felice, sul fianco di una collina, per lo pi\u00f9 in forte pendenza; la vegetazione \u00e8 composta da rovi, pungitopo, ginestre e da alberi ad alto fusto, in prevalenza querce, olmi e pioppi.\nIn alcuni punti \u00e8 praticabile con estrema difficolt\u00e0 a causa dell'elevata pendenza e della vegetazione che in alcuni punti \u00e8 estremamente fitta.\nGeografia antropica.\nFrazioni: Antica, Bagni, Buffone (Toppolo), Campoluongo, Cerasito, Cesine, Cisterne, Conche, Costa, Croce, Demanio, Fontanelle, Formulano, Fulitto, Gaudiello (contrada), Isca, Madonna delle Grazie, Lenze, Luccolo, Mazzarella, Melazzo, Osco, Piro, Ponterutto, Pretachiana, Rasole, San Giovanni, San Paolino, Santa Caterina, Sarzano, Sicciano, Sotto le Coste, Taverna, Vertoli, Puntiddi, Vallipara.\nEconomia.\nAgricoltura.\nTra i prodotti tipici pi\u00f9 rinomati si annoverano le olive, destinate all`estrazione di olio extravergine DOP \"Irpinia - Colline dell'Ufita\".\nLa centrale eolica.\nDa Villamaina \u00e8 visibile una centrale eolica avente un discreto numero di \"pale\" alte anche 30 m; la stessa \u00e8 ubicata a Est del paese, sopra una collina nelle vicinanze di Frigento.\nInfrastrutture e trasporti.\nStrade.\nLe strade che attraversano il territorio comunale sono:\n\u00c8 un paese sito nella parte centrale della provincia di Avellino, relativamente a poca distanza dalla regione Puglia; \u00e8 facilmente raggiungibile dall'autostrada A16 Napoli-Canosa, uscita Grottaminarda.\nNon \u00e8 infrequente che durante l'inverno le strade circostanti siano percorribili unicamente con catene a causa delle precipitazioni nevose a volte molto abbondanti.\nMolte delle strade interpoderali sono poco praticabili, data la scarsa manutenzione; oltre a ci\u00f2 molte di queste presentano spesso una pendenza superiore al 20% e pertanto possono risultare pericolose. In particolare risulta molto elevato il rischio per chi proviene da Paternopoli o Luogosano: le strade infatti, oltre ad essere estremamente in pendenza, presentano spesso il manto stradale fortemente sconnesso; tale situazione costringe gli automobilisti a raggiungere il lato opposto della vallata passando per una strada vicinale piuttosto stretta denominata \"Tratturo Napoletano\".\nAmministrazione.\nIl comune fa parte dell'Unione dei comuni Terre dell\u2019Ufita.\nSport.\nL\"A.S.D. Villamaina Calcio\" (nota semplicemente come \"Villamaina\"), \u00e8 una societ\u00e0 calcistica italiana con sede nella citt\u00e0 di Villamaina. Milita in Terza Categoria Girone D Avellino. Fondata a pi\u00f9 riprese, da ultimo nel 2018 con la corrente denominazione, nelle stagioni 2004 - 2005, 2005 - 2006 ha raggiunto i suoi maggiori successi, riuscendo ad accedere alla Seconda Categoria Avellino. I tradizionali colori sociali del Villamaina sono il giallo e il blu: la casacca principale presenta tradizionalmente tali tinte disposte a strisce verticali di eguale larghezza, accompagnandosi a pantaloncini blu e a calzettoni blu. Il simbolo iconicamente legato al club in via prioritaria \u00e8 la torre, simbolo del Comune di Villamaina. Tuttavia dal 2019 nello stemma viene preferita una minimalista \"V\", iniziale di Villamaina alla abituale torre."}
{"id": "2740742", "revid": "88740", "url": "https://it.wikipedia.org/wiki?curid=2740742", "title": "Jes\u00fas M\u00e9ndez", "text": ""}
{"id": "2740745", "revid": "767487", "url": "https://it.wikipedia.org/wiki?curid=2740745", "title": "William Adam (architetto)", "text": "Autore dell'ospedale reale di Edimburgo, finito nel 1738 ed oggi andato distrutto, e del Fort George, compiuto dal figlio John. Intorno al 1810 vennero pubblicati numerosi suoi disegni con il titolo \"Vitruvius Scoticus\". Il suo stile risente dell'opera di Christopher Wren."}
{"id": "2740751", "revid": "17654", "url": "https://it.wikipedia.org/wiki?curid=2740751", "title": "Caterino Cavos", "text": ""}
{"id": "2740752", "revid": "79968", "url": "https://it.wikipedia.org/wiki?curid=2740752", "title": "Philander Chase Knox", "text": "Biografia.\nFu il quarantesimo segretario di Stato degli Stati Uniti sotto il presidente degli Stati Uniti d'America William Howard Taft (27\u00ba presidente). Figlio di un banchiere studi\u00f2 al Mount Union College e spos\u00f2 Lillie Smith nel 1880. Fu anche Attorney general (alto funzionario che fornisce consulenza giuridica al governo) dal 1901 al 1904"}
{"id": "2740753", "revid": "204012", "url": "https://it.wikipedia.org/wiki?curid=2740753", "title": "Philander C. Knox", "text": ""}
{"id": "2740754", "revid": "292162", "url": "https://it.wikipedia.org/wiki?curid=2740754", "title": "Roma Caput mundi", "text": ""}
{"id": "2740755", "revid": "729019", "url": "https://it.wikipedia.org/wiki?curid=2740755", "title": "Salata (Mongiardino Ligure)", "text": "Salata o \"Salata Mongiardino\" o \"Salata di Mongiardino\" \u00e8 l'unica frazione di Mongiardino Ligure a trovarsi in val Vobbia. La frazione si trova sullo spartiacque tra val Sisola, tributaria della Val Borbera e la val Vobbia, sicuramente \u00e8 stata fondata dopo Salata di Vobbia e anticamente fu molto importante perch\u00e9 era attraversata dalla Via del Sale, da cui deriva il nome."}
{"id": "2740759", "revid": "113757", "url": "https://it.wikipedia.org/wiki?curid=2740759", "title": "Salata Mongiardino", "text": ""}
{"id": "2740760", "revid": "113757", "url": "https://it.wikipedia.org/wiki?curid=2740760", "title": "Salata di Mongiardino", "text": ""}
{"id": "2740764", "revid": "767487", "url": "https://it.wikipedia.org/wiki?curid=2740764", "title": "Kochaj i ta\u0144cz", "text": "Love and Dance (\"Kochaj i ta\u0144cz\") \u00e8 un film del 2009 diretto dal regista Bruce Parramore.\nTrama.\nHania (Izabella Miko) \u00e8 una giornalista principiante che sta per sposare il suo bizzarro fidanzato Slawek, dentista di Varsavia.\nCome un fulmine a ciel sereno nella sua vita tranquilla per\u00f2, ritorna in paese John Kettler (Jacek Koman), famoso coreografo nonch\u00e9 padre di Hania, il quale ha lasciato lei e la madre quando ancora era incinta di lei, per cercare fortuna come coreografo a New York. Hania, cercando un confronto con il padre, ottiene di seguire come giornalista un suo corso di danza, per poter scoprire la verit\u00e0 sull'uomo che aveva abbandonato lei e sua madre anni prima. Durante il corso Hania conosce il giovane ballerino di strada Wojtek (Mateusz Dami\u0119cki) , e grazie a lui scopre la magia della danza. La sua vita ordinata con Slawek (che dovr\u00e0 sposare a breve) subisce cos\u00ec una totale rivoluzione."}
{"id": "2740766", "revid": "287204", "url": "https://it.wikipedia.org/wiki?curid=2740766", "title": "Jure Golcer", "text": ""}
{"id": "2740770", "revid": "107461334", "url": "https://it.wikipedia.org/wiki?curid=2740770", "title": "Piano regolatore di Palermo del 1885", "text": "Il Piano Regolatore del 1885, meglio noto come Piano Giarrusso, \u00e8 il primo piano regolatore della citt\u00e0 di Palermo.\nIl PRG del 1885 \u00e8 uno dei primi piani regolatori in Italia dopo quelli di Firenze (noto come piano Poggi del 1865)\ne di Roma (noto come piano Viviani tra il 1873 e il 1882), \u00e8 anche coevo a quello di risanamento di Napoli. Il progetto venne redatto dall'ingegner Felice Giarrusso.\nStoria.\nIn realt\u00e0 un primo tentativo di piano regolatore per la citt\u00e0 viene redatto nel 1866 da parte dell'Uffico tecnico comunale, il progetto prende il nome di \"Piano generale di bonifica e ampliamento\" che riprende alcuni elementi del progetto, mai portato a termine, di alcuni architetti locali capitanati da Giovan Battista Filippo Basile e che era stato soprannominato piano \"Grandioso\". Il nuovo progetto del 1866 favoriva uno sviluppo disomogeneo proponendo la lottizzazione e i piani ad opera di privati. \u00c8 anche grazie alla grande crescita demografica che nella zona Ovest della citt\u00e0 vengono identificati due nuovi mandamenti in prossimit\u00e0 delle antiche residenze normanne: Cuba e Zisa.\nIl nuovo Piano Giarrusso.\nNella seconda met\u00e0 dell'Ottocento la situazione igienico-sanitaria all'interno del centro storico peggiorava sempre di pi\u00f9. La maggior parte della popolazione infatti abitava i cosiddetti \"catoi\", una sorta di monolocali con cortile e solitamente privi di pavimentazione. L'amministrazione comunale band\u00ec un concorso per un nuovo piano regolatore che riuscisse a bonificare il centro storico. I due piani in concorso erano quelli dell'ingegner Luigi Castiglia, che risult\u00f2 perdente, e quello dell'ingegner Felice Giarrusso che venne scelto. Cos\u00ec la citt\u00e0 adotta ufficialmente nel 1885 \"Piano regolatore di risanamento\", che in parte si ricollegava al progetto \"Grandioso\", di venti anni prima. Il progetto prevedeva l'apertura di quattro strade perpendicolari agli assi preesistenti che creassero degli incroci ortogonali al centro di ogni mandamento. Queste strade, dalla larghezza prevista intorno ai 20 metri, avrebbero avuto il compito di aprire la stretta e disordinata maglia viaria antica permettendo il passaggio dell'aria e della luce rendendo pi\u00f9 salubri le varie zone. Per dislocare la popolazione dalle zone interessate dai lavori si vennero a creare nuovi quartieri posti soprattutto in riva al mare, come nei pressi delle borgate di Romagnolo nella zona sud e dell'Acquasanta alle falde del monte Pellegrino. Delle quattro grandi strade previste vennero realizzate soltanto l'attuale via Mongitore, che taglia parallelamente al Cassaro il quartiere dell'Albergheria, e la via Roma.\nLa Via Roma.\nLa via Roma presenta un iter realizzativo molto contorto ricco di problemi burocratici e finanziari. \u00c8 l'unica via delle quattro previste ad essere stata completata, cio\u00e8 \u00e8 l'unica che attraversa due mandamenti (Tribunali e Castellamare correndo parallelamente alla via Maqueda). I lavori iniziarono nel 1895 e vennero ultimati nel 1922 e causarono la demolizione di molte abitazioni e di edifici e chiese di interesse storico. Poich\u00e9 i finanziamenti terminavano periodicamente, i lavori non si svolsero con continuit\u00e0 cosicch\u00e9 la strada venne realizzata a zone presentando un tracciato non esattamente parallelo alla via Maqueda (si dice anche che questa leggera deviazione sia dovuta agli interessi di ricche famiglie che sul tracciato previsto vi avevano la residenza). La via Roma divenne dunque un importante asse cittadino che metteva in collegamento la Stazione centrale con la zona portuale del Borgo Vecchio. Per questo motivo sulla via si edificarono il Teatro Biondo e in epoca fascista il palazzo della Posta Centrale, senza dimenticare tutti i palazzi in stile umbertino che con la loro altezza rendevano vano lo sperato effetto di \"risanamento\" poich\u00e9 eclissando i bassi edifici alle loro spalle impedivano il passaggio di luce e aria verso l'interno. Cos\u00ec la via Roma, finanziata col denaro previsto per le cosiddette opere di risanamento, divenne pi\u00f9 che altro una strada celebrativa e a conferma di ci\u00f2 all'inizio della stessa venne posto un ingresso monumentale in piazza Giulio Cesare."}
{"id": "2740771", "revid": "486946", "url": "https://it.wikipedia.org/wiki?curid=2740771", "title": "Piano Giarrusso", "text": ""}
{"id": "2740773", "revid": "1543377", "url": "https://it.wikipedia.org/wiki?curid=2740773", "title": "Terra incognita", "text": "Terra incognita o terra ignota \u00e8 un termine utilizzato in cartografia per indicare un'area sconosciuta non ancora esplorata. L'espressione non si trova nei testi antichi, ma si incontra per la prima volta in quelli del XVI secolo. La dicitura equivalente sulle mappe francesi \u00e8 \"Terres inconnues\" (al plurale) mentre su alcune mappe inglesi si trova talvolta \"Parts Unknown\". \nAnalogamente, i mari sconosciuti vengono etichettati con la dicitura \"Mare incognitum\".\nUna leggenda metropolitana afferma che i cartografi etichettavano tali regioni con la locuzione latina HIC SVNT DRACONES (\"qui ci sono i draghi\"): anche se \u00e8 ipotizzabile che luoghi sconosciuti incutevano paura e portavano a ritenere che fossero abitati da bestie fantastiche come i draghi, tanto da raffigurarli sulle stesse mappe, c'\u00e8 da dire che l'unica mappa a noi pervenuta che riporta tale dicitura \u00e8 la Hunt\u2013Lenox Globe conservata nella Biblioteca Pubblica di New York.\nAd ogni modo, gli antichi Romani e i cartografi medievali usavano la frase HIC SVNT LEONES (\"qui ci sono i leoni\") per contrassegnare sulle mappe i territori sconosciuti.\nTalvolta, il termine \"Terra incognita\" fa riferimento alla Terra Australis, il continente di cui si ipotizzava l'esistenza nell'emisfero australe per bilanciare il peso del continente euro-asiatico nell'emisfero boreale.\nDurante il XIX secolo la scritta \"Terra incognita\" scomparve dalle mappe, dal momento che sia le coste che l'interno dei continenti erano stati completamente esplorati. \nLa frase viene oggi utilizzata metaforicamente da vari ricercatori per fare riferimento a un soggetto inesplorato o un campo di ricerca."}
{"id": "2740780", "revid": "48344", "url": "https://it.wikipedia.org/wiki?curid=2740780", "title": "Coltivazione del riso", "text": ""}
{"id": "2740785", "revid": "48344", "url": "https://it.wikipedia.org/wiki?curid=2740785", "title": "Marinai", "text": ""}
{"id": "2740792", "revid": "55935", "url": "https://it.wikipedia.org/wiki?curid=2740792", "title": "Carl Edward Stuart", "text": ""}
{"id": "2740796", "revid": "124029312", "url": "https://it.wikipedia.org/wiki?curid=2740796", "title": "Samuel David Luzzatto", "text": "Biografia.\nNato in una famiglia di modeste condizioni economiche e di religione ebraica (il padre, di professione artigiano, era emigrato a Trieste da San Daniele del Friuli dopo la cacciata degli ebrei dai territori della Repubblica di Venezia nel 1777, la cosiddetta \"Ricondotta\"), Samuel Luzzatto manifest\u00f2 precocemente abilit\u00e0 nelle lingue: a soli nove anni era gi\u00e0 in grado di scrivere versi in lingua ebraica. In sintonia con la \"Haskalah\" (\"Illuminismo ebraico\"), che legava l'emancipazione alla riscoperta e alla modernizzazione della lingua ebraica, nel 1819 pubblic\u00f2 a Vienna una breve raccolta di testi poetici (\"Kinn\u00f2r na'\u00ecm\"). Lo stesso anno pubblic\u00f2 il \"Formulario delle orazioni degl'israeliti secondo il rito italiano\", traduzione dal tedesco di un testo di orazioni quotidiane, corredata di una prefazione in cui ribadiva che la lingua di culto degli ebrei doveva essere l'ebraico.\nNel 1829 divenne professore di storia, filosofia e letteratura ebraica al Collegio rabbinico di Padova e vi insegn\u00f2 fino alla morte. Poich\u00e9 i docenti erano obbligati alla realizzazione \"ex novo\" di testi di studio per gli studenti, Luzzatto dedic\u00f2 gran parte della sua attivit\u00e0 alla preparazione di nuovi testi per fornire i propri studenti degli strumenti necessari a un approccio razionale al suo insegnamento, specialmente quello riguardante la storia dell'ebraismo e la struttura delle lingue semitiche, in particolare della lingua ebraica. La sua intensa attivit\u00e0 didattica fu tuttavia di grande valore. Luzzatto si mantenne in contatto con la maggior parte degli ebraisti in tutto il mondo, soprattutto attraverso lo scambio epistolare, fino a diventare il punto di riferimento mondiale nelle ricerche sul giudaismo, soprattutto per quelle svolte in ambito filologico e filosofico. Come Zecharia Frankel, Luzzatto riteneva che la fedelt\u00e0 alla tradizione ortodossa dovesse essere unita a una rigorosa critica filologica dei testi della tradizione, sia scritta che orale.\nSul piano teoretico, Luzzatto si oppose sia alla filosofia maimonidea, che accusava di aver inquinato la tradizione ebraica con l'aristotelismo, sia al misticismo, che accusava di mettere a rischio la convivenza fra gli uomini per l'immagine negativa che si aveva in Occidente dei movimenti chassidici sorti nel XVIII secolo nell'Europa orientale. La polemica sul valore da assegnare alla tradizione mistica della Kabbalah, verso cui Luzzatto mostrava scarsa simpatia, suscit\u00f2 a sua volta l'opposizione del pi\u00f9 importante esponente della tradizione mistica ebraica in Italia, il livornese Elia Benamozegh, che nel 1863 dedic\u00f2 a Luzzatto il pamphlet \"Ta(am le-Shad\".\nFamiglia.\nSposato in prime nozze con Bella Segr\u00e8, ebbe Filosseno Luzzatto ed Isaia. \nTra i suoi discendenti, figli della nipote Irene Luzzatto Coen La Guardia, vi sono la scrittrice Gemma La Guardia Gluck e Fiorello La Guardia, primo sindaco italoamericano di New York."}
{"id": "2740799", "revid": "726373", "url": "https://it.wikipedia.org/wiki?curid=2740799", "title": "Einstein (miniserie televisiva)", "text": "Einstein \u00e8 una miniserie televisiva che narra la vita di Albert Einstein."}
{"id": "2740806", "revid": "53508", "url": "https://it.wikipedia.org/wiki?curid=2740806", "title": "Volstead Act", "text": "Il Volstead Act fu un testo legislativo in vigore negli USA tra il 1919 ed il 1933 che regolava il proibizionismo sugli alcolici, deve il suo nome a Andrew Volstead, il deputato che formul\u00f2 la proposta di legge.\nStoria.\nLa proibizione, imposta negli Stati Uniti d'America con il XVIII emendamento della costituzione degli Stati Uniti d'America, fu ratificata il 28 ottobre 1919 ed entr\u00f2 in vigore il 16 gennaio 1920; stabiliva il divieto di fabbricazione, vendita ed importazione dei prodotti alcolici, proibendone anche la vendita ed il consumo di alcolici nei bar. Il Bureau of Prohibition fu l'agenzia federale formata per far rispettare e applicare questa legge.\nIl Volstead Act \u00e8 considerato di fatto come l'atto di nascita di un periodo travagliato, che vide la crescita di imperi mafiosi costruiti attorno al contrabbando di alcool. Questo atto, destinato a moralizzare la societ\u00e0 americana, fu all'origine di un'enorme attivit\u00e0 di contrabbando, e di conseguenza della fortuna di gangster come Al Capone, per i quali il proibizionismo fu un'inaspettata occasione.\nIl Volstead Act fu emendato il 17 febbraio 1933 dal Blaine Act, che permise di ripristinare la vendita di bevande leggermente alcoliche come la birra. Quando il XXI emendamento mise fine al proibizionismo, il Volstead Act cess\u00f2 di esistere.\nCollegamenti esterni.\nThe Volstead Act and Related Prohibition Documents"}
{"id": "2740808", "revid": "404338", "url": "https://it.wikipedia.org/wiki?curid=2740808", "title": "Universum Film AG", "text": ""}
{"id": "2740809", "revid": "767487", "url": "https://it.wikipedia.org/wiki?curid=2740809", "title": "La leggenda di Johnny Lingo", "text": "La leggenda di Johnny Lingo \u00e8 un film diretto da Steven Ramirez e prodotto da Gerald R. Molen.\nTrama.\nLa trib\u00f9 dei Malio vive in un'isola della Nuova Zelanda. Quando una canoa con dentro un neonato approda sulla loro spiaggia, pensano che si tratti di un dono divino.\nNella storia, Johnny Lingo (interpretato da Makee K. Blaisdell) \u00e8 uno scaltro commerciante polinesiano. Egli \u00e8 andato per ogni sola isola per contrattare per una moglie. Mahana, la giovane donna che desidera, \u00e8 considerata dai suoi vicini e anche da suo padre di essere di poco valore, scontrosa, brutta e indesiderabile. Come la contrattazione sta per iniziare, le donne dell'isola si vantano tra di loro di quante vacche avevano dato i loro mariti per ciascuna di essi. Il padre di Mahana chiede tre mucche e Lingo afferma che tre mucche sono molte, ma non riuscendo a convincere il padre offre l'inaudito del prezzo di otto mucche per la sua mano in matrimonio. Lingo gliene d\u00e0 otto perch\u00e9 deve ripagare di una promessa fatta a Mahana. La promessa era che Johnny sarebbe dovuto tornare otto anni dopo.\nIl giorno dopo, gli abitanti del villaggio si riuniscono presso la casa del padre di Mahana per vedere il completamento della transazione. Lingo porta le mucche. Lui e Mahana poi lasciano l'isola per un viaggio. \nQuando tornano, il magazziniere dell'isola, Harris (interpretato da Francesco Urry), scopre, con suo grande stupore, che Mahana \u00e8 una donna bella e felice. Anche il padre di Mahana cominci\u00f2 accusando Johnny Lingo di barare dando solo otto mucche per una ragazza bella e valeva veramente la pena di dieci mucche. Johnny, il marito orgoglioso, aveva provato a lei che il suo vero valore non aveva nulla a che fare con ci\u00f2 che gli altri vedevano, ma solo quello che realmente era. \nAveva fatto l'affare migliore di tutti: qualche mucca per una vita con la donna che amava."}
{"id": "2740815", "revid": "61051", "url": "https://it.wikipedia.org/wiki?curid=2740815", "title": "Sikorsky S-76 Spirit", "text": ""}
{"id": "2740817", "revid": "831312", "url": "https://it.wikipedia.org/wiki?curid=2740817", "title": "Serie A1 (pallanuoto maschile)", "text": "La Serie A1 \u00e8 la massima divisione del campionato italiano maschile di pallanuoto, organizzato dalla Federazione Italiana Nuoto (FIN).\nFormula.\nAl torneo partecipano 14 squadre racchiuse in un unico girone. Al termine della prima fase della competizione, chiamata \"regular season\", le prime sei classificate partecipano alla fase dei play-off, composti da quarti di finale, semifinali e finale, mentre l'ultima e la penultima retrocedono direttamente in Serie A2.\nStoria.\nLa storia del campionato italiano di pallanuoto ha origine nel 1912, quando fu organizzato il primo torneo maschile. Furono solo tre le partecipanti, e il titolo si assegn\u00f2 con due sole partite. Nella seconda edizione si raggiunsero quattro squadre partecipanti (diventate tre con la rinuncia della Rari Nantes Ostia) e cinque nella terza edizione, tutte e due vinte dal Genoa. In seguito il campionato di pallanuoto fu interrotto, come per gli altri sport, per motivi bellici. Alla riapertura, nel 1919, vinse di nuovo il Genoa.\nIl campionato italiano ha cambiato pi\u00f9 volte la propria formula ed il numero di squadre partecipanti.\nDopo la riforma dei campionati, la massima serie \u00e8 la Serie A1 (in passato \u00e8 stata chiamata anche Serie A); la seconda serie \u00e8 invece la Serie A2.\nPartecipazioni.\nSono 68 le squadre che hanno preso parte ai 103 campionati di massima serie disputati dal 1912 al 2021-2022. In grassetto le squadre partecipanti al torneo in corso:"}
{"id": "2740831", "revid": "124250912", "url": "https://it.wikipedia.org/wiki?curid=2740831", "title": "Schiaccia briaca", "text": "La \"schiaccia briaca\" (contrazione di \"ubriaca\", dall'uso di vino nell'impasto) \u00e8 un dolce natalizio poco lievitato con noci e uvetta, tipico dell'isola d'Elba e in particolare del circondario di Rio nell'Elba.\nIn origine era una semplice focaccia dolce, poi nell'Ottocento la schiaccia fu \"imbriacata\" con il vino Aleatico e l'alchermes.\nAltri progetti.\nLa Ricetta della Schiaccia Briaca, in versione riese e capoliverese su isoladelbaapp.com"}
{"id": "2740841", "revid": "1687175", "url": "https://it.wikipedia.org/wiki?curid=2740841", "title": "Gianni Pieropan", "text": "Biografia.\nNacque nel quartiere di Santa Lucia a Vicenza, nel periodo dello scoppio della Grande Guerra, evento che poi caratterizzer\u00e0 la sua vita di storiografo e alpinista. Visse un\u2019infanzia difficile a causa dell\u2019improvvisa morte della mamma e delle difficolt\u00e0 del padre a trovare un lavoro, dopo la guerra. Durante la frequentazione della scuola elementare al Patronato Leone XIII, nacquero le prime amicizie tra cui: Mariano Rumor, Giulio Bedeschi, Giorgio Oliva, con i quali inizi\u00f2 le prime escursioni in montagna. Alla morte del padre venne accolto dalla famiglia di un amico e compagno di scuola, Alberto Martini, con cui consolid\u00f2 una grande amicizia. Grazie alla scoperta della bicicletta si apr\u00ec ancor pi\u00f9 la strada per i monti: il ciclo-alpinismo in Pasubio, negli Altopiani vicentini e trentini, ma anche in Dolomiti. L\u2019incontro, nel 1937, con una figura carismatica e di primo piano dell\u2019alpinismo vicentino, Toni Gobbi, favor\u00ec la crescita della sua esperienza alpinistica che in quegli anni fu densa.\nNel 1940 venne richiamato alle armi e inviato in Albania con il grado di Sergente, destinato alla maggiorit\u00e0: tra i molti incarichi ebbe quello dei rilevamenti grafici delle zone operative, esperienza che miglior\u00f2 le sue capacit\u00e0 tecniche per i particolarissimi disegni topografici con cui arricch\u00ec le sue pubblicazioni.\nNel dopoguerra si spos\u00f2, quindi riprese l\u2019attivit\u00e0 in montagna che prosegu\u00ec per circa un ventennio con le varie associazioni di cui fece parte, con l\u2019organizzazione delle settimane alpinistiche e l\u2019accompagnamento di comitive e scolaresche sui sentieri storici dei monti vicentini.\nScrittore.\nDalla met\u00e0 degli anni Cinquanta iniziarono a uscire le sue prime pubblicazioni, con un alternarsi di articoli, relazioni, guide escursionistiche, pubblicazioni storiche: pubblic\u00f2 una ventina di libri sulla Grande Guerra, altrettante guide storico-escursionistiche, una decina di pubblicazioni di vario genere, numerosi scritti, monografie, studi, recensioni apparsi su giornali, rassegne, riviste o numeri unici.\nQuasi tutte le sue opere, ma specialmente quelle storiche come \u201c\"Ortigara 1917\"\u201d e \u201c\"1916, le Montagne scottano\"\u201d, furono oggetto di pi\u00f9 ristampe. Anche nelle guide - culminate nella edizione del C.A.I. - T.C.I. \u201c\"Piccole Dolomiti e Monte Pasubio\"\u201d - il filo conduttore \u00e8 sempre stato la conoscenza e la ricerca assidua: ripercorrere gli itinerari, descriverne i cambiamenti, ricercare le origini e la giusta dizione dei toponimi. In quegli anni, fu uno dei soli tre storici europei ad avere accesso all\u2019archivio militare austro-ungarico presso il Kriegsarchiv di Vienna. Negli anni Ottanta l\u2019emittente Telealtoveneto realizz\u00f2, con il giornalista Giorgio D\u2019Ausilio, una preziosa serie di documentari televisivi intitolati \u201c\"Itinerari storici nelle Prealpi venete\"\u201d.\nFu anche precursore dei tempi: gi\u00e0 negli anni Sessanta del 1900 auspicava iniziative per tutelare il patrimonio storico della Grande Guerra, come ad esempio il \u201cprogetto Monte Ortigara\u201d. Nell\u2019estate del 1990, pochi mesi prima di essere colpito dall\u2019ictus fatale che lo immobilizz\u00f2 irrimediabilmente, accompagn\u00f2 una commissione militare della NATO a Caporetto e sul fronte dell\u2019Isonzo; il Colonnello inglese a capo della commissione, entusiasmato dalla talmente ricca e particolareggiata descrizione fatta, si rivolse a Pieropan con queste parole: \u00ab\"So che lei combatt\u00e9 come sergente durante l\u2019ultima guerra\u2026 e mai avrei creduto di ascoltare da un semplice graduato una descrizione cos\u00ec precisa e cos\u00ec dettagliata degli avvenimenti di questo fronte, completa di dettagli noti solo agli ufficiali superiori o a pochissimi storiografi; in segno di riconoscenza la \u201cpromuovo sul campo\u201d e le faccio dono delle mie mostrine\"\u00bb.\nIl 25 luglio 2000, dopo dieci anni di immobilit\u00e0, muore.\nPremio Gianni Pieropan.\nDal 2015 il premio viene conferito a persone che si sono distinte nelle ricerche storiche sulla Grande Guerra."}
{"id": "2740842", "revid": "588403", "url": "https://it.wikipedia.org/wiki?curid=2740842", "title": "At\u0131raw Fwtbol Klwb\u0131", "text": "L'Atyrau Futbol Kluby (kazako: \u0410\u0442\u044b\u0440\u0430\u0443 \u0424\u0443\u0442\u0431\u043e\u043b \u041a\u043b\u0443\u0431\u044b) \u00e8 una societ\u00e0 calcistica kazaka con sede nella citt\u00e0 di Atyrau. Milita nella massima serie del campionato di calcio kazako.\nFondato nel 1980, ha raggiunto due volte il secondo posto in campionato (2001 e 2002). Nel 2019 \u00e8 retrocesso in seconda divisione.\nIl suo maggior successo \u00e8 la vittoria nella locale Coppa del Kazakistan, ottenuta nel 2009 battendo per 1-0 in finale lo \u0160acht\u00ebr Qara\u01e7andy.\nOrganico.\nRosa 2021.\n\"Aggiornata al 12 marzo 2021.\"\nCollegamenti esterni.\n Sito ufficiale"}
{"id": "2740845", "revid": "486946", "url": "https://it.wikipedia.org/wiki?curid=2740845", "title": "FC Atyrau", "text": ""}
{"id": "2740849", "revid": "287204", "url": "https://it.wikipedia.org/wiki?curid=2740849", "title": "US Open 1999", "text": "Lo US Open 1999 \u00e8 stata la 118\u00aa edizione dello US Open e quarta prova stagionale dello Slam per il 1999. Si \u00e8 disputato dal 30 agosto al 12 settembre 1999 al USTA Billie Jean King National Tennis Center in Flushing Meadows di New York negli Stati Uniti. \nIl singolare maschile \u00e8 stato vinto dallo statunitense Andre Agassi, che si \u00e8 imposto sullo statunitense Todd Martin in 5 set col punteggio di 6\u20134, 6\u20137(5), 6\u20137(2), 6\u20133, 6\u20132.\nIl singolare femminile \u00e8 stato vinto dalla statunitense Serena Williams, che ha battuto in finale in 2 set la svizzera Martina Hingis. Nel doppio maschile si sono imposti S\u00e9bastien Lareau e Alex O'Brien. Nel doppio femminile hanno trionfato Serena Williams e Venus Williams. Nel doppio misto la vittoria \u00e8 andata alla giapponese Ai Sugiyama, in coppia con Mahesh Bhupathi.\nRisultati.\nSingolare maschile.\n Andre Agassi ha battuto in finale Todd Martin 6\u20134, 6\u20137(5), 6\u20137(2), 6\u20133, 6\u20132\nSingolare femminile.\n Serena Williams ha battuto in finale Martina Hingis 6\u20133, 7\u20136(4)\nDoppio maschile.\n S\u00e9bastien Lareau / Alex O'Brien hanno battuto in finale Mahesh Bhupathi / Leander Paes 7\u20136(7), 6\u20134\nDoppio femminile.\n Serena Williams / Venus Williams hanno battuto in finale Chanda Rubin / Sandrine Testud 4\u20136, 6\u20131, 6\u20134\nDoppio misto.\n Ai Sugiyama / Mahesh Bhupathi hanno battuto in finale Kimberly Po / Donald Johnson 6\u20134, 6\u20134\nJunior.\nSingolare ragazzi.\n Jarkko Nieminen ha battuto in finale Kristian Pless 6\u20137, 6\u20133, 6\u20134\nSingolare ragazze.\n Lina Krasnoruckaja ha battuto in finale Nadia Petrova 6\u20133, 6\u20132\nDoppio ragazzi.\n Julien Benneteau / Nicolas Mahut hanno battuto in finale Tres Davis / Alberto Francis 6\u20134, 3\u20136, 6\u20131\nDoppio ragazze.\n D\u00e1ja Bed\u00e1\u0148ov\u00e1 / Iroda Tulyaganova hanno battuto in finale Galina Fokina / Lina Krasnoruckaja 6\u20133, 6\u20134"}
{"id": "2740855", "revid": "53508", "url": "https://it.wikipedia.org/wiki?curid=2740855", "title": "Secondo armistizio di Compi\u00e8gne", "text": "Il secondo armistizio di Compi\u00e8gne fu siglato alle 18:50 del 22 giugno 1940 dalle delegazioni francesi e tedesche; esso pose fine alle ostilit\u00e0 tra la Francia e il Terzo Reich iniziatesi dopo l'invasione tedesca della Polonia.\nA seguito della firma di quest'armistizio, il territorio francese venne diviso in due parti: la parte settentrionale e le coste atlantiche vennero occupate militarmente dalla Wehrmacht; la parte centro-meridionale rest\u00f2 invece sotto il controllo di un nuovo governo francese formalmente indipendente dai tedeschi. I territori dell'Alsazia e Lorena, annessi dalla Francia dopo la fine della prima guerra mondiale, furono di fatto riannessi alla Germania, sebbene ufficialmente fossero sotto occupazione militare come il resto della Francia del Nord.\nLa resa francese.\nGi\u00e0 prima della caduta di Parigi (il 14 giugno 1940) numerosi ambienti politici e militari spinsero affinch\u00e9 il governo francese, nel frattempo ritiratosi a Bordeaux, siglasse una pace separata con la Germania. Il 7 giugno il Maresciallo Maxime Weygand, a capo dell'esercito francese, consigli\u00f2 al governo francese di firmare al pi\u00f9 presto un armistizio, affermando che \u201c\"la battaglia della Somme \u00e8 perduta\"\u201d. Il primo ministro francese in carica, Paul Reynaud, era per\u00f2 contrario a qualsiasi resa, dichiarandosi invece disposto a combattere senza sosta fino alla sconfitta dei tedeschi. Tuttavia la situazione militare era ormai disperata; ci\u00f2 diede peso alle pressioni degli ambienti militari, sempre pi\u00f9 favorevoli a una resa.\nPer impedire tale resa, il primo ministro inglese Winston Churchill propose agli alleati la creazione di un'unione anglo-francese che avrebbe dovuto fronteggiare i tedeschi. Il gabinetto francese discusse la proposta dello statista britannico e la respinse a maggioranza. A causa di questa bocciatura, Paul Reynaud fu costretto alle dimissioni, ponendo cos\u00ec le basi per la resa definitiva ai tedeschi. Al suo posto venne nominato l'anziano Maresciallo Philippe P\u00e9tain, assai pi\u00f9 incline a porre fine alla guerra.\nIl 20 giugno il Maresciallo P\u00e9tain annunci\u00f2 alla nazione la decisione di chiedere un armistizio ai tedeschi con questo discorso:\nLa scelta di Compi\u00e8gne.\nQuando Adolf Hitler ricevette notizia dell'intenzione del governo francese di negoziare un armistizio, scelse immediatamente la zona di foresta vicino a Compi\u00e8gne come sede per le trattative: qui infatti si erano svolte le trattative e fu firmato l'armistizio del 1918 che pose fine alla prima guerra mondiale. Tale armistizio fu sempre considerato dai nazionalisti tedeschi come un'onta da vendicare il prima possibile; pertanto la scelta di questo luogo per l'accettazione della resa francese aveva per i tedeschi un forte significato simbolico. Su precisa disposizione del F\u00fchrer, inoltre, le delegazioni francesi e tedesche si sarebbero dovute incontrare nello stesso vagone ferroviario utilizzato nel 1918 all'atto della resa tedesca. A tale scopo il vagone fu portato fuori dal museo dove era stato collocato e preparato per lo svolgimento delle nuove trattative.\nTale scelta emerge in modo chiaro dal testo del Preambolo alle condizioni d'armistizio tedesche, preparato da Hitler e di cui diede lettura il colonnello generale Wilhelm Keitel. In quel testo, infatti, si afferma che proprio da quel vagone ferroviario l'11 novembre 1918 emanarono il disonore, le umiliazioni e le sofferenze che avevano afflitto la Germania dopo la Grande guerra. La firma in quel luogo aveva dunque - per il dittatore nazista e per i militari tedeschi - il gusto di una rivincita che attendevano da anni.\nIl Preambolo tedesco.\nLa delegazione tedesca si present\u00f2 al tavolo delle trattative con la ferma intenzione di fare accettare ai francesi dure clausole armistiziali, che a loro giudizio avrebbero riparato ai torti subiti dalla Germania dopo la Grande Guerra. Sedendosi al tavolo delle trattative, il colonnello generale Keitel diede lettura di un Preambolo che ben chiariva il punto di vista nazista circa gli avvenimenti degli ultimi anni. Si tratta di un documento dall'alto contenuto propagandistico e ideologico (che ad esempio afferma che \u201c\"senza motivo alcuno\"\u201d Francia e Gran Bretagna hanno dichiarato guerra nel 1939), ma che tuttavia aiuta a chiarire non solo taluni aspetti dell'ideologia nazista, ma anche gli obiettivi militari che il Terzo Reich si poneva con la firma dell'armistizio.\nQuesto il testo del Preambolo:\nLa firma.\nLa delegazione francese, guidata dal generale Charles Huntziger, inizi\u00f2 le trattative con l'obiettivo di rendere il meno dure possibili le clausole armistiziali per la Francia, ma la risposta di Keitel fu irremovibile: se avessero voluto la fine delle ostilit\u00e0, i francesi avrebbero dovuto accettare tutte le condizioni senza obiezioni. I rappresentanti francesi, data la disperata situazione militare, non ebbero altra scelta che firmare l'armistizio. La firma avvenne alle 18:50 del 22 giugno 1940 all'interno del vagone ferroviario in cui fu firmato il precedente Armistizio di Compi\u00e8gne nel 1918. Hitler prese posto sulla stessa sedia sulla quale nel 1918 il Maresciallo Ferdinand Foch ricevette i tedeschi sconfitti; dopo la lettura del Preambolo, per\u00f2, il F\u00fchrer lasci\u00f2 la carrozza in segno di spregio verso il nemico, emulando un analogo gesto compiuto da Foch nel 1918. A firmare per la parte tedesca fu il colonnello generale Keitel a nome dell'Alto comando delle forze armate.\nI termini di resa.\nLe clausole armistiziali imposte dai tedeschi furono estremamente onerose. In sintesi questi erano i punti principali su cui si fondava l'accordo di armistizio:\nIl cessate il fuoco entr\u00f2 in vigore alle 0:35 del 25 giugno 1940: in quel momento termin\u00f2 ufficialmente la Campagna di Francia. L'armistizio aveva lo scopo di rinviare fino alla fine della guerra un accordo di pace definitivo tra i due paesi, ma tale accordo non fu mai negoziato e in seguito all'Operazione Torch e alla successiva Operazione Anton il secondo armistizio di Compi\u00e8gne fu definitivamente cancellato.\nFirmatari.\nPer la Francia:\nPer il Terzo Reich:"}
{"id": "2740861", "revid": "155634", "url": "https://it.wikipedia.org/wiki?curid=2740861", "title": "US Open 1999 - Singolare maschile", "text": "L'edizione 1999 degli US Open, la numero 118, ha fatto registrare fin dal subito delle sorprese: Sampras, testa di serie numero 1 si \u00e8 dovuto ritirare prima dell'inizio del torneo a causa di un infortunio alla schiena.. Patrick Rafter, vincitore delle ultime 2 edizioni del torneo \u00e8 stato costretto al ritiro durante il quinto set del primo turno che lo vedeva opposto a C\u00e9dric Pioline, diventando il primo defending champion a perdere al primo turno nella storia del torneo, sia femminile che maschile. Anche Mark Philippoussis \u00e8 stato costretto al ritiro prima del torneo a causa di un infortunio al ginocchio sinistro.\nLo statunitense Andre Agassi \u00e8 riuscito a bissare il titolo conquistato nel 1994 battendo alla terza finale Slam consecutiva dell'anno il connazionale Todd Martin 6-4 6-7(5) 6-7(2) 6-3 6-2. Andre \u00e8 stato il primo tennista dal tempi di John Newcombe a recuperare uno svantaggio di 2 set a 1 in finale, che vinse nel 1973. Egli \u00e8 riuscito a riconquistare il primo posto della classifica ATP dopo la vittoria in semifinale contro Evgenij Kafel'nikov e dopo la vittoria finale ha intascato un assegno di $."}
{"id": "2740877", "revid": "1305772", "url": "https://it.wikipedia.org/wiki?curid=2740877", "title": "Giglio delle Onde", "text": "Nel 1847, nel Regno delle Due Sicilie, gi\u00e0 primo stato al mondo a far navigare in mare aperto (27 settembre 1818) un battello a vapore, il \"Ferdinando I\", fu sperimentata per la prima volta nella penisola italiana la propulsione a elica. Il vapore, in ferro, si chiamava \"Giglio delle Onde\", di 143 tonnellate e con macchina della forza di 50 cavalli. Entr\u00f2 in servizio il 17 maggio 1847, collegando la capitale Napoli con i porti della Calabria, con Messina, Gallipoli e Taranto.\nNel marzo del 1848, a seguito dell'insurrezione siciliana, dopo aver effettuato vari trasporti di truppe e materiali, fu catturata dagli insorti che la impiegarono anche loro come trasporto portarono a Malta dove fu venduta alla marina austriaca che la ribattezz\u00f2 \"Seemowe\"."}
{"id": "2740888", "revid": "146644", "url": "https://it.wikipedia.org/wiki?curid=2740888", "title": "Ordine della Liberazione", "text": ""}
{"id": "2740889", "revid": "287204", "url": "https://it.wikipedia.org/wiki?curid=2740889", "title": "US Open 1999 - Singolare femminile", "text": "Serena Williams ha battuto in finale Martina Hingis 6\u20133, 7\u20136."}
{"id": "2740890", "revid": "1543377", "url": "https://it.wikipedia.org/wiki?curid=2740890", "title": "Combinata nordica ai XXI Giochi olimpici invernali", "text": "Nella combinata nordica ai XXI Giochi olimpici invernali furono disputate tre gare, riservate agli atleti di sesso maschile: due gare individuali, dal trampolino normale e dal trampolino lungo, e la gara a squadre.\nRispetto all'edizione precedente furono introdotte alcune novit\u00e0 nel programma, in parte gi\u00e0 sperimentate ai Mondiali dell'anno precedente: fu modificata la distanza della frazione di fondo dell'individuale dal trampolino normale, portata da 15\u00a0km a 10\u00a0km, e inoltre la gara sprint dal trampolino lungo fu sostituita da un'altra gara individuale, sempre di 10\u00a0km ma con salto dal trampolino lungo.\nRisultati.\nTrampolino normale.\nPresero il via 45 atleti e la prima prova disputata, il 14 febbraio, fu quella di salto. Sul trampolino K95 del Whistler Olympic Park Ski Jumps dalle ore 10:00 si effettu\u00f2 un solo salto, con valutazione della distanza e dello stile. S'impose il finlandese Janne Ryyn\u00e4nen davanti allo statunitense Todd Lodwick, all'austriaco Christoph Bieler, all'altro statunitense Johnny Spillane, al francese Jason Lamy-Chappuis e all'italiano Alessandro Pittin. Lo stesso giorno, dalle ore 13:45, si corse la 10\u00a0km di sci di fondo nella formula a inseguimento a tecnica libera, sul percorso che si snodava nel Whistler Olympic Park con un dislivello massimo di 40\u00a0m; gli autori delle tre migliori prestazioni (il norvegese Magnus Moan, l'austriaco Felix Gottwald e lo statunitense Bill Demong) non riuscirono a colmare il divario accumulato nella gara di salto e a competere per le medaglie, che cos\u00ec furono assegnate a Lamy-Chappuis, Spillane e Pittin, rispettivamente quinto, sesto e quarto nella frazione di fondo.\nTrampolino lungo.\nPresero il via 46 atleti e la prima prova disputata, il 25 febbraio, fu quella di salto. Sul trampolino K125 del Whistler Olympic Park Ski Jumps dalle ore 11:00 si effettu\u00f2 un solo salto, con valutazione della distanza e dello stile. S'impose l'austriaco Bernhard Gruber davanti allo statunitense Johnny Spillane e al finlandese Janne Ryyn\u00e4nen; sesto si classific\u00f2 l'altro statunitense Bill Demong. Lo stesso giorno, dalle ore 14:00, si corse la 10\u00a0km di sci di fondo nella formula a inseguimento a tecnica libera, sul percorso che si snodava nel Whistler Olympic Park con un dislivello massimo di 40\u00a0m; gli autori della migliore e della terza prestazione (l'austriaco Felix Gottwald e il norvegese Magnus Moan) non riuscirono a colmare il divario accumulato nella gara di salto e a competere per le medaglie, che cos\u00ec furono assegnate a Demong, Spillane e Gruber, rispettivamente secondo, settimo e diciannovesimo nella frazione di fondo.\nGara a squadre.\nPresero il via 10 squadre nazionali e la prima prova disputata, il 23 febbraio, fu quella di salto. Sul trampolino K125 del Whistler Olympic Park Ski Jumps dalle ore 10:00 s'impose la Finlandia davanti agli Stati Uniti e all'Austria; sesta si classific\u00f2 la Germania. Lo stesso giorno, dalle ore 14:00, si corse la staffetta 4x5 km di sci di fondo a tecnica libera, sul percorso che si snodava nel Whistler Olympic Park con un dislivello massimo di 40\u00a0m; l'Austria marc\u00f2 il miglior tempo e ottenne l'oro, mentre la Germania, seconda, risal\u00ec fino al bronzo. Terza fu la Francia, che non riusc\u00ec a colmare il divario accumulato nella prima prova, mentre gli Stati Uniti con il quarto tempo confermarono la seconda posizione."}
{"id": "2740894", "revid": "80339", "url": "https://it.wikipedia.org/wiki?curid=2740894", "title": "Saint Oyen", "text": ""}
{"id": "2740895", "revid": "287204", "url": "https://it.wikipedia.org/wiki?curid=2740895", "title": "US Open 1999 - Doppio maschile", "text": "Alex O'Brien e S\u00e9bastien Lareau hanno battuto in finale Mahesh Bhupathi e Leander Paes 7-6 (7), 6-4."}
{"id": "2740911", "revid": "1442080", "url": "https://it.wikipedia.org/wiki?curid=2740911", "title": "Canada Open 1999 - Singolare maschile", "text": "Il singolare maschile del torneo di tennis Canada Open 1999, facente parte dell'ATP Tour, ha avuto come vincitore Thomas Johansson che ha battuto in finale Evgenij Kafel'nikov 1\u20136, 6\u20133, 6\u20133.\nTeste di serie.\nLe prime 8 teste di serie hanno ricevuto un bye per il 2\u00ba turno."}
{"id": "2740922", "revid": "354417", "url": "https://it.wikipedia.org/wiki?curid=2740922", "title": "Funzione superiormente limitata", "text": ""}
{"id": "2740930", "revid": "354417", "url": "https://it.wikipedia.org/wiki?curid=2740930", "title": "Funzione inferiormente limitata", "text": ""}
{"id": "2740936", "revid": "22356", "url": "https://it.wikipedia.org/wiki?curid=2740936", "title": "Morotopithecus bishopi", "text": "Il morotopiteco (Morotopithecus bishopi) \u00e8 un primate estinto, appartenente agli ominoidi. Visse nel Miocene inferiore (20,6 milioni di anni fa) e i suoi resti fossili sono stati ritrovati in Uganda.\nDescrizione.\nQuesto animale \u00e8 noto per fossili piuttosto incompleti, che tuttavia richiamano quelli di animali pi\u00f9 conosciuti quali \"Proconsul\" ed \"Ekembo\". Dal raffronto con i resti di questi primati, sembra che \"Morotopithecus\" fosse una scimmia antropomorfa di dimensioni medie, forse grande quanto un bonobo. \"Morotopithecus\" mostra un interessante mix di caratteri: la forma del muso (con mascella ben separata dalla premascella), la dentatura di foggia primitiva e altre caratteristiche del cranio sono simili a quelle di altre scimmie antropomorfe arcaiche del Miocene inferiore, come i gi\u00e0 citati \"Ekembo\" e \"Proconsul\". Le ossa degli arti, le vertebre, le scapole e l'articolazione dell'anca, invece, sembrano pi\u00f9 simili alle scimmie antropomorfe odierne, come lo scimpanz\u00e9 e il gorilla. \nClassificazione.\n\"Morotopithecus bishopi\" venne descritto per la prima volta nel 1997, sulla base di una mandibola proveniente dalla zona di Moroto in Uganda, precedentemente ascritta a \"Proconsul major\". Oltre a questa mandibola sono stati ritrovati numerosi resti fossili appartenenti a varie zone dello scheletro.\nLa filogenesi di \"Morotopithecus\" non \u00e8 chiara, poich\u00e9 i fossili di questo primate sembrano essere in contraddizione con alcune teorie riguardanti la connessione tra i primati miocenici e gli ominidi attuali. Analisi filogenetiche parsimoniose indicano che \"Morotopithecus\" \u00e8 pi\u00f9 derivato di \"Proconsul\", \"Afropithecus\" e \"Kenyapithecus\", (Maclatchy, 2004) ma meno derivato di \"Oreopithecus\", \"Sivapithecus\" e \"Dryopithecus\". Sembra quindi che \"Morotopithecus\" sia il \"sister taxon\" delle grandi scimmie antropomorfe odierne, mentre i gibboni sembrerebbero essersi originati prima della comparsa di questo clade. Tuttavia, si ritiene che i gibboni siano apparsi circa 18 milioni di anni fa, mentre i fossili di \"Morotopithecus\" daterebbero a oltre 20 milioni di anni fa (Young e MacLatchy, 2004). Un confronto tra le caratteristiche dentarie di \"Afropithecus\" e \"Morotopithecus\" ha indicato che vi sono poche differenze tra i due generi, e vi sarebbero numerose somiglianze anche a livello della morfologia cranica; secondo alcuni studi, i due generi potrebbero essere sinonimi, ma a causa della scarsa conoscenza dello scheletro postcranico non vi sarebbe questa certezza (Patel e Grossman 2006).\nPaleoecologia.\nDalle caratteristiche delle vertebre, delle scapole e dell'anca, sembra che \"Morotopithecus\" praticasse un tipo di locomozione molto simile a quella degli attuali scimpanz\u00e9 e gorilla, ben diversa da quella di altre scimmie mioceniche africane. \u00c8 possibile che un tipo di postura eretta simile a quella degli scimpanz\u00e9 (che hanno pi\u00f9 o meno la stessa dimensione dei Morotopithecus) sia stata pi\u00f9 utile per muoversi nelle foreste tra gli alberi."}
{"id": "2740943", "revid": "1442080", "url": "https://it.wikipedia.org/wiki?curid=2740943", "title": "Cincinnati Open 1999 - Singolare", "text": "Il singolare del Cincinnati Open 1999 \u00e8 stato un torneo di tennis facente parte dell'ATP Tour.\nTeste di serie.\nLe prime 8 teste di serie hanno ricevuto un bye per il 2\u00ba turno."}
{"id": "2740946", "revid": "61051", "url": "https://it.wikipedia.org/wiki?curid=2740946", "title": "Aeroporto di Sa Zeppara", "text": ""}
{"id": "2740952", "revid": "287204", "url": "https://it.wikipedia.org/wiki?curid=2740952", "title": "Indianapolis Tennis Championships 1999", "text": "L'Indianapolis Tennis Championships 1999 \u00e8 stato un torneo di tennis giocato sul cemento.\n\u00c8 stata la 12\u00aa edizione dell'Indianapolis Tennis Championships (conosciuto quest'anno anche come \"RCA Championships\" per motivi di sponsorizzazione), \nche fa parte della categoria International Series Gold nell'ambito dell'ATP Tour 1999. \nSi \u00e8 giocato al Tennis Center di Indianapolis negli Stati Uniti, dal 16 al 22 agosto 1999.\nCampioni.\nSingolare.\n Nicol\u00e1s Lapentti ha battuto in finale Vincent Spadea, 4-6, 6-4, 6-4\nDoppio.\n Paul Haarhuis / Jared Palmer hanno battuto in finale Olivier Dela\u00eetre / Leander Paes, 6-3, 6-4"}
{"id": "2740965", "revid": "287204", "url": "https://it.wikipedia.org/wiki?curid=2740965", "title": "Bank Austria Tennis Trophy 1999", "text": "Il Bank Austria Tennis Trophy 1999 \u00e8 stato un torneo di tennis giocato sul cemento indoor.\n\u00c8 stata la 25\u00aa edizione del Bank Austria Tennis Trophy, \nche fa parte della categoria International Series Gold nell'ambito dell'ATP Tour 1999. \nIl torneo si \u00e8 giocato al Wiener Stadthalle di Vienna in Austria, dall'11 al 18 ottobre 1999.\nCampioni.\nSingolare maschile.\n Greg Rusedski ha battuto in finale Nicolas Kiefer 6\u20137 (5\u20137), 2\u20136, 6\u20133, 7\u20135, 6\u20134\nDoppio maschile.\n David Prinosil / Sandon Stolle hanno battuto in finale Piet Norval / Kevin Ullyett 6\u20133, 6\u20134"}
{"id": "2740970", "revid": "7336", "url": "https://it.wikipedia.org/wiki?curid=2740970", "title": "Sostanze cancerogene", "text": ""}
{"id": "2740972", "revid": "7336", "url": "https://it.wikipedia.org/wiki?curid=2740972", "title": "Sostanze teratogene", "text": ""}
{"id": "2740973", "revid": "6923", "url": "https://it.wikipedia.org/wiki?curid=2740973", "title": "Michael Piller", "text": "Biografia.\nFiglio di uno sceneggiatore di Hollywood e di un'autrice di canzoni, Michael Piller era intenzionato a intraprendere la strada del padre gi\u00e0 in giovane et\u00e0. Nonostante ci\u00f2 inizi\u00f2 la sua carriera lavorando come giornalista alla CBS News. In seguito ad altre esperienze come giornalista si trasfer\u00ec a Los Angeles dove lavor\u00f2 come censore e programmatore esecutivo alla CBS. Cominci\u00f2 a scrivere sceneggiature per la televisione e vendette le sceneggiature di \"Cagney &amp; Lacey\" e \"Simon &amp; Simon\", al quale lavor\u00f2 per tre anni, diventando produttore.\nNel 1989 scrisse un episodio della seconda stagione di \"\", alla quale lavor\u00f2 per circa sette anni, ottenendo numerosi premi, tra cui un Emmy Awards.\nAlla fine del 1991 la Paramount Pictures, produttrice della serie di \"Star Trek\", chiese al produttore esecutivo di \"The Next Generation\" Rick Berman di creare una terza serie. Rick Berman si rivolse a Piller, con cui collabor\u00f2 per la nuova serie, ', che ha debuttato nel gennaio 1993. Nel 1994, insieme a Berman e a Jeri Taylor ha lavorato alla quarta serie chiamata '. Nello stesso periodo Piller ha creato la serie \"Legend\", che \u00e8 stata per\u00f2 cancellata dopo soli 12 episodi. Nel 1997, sempre con Berman, ha scritto la sceneggiatura del nono film di \"Star Trek\", \"\".\nNel 1999 ha costituito una societ\u00e0 di produzione insieme al figlio Shawn, chiamata Piller\u00b2.\nNel 2001 \u00e8 stato convinto da Lloyd Segan a realizzare una serie televisiva tratta dal romanzo di Stephen King \"The Dead Zone\". La serie \"The Dead Zone\" \u00e8 stata co-sviluppata con il figlio Shawn e interpretata da Anthony Michael Hall. Ha debuttato il 16 giugno 2002 sulla USA Network. La serie \u00e8 stata cancellata nel 2007 per mancanza di ascolti televisivi.\nNel 2005, sul canale ABC Family, ha debuttato \"Wildfire\", un'altra serie sviluppata con il figlio. La serie \u00e8 durata quattro stagioni e si \u00e8 conclusa il 26 maggio 2008.\nIl 2 novembre 2005 \"StarTrek.com\" ha annunciato che Piller \u00e8 deceduto in casa a causa di un cancro alla testa e al collo."}
{"id": "2740975", "revid": "7336", "url": "https://it.wikipedia.org/wiki?curid=2740975", "title": "Sostanze mutagene", "text": ""}
{"id": "2740976", "revid": "729019", "url": "https://it.wikipedia.org/wiki?curid=2740976", "title": "Microsferofachia", "text": "La microsferofachia \u00e8 una malformazione congenita dell'occhio, caratterizzata da un cristallino di forma sferica e di dimensione inferiore al normale a livello del diametro equatoriale.\nClinica.\n\u00c8 una condizione associata spesso alla sindrome di Weill-Marchesani. I pazienti possono sviluppare un glaucoma ad angolo aperto dovuto a prolasso del cristallino."}
{"id": "2740977", "revid": "7336", "url": "https://it.wikipedia.org/wiki?curid=2740977", "title": "Nitrosoammine", "text": ""}
{"id": "2740978", "revid": "7336", "url": "https://it.wikipedia.org/wiki?curid=2740978", "title": "Dicloruro di etilene", "text": ""}
{"id": "2740979", "revid": "1442080", "url": "https://it.wikipedia.org/wiki?curid=2740979", "title": "Bank Austria Tennis Trophy 1999 - Singolare", "text": "Il singolare del Bank Austria Tennis Trophy 1999 \u00e8 stato un torneo di tennis facente parte dell'ATP Tour.\nPete Sampras era il detentore del titolo, ma quest'anno non ha partecipato.\nGreg Rusedski ha battuto in finale 6\u20137 (5\u20137), 2\u20136, 6\u20133, 7\u20135, 6\u20134 Nicolas Kiefer."}
{"id": "2740981", "revid": "7336", "url": "https://it.wikipedia.org/wiki?curid=2740981", "title": "Mercurio metile", "text": ""}
{"id": "2740984", "revid": "7336", "url": "https://it.wikipedia.org/wiki?curid=2740984", "title": "Metil mercurio", "text": ""}
{"id": "2740986", "revid": "181699", "url": "https://it.wikipedia.org/wiki?curid=2740986", "title": "Eparchie", "text": ""}
{"id": "2740992", "revid": "767487", "url": "https://it.wikipedia.org/wiki?curid=2740992", "title": "Charles Coll\u00e9", "text": "Biografia.\nFiglio di un notaio, si interess\u00f2 sin da giovane alla poesia di Jean Heguanier.\nVenne a contatto con i maestri del vaudeville e nel 1729 fu uno dei fondatori della \"Soci\u00e9t\u00e9 du caveau\", specializzata nell'organizzare incontri imperniati da declamazioni di versi licenziosi. Tra i suoi membri pi\u00f9 illustri si ricordano Helv\u00e9tius, Charles Pinot Duclos, Jean-Philippe Rameau. Contemporaneamente fu per diciannove anni impiegato alla ricevitoria generale.\nSuccessivamente scrisse e allest\u00ec per il duca Filippo II di Orl\u00e9ans, valente attore comico, un buon numero di atti e di vaudeville, che vennero inclusi nei volumi \"Th\u00e9\u00e2tre de soci\u00e9t\u00e9\" e \"Th\u00e9\u00e2tre de boulevard\". Questa ventennale produzione si accost\u00f2 al genere della \"parade\", evidenziando talvolta una spiccata tendenza alla satira.\nUno dei suoi lavori migliori di questa sua produzione, risult\u00f2 la commedia \"La V\u00e9rit\u00e9 dans le vin\" (\"In vino veritas\") del 1747, elogiata da Sainte-Beuve.\nAmbiziosa fu invece la produzione per il Th\u00e9\u00e2tre Fran\u00e7ais, ben esemplificata da \"Dupuis et Desronais\" del 1763, una commedia di carattere, sentimentale, e dall'opera del 1774 \"La Partie de chasse de Henri Quatre\", che dovette attendere circa dodici anni prima di scavalcare il muro della censura innalzato da Luigi XV. Era incentrata su una lezione di democrazia data da un mugnaio al re.\nColl\u00e9 si dedic\u00f2 con successo anche alle canzoni, caratterizzate da brillantezza, da audacia, e ispirate dall'atmosfera della societ\u00e0 contemporanea. Tra le raccolte di canzoni si possono menzionare: \"Chansons mises au jour par un \u00e2ne onyme onyssime\" (1765); \"Chansons qui n'ont pu \u00eatre imprim\u00e9es et que mon censeur n'a pas d\u00fb me passer\" (1784); \"T\u00e9\u00e2thre de Soci\u00e9t\u00e9 ou Recueil de diff\u00e9rentes pi\u00e8ces tant en vers q'en prose\" (3 vol., 1762); \"Oeuvres choisies\", (1789).\nDal 1748 al 1772, Coll\u00e9 scrisse il suo \"Journal historique\", una sorta di vademecum sul teatro a lui contemporaneo.\nI temi cari all'autore furono l'amore ed il vino, seguiti dal patriottismo.\nOpere principali.\nLe opere teatrali composte per il duca d'Orleans furono raccolte nel volume intitolato \"Th\u00e9\u00e2tre de soci\u00e9t\u00e9\", 1768.\nAlcune delle sue parade sono contenute in \"Th\u00e9\u00e2tre des Boulevards\", 1756."}
{"id": "2740997", "revid": "599013", "url": "https://it.wikipedia.org/wiki?curid=2740997", "title": "Masaaki Sawanobori", "text": "Carriera.\nClub.\nHa giocato tutta la sua carriera professionistica solo con lo Shimizu S-Pulse, dal 1993 al 2005.\nNazionale.\nHa rappresentato anche la Nazionale giapponese.\nPalmar\u00e8s.\nClub.\nCompetizioni internazionali.\nShimizu S-Pulse: 2000"}
{"id": "2740998", "revid": "383470", "url": "https://it.wikipedia.org/wiki?curid=2740998", "title": "BMW Museum", "text": ""}
{"id": "2741005", "revid": "1573940", "url": "https://it.wikipedia.org/wiki?curid=2741005", "title": "Robert Lansing", "text": "Biografia.\nFu il quarantaduesimo segretario di Stato degli Stati Uniti sotto il presidente degli Stati Uniti d'America Woodrow Wilson (28\u00ba presidente). Dopo aver terminato gli studi nel 1886 all'Amherst College, diventando poi avvocato e quindi membro dello studio legale di Lansing &amp; Lansing a Watertown. Divenne poi editore associato della \"American Journal of International Law\" e scrittore (scrisse anche con Gary M. Jones).\nPartecip\u00f2 alla Conferenza di pace di Parigi del 1919.\nDal maggio 1918 aiut\u00f2 T. G. Masaryk sull'autonomia dello stato cecoslovacco e di altri paesi dell'Europa centrale.\nFra i suoi nipoti:"}
{"id": "2741006", "revid": "28026", "url": "https://it.wikipedia.org/wiki?curid=2741006", "title": "I sotterranei del Majestic", "text": ""}
{"id": "2741011", "revid": "767487", "url": "https://it.wikipedia.org/wiki?curid=2741011", "title": "Jean Ribault", "text": "Nel 1562 venne scelto da Gaspard II de Coligny, capo dei protestanti francesi, per fondare una colonia di 150 ugonotti. Partito assieme a Jacques Le Moyne de Morgues e a Ren\u00e9 Goulaine de Laudonni\u00e8re, arriv\u00f2 in Florida nel mese di aprile e fece costruire nei pressi dell'attuale Jacksonville un forte chiamato Charlesfort in onore di Carlo IX di Francia. Ritorn\u00f2 in Francia in cerca di rinforzi ma, in piena guerra di religione, fu costretto ad emigrare nella protestante Inghilterra, dove per\u00f2 venne imprigionato.\nA fine agosto del 1565 Jean Ribault, alla testa di seicento coloni, riappar\u00ec in Florida, ma un uragano fece colare a picco le loro navi. Jean Ribault venne ucciso presso Fort Matanzas da truppe spagnole comandate da Pedro Menendez de Avil\u00e9s."}
{"id": "2741019", "revid": "1243", "url": "https://it.wikipedia.org/wiki?curid=2741019", "title": "Ferrovia Pisa-Pisa Aeroporto", "text": ""}
{"id": "2741032", "revid": "110157", "url": "https://it.wikipedia.org/wiki?curid=2741032", "title": "Levski (Bulgaria)", "text": "Levski (in bulgaro \u041b\u0435\u0432\u0441\u043a\u0438) \u00e8 un comune bulgaro situato nella Regione di Pleven di 25.551 abitanti (dati 2009). La sede comunale \u00e8 nella localit\u00e0 omonima\nLocalit\u00e0.\nIl comune \u00e8 formato dall'insieme delle seguenti localit\u00e0:"}
{"id": "2741040", "revid": "19330", "url": "https://it.wikipedia.org/wiki?curid=2741040", "title": "Nikopol (Bulgaria)", "text": "Nikopol (in bulgaro \u041d\u0438\u043a\u043e\u043f\u043e\u043b) \u00e8 un comune bulgaro situato nella Regione di Pleven di 12.872 abitanti (dati 2009). La sede comunale \u00e8 nella localit\u00e0 omonima.\nLocalit\u00e0.\nIl comune \u00e8 formato dall'insieme delle seguenti localit\u00e0:"}
{"id": "2741048", "revid": "1522738", "url": "https://it.wikipedia.org/wiki?curid=2741048", "title": "Area Sfida", "text": ""}
{"id": "2741050", "revid": "420108", "url": "https://it.wikipedia.org/wiki?curid=2741050", "title": "Pirarucu", "text": ""}
{"id": "2741051", "revid": "1522738", "url": "https://it.wikipedia.org/wiki?curid=2741051", "title": "Area Svago", "text": ""}
{"id": "2741052", "revid": "420108", "url": "https://it.wikipedia.org/wiki?curid=2741052", "title": "Piraruc\u00f9", "text": ""}
{"id": "2741055", "revid": "19330", "url": "https://it.wikipedia.org/wiki?curid=2741055", "title": "Pordim", "text": "Pordim (in bulgaro \u041f\u043e\u0440\u0434\u0438\u043c) \u00e8 un comune bulgaro situato nella Regione di Pleven di 7.107 abitanti (dati 2009). La sede comunale \u00e8 nella localit\u00e0 omonima\nLocalit\u00e0.\nIl comune \u00e8 formato dall'insieme delle seguenti localit\u00e0:"}
{"id": "2741056", "revid": "435108", "url": "https://it.wikipedia.org/wiki?curid=2741056", "title": "S.S. Lazio Nuoto", "text": ""}
{"id": "2741057", "revid": "420108", "url": "https://it.wikipedia.org/wiki?curid=2741057", "title": "Paiche", "text": ""}
{"id": "2741063", "revid": "767487", "url": "https://it.wikipedia.org/wiki?curid=2741063", "title": "Jes\u00fas Jos\u00e9 David M\u00e9ndez", "text": "Carriera.\nClub.\nDebutta in Primera Divisi\u00f3n con il River Plate nel 2004. Dopo due stagioni, viene ceduto all'Olimpo e successivamente al San Gallo.\nNel febbraio 2008 viene acquistato a titolo definitivo dal Rosario Central per 1.200.000 dollari. Il 28 gennaio 2010 si trasferisce al Boca Juniors. Ritorna al Rosario Central il 4 febbraio 2011, ma solo con la formula del prestito.\nNazionale.\n\u00c8 stato convocato una volta in Nazionale per l'amichevole contro il , debuttando nel secondo tempo."}
{"id": "2741069", "revid": "420108", "url": "https://it.wikipedia.org/wiki?curid=2741069", "title": "Pesce spatola cinese", "text": ""}
{"id": "2741070", "revid": "420108", "url": "https://it.wikipedia.org/wiki?curid=2741070", "title": "Pesce spada cinese", "text": ""}
{"id": "2741074", "revid": "767487", "url": "https://it.wikipedia.org/wiki?curid=2741074", "title": "Car Kalojan", "text": "Car Kalojan (in bulgaro \u0426\u0430\u0440 \u041a\u0430\u043b\u043e\u044f\u043d) \u00e8 un comune bulgaro situato nella Regione di Razgrad di 8.539 abitanti (dati 2009). La sede comunale \u00e8 nella localit\u00e0 omonima\nLocalit\u00e0.\nIl comune \u00e8 formato dall'insieme delle seguenti localit\u00e0:"}
{"id": "2741078", "revid": "1305772", "url": "https://it.wikipedia.org/wiki?curid=2741078", "title": "Tai Shing Pek Kwar", "text": "Il Tai Shing Pek Kwar Mun, cio\u00e8 \" Scuola del Grande Saggio e dell'Attacco Fendente\" () \u00e8 uno stile delle arti marziali cinesi. Qualcuno lo reputa uno tra i pi\u00f9 antichi che si conosca, ma sicuramente la sintesi tra Dashengmen e Piguaquan \u00e8 avvenuta ad opera di Geng Dehai tra la fine della Dinastia Qing ed il periodo Repubblicano Cinese. Il Tai Shing ,\" Pugilato del Grande Saggio\" (), sarebbe un Houquan tramandato dal Maestro Kau Sze (Kou Si, \u5bc7\u56db). Il Pek Kwar (Piguaquan), \u00e8 un noto stile del Nord della Cina, la cui trasmissione alla famiglia Geng, \u00e8 invece attribuita al Maestro Ma Chi Ho.\nIl Tai Shing Pek Kwar \u00e8 suddiviso in cinque diverse categorie dette Wulu Houquan (\u4e94\u8def\u7334\u62f3, Pugilato della Scimmia delle Cinque Vie), una per ognuno dei tipi di comportamento delle scimmie individuati da Kau Sze durante la loro osservazione. Esse sono:\nLe origini e lo sviluppo dello stile.\nIl Maestro Kau Sze e lo stile Tai Shing.\nSecondo Chan Kai Leung, Kau Sze era esperto dello stile Ditangquan (Tei Tong).\nDue articoli in lingua Cinese, invece, sono concordi nell'affermare che Kau Sze, originario dello Shaanxi studi\u00f2 genericamente arti marziali con un vecchio monaco Buddista (\u8001\u50e7, Laoseng).\nDurante l'epoca della dinastia Qing , per alcuni nel 1899-1900, Kau Sze fu imprigionato e durante tale prigionia ebbe la possibilit\u00e0 di osservare un gruppo di scimmie che vivevano l\u00ec.\nDopo aver studiato intensamente ogni movimento e dopo aver incorporato questi nuovi movimenti nello stile che conosceva, fond\u00f2 un nuovo ed insolito metodo di lotta che chiam\u00f2 \" Grande Saggio\" () in onore di \u201cSun Wukong\u201d, il re delle scimmie protagonista del popolare racconto cinese \u201cViaggio in Occidente\u201d attribuito all'erudito W\u00fa Ch\u00e9ng'\u0113n.\nUscito di prigione, dopo aver scontato la sua pena, Kau Sze, insieme al suo migliore amico Ke Yung Kwai (Geng Ronghui, \u803f\u69ae\u8cb4), ricodific\u00f2 lo stile \u201cTai Shing\u201d nelle cinque sezioni elencate.\nKau Sze e Leung Yee Tai.\nUna storia riferisce che il giovane Kau Sze divenne allievo dell'anziano Maestro Leung Yee Tai nel 1700. Questa storia contiene alcune informazioni strane, infatti Kau Sze, per poter aver insegnato a Ken Tak Hoi, deve essere vissuto tra la fine del 1800 ed inizi del 1900. Un altro elemento strano \u00e8 il nome del maestro Leung Yee Tai che stranamente coincide con il nome di un celebre maestro di Wing Chun vissuto alla fine del 1800, cio\u00e8 Liang Erdi (\u6881\u4e8c\u5a23). Questa storia, come altre che analizzeremo in seguito rivelano una certa commistione con storie di altri stili del Sud che poco hanno invece a che vedere con il Dasheng Piguamen.\nIl Tai Shing Men da Kau a Ken Tak Hoi.\nQuesto \u00e8 il lignaggio nel Tai Shing Men che si riscontra in tutte le fonti dello stile:\nDitangquan \u2192 Kau Sze (Kou Si, \u5bc7\u56db)\u2192 Ken Tak Hoi (Geng Dehai, \u803f\u5fb7\u6d77).\nl'articolo \"Dasheng Piguamen Neirong\" oltre a Geng Dehai \u803f\u5fb7\u6d77 afferma che Kou Si insegn\u00f2 a Pan Delin \u6f58\u5fb7\u6797, Gao Jun \u9ad8\u4fca, He Debao \u4f55\u5f97\u5bf6 e Li Hong \u674e\u9d3b.\nIl Maestro Ma Chi Ho e lo stile Pek Kwar.\nIl Piguaquan \u00e8 uno stile del Nord della Cina, praticato nell'area di Cangzhou in Hebei.\nL'articolo \"Tai Shing Pek Kwar\" afferma che Ma Chi Ho, svilupp\u00f2 lo stile Pek Kar (Piguaquan). \nUna famiglia Ma di famosissimi praticanti di Piguaquan fu quella a cui appartenevano Ma Fengtu e Ma Yingtu. Essi appresero questo stile dal padre Ma Jieyuan (\u9a6c\u6377\u5143), che a sua volta lo avrebbe appreso dal padre Ma Huatang (\u9a6c\u5316\u5802) oppure da Huang Linbiao (\u9ec4\u6797\u5f6a).\nStorie non Confermate su Ma Chi Ho.\nLe storie seguenti che indicano Ma Chi Ho come fondatore del Piguaquan (stile antico del Nord della Cina), come avvenuto per il Dashengmen lo inseriscono in un contesto del Sud della Cina, con riferimenti geografici e nominali difficilmente verificabili. Le riportiamo in quanto circolano negli ambienti marziali, anche se \u00e8 difficile risalirne anche alle fonti.\nQualcuno riferisce che Ma Chi Ho inizi\u00f2 la pratica delle arti marziali all'et\u00e0 di sette anni sotto l'insegnamento di un suo zio di nome Chan Chuen Wu il quale era istruttore del clan ed era stato uno dei praticanti nel tempio di Shaolin del Sud nella provincia di Fukien (Fujian).\nDopo una decina di anni , visti i grandi progressi di Ma Chi Ho, lo zio, anche in conseguenza dell'et\u00e0 avanzata, lo port\u00f2 da un suo vecchio compagno di nome Lee Mau Tan, abate nel Tempio Taoista della citt\u00e0 di Fa Hai nel Qingdao.\nLo stile che Lee Mau Tan insegnava nasceva da un particolare sistema di Kung Fu conosciuto come Lee Kwar (Lijiaquan) . Dopo una dimostrazione delle sue qualit\u00e0, Ma Chi Ho venne accettato come allievo.\nIl giovane Ma Chi Ho rimase con il Maestro Lee per un periodo di quattro \u2014 cinque anni durante i quali apprese le tecniche del Lee Kwar, conosciuto per le caratteristiche dei pugni a corta distanza diretti, e per i calci molto potenti dalla vita in gi\u00f9. Passato questo periodo di formazione, Lee Mau Tan diede a Ma Chi Ho una lettera di raccomandazione per uno dei pi\u00f9 importanti maestri dell'epoca, il monaco Fok Pek, intimo amico del monaco Lee Mau Tan.\nFok Pek accetta Ma Chi Ho che, per un periodo di sei anni, studia diligentemente lo stile del Maestro Fok caratterizzato da tecniche di palmo, da tecniche circolari e da tecniche di calci simili all'Hung Gar, ma pi\u00f9 dolce e rilassato rispetto a questo.\nRitornato a Fa Hai pass\u00f2 quasi un anno riordinando tutto il suo sapere e fondando un nuovo sistema che chiam\u00f2 Pek Kwar in omaggio ed alla memoria dei suoi maestri.\nIl suo stile si caratterizz\u00f2 per le posizioni basse, l'uso delle braccia come se fossero armate di asce, l'utilizzo di percorsi circolari e linee di attacco angolate e movimenti veloci e potenti.\nLa prima scuola l'apr\u00ec a Fuen Fok ed inizi\u00f2 l'insegnamento del suo stile. Nello stesso periodo apr\u00ec una clinica medica dove svilupp\u00f2 anche le sue conoscenze della medicina cinese.\nDopo quattro o cinque anni, ritorn\u00f2 nella sua citt\u00e0 natale di Fa Hai, dove riprese ad insegnare. Qui conobbe Ken Ming Kwai che divenne suo allievo ed al quale insegno il Pek Kwar.\nQuest'ultimo ebbe un figlio, Gang Yung Kwai, anch'egli esperto di Pek Kwar che spos\u00f2 Hue Fang, figlia di un noto mercante di Fatshan che diede alla luce due figli maschi: Yim Sing Pak (che mor\u00ec pochi mesi dopo la nascita) e Ken Tak Hoi.\nIl Piguaquan da Ma Chi Ho a Ken Tak Hoi.\nQuesto \u00e8 il lignaggio di Piguaquan che si deduce da \"Tai Shing Pek Kwar\":\nMa Chi Ho\u2192 Ken Ming Kwai \u2192 Ken Yung Kwai (Geng Ronghui, \u803f\u69ae\u8cb4)\u2192 Ken Tak Hoi (Geng Dehai, \u803f\u5fb7\u6d77)\nChan Kai Leung afferma, senza per\u00f2 alcuna conferma esterna alla scuola Tai Shing Pek Kwar, che Kan Wing Kwai (dovrebbe trattarsi di Ken Ming Wai) era il maestro pi\u00f9 famoso di Piguaquan della sua epoca. Chan Kai Leung afferma anche che egli apprese lo stile all'interno della sua famiglia, al contrario dell'articolo da cui \u00e8 stato preso il lignaggio precedente.\nIl Maestro Ken Tak Hoi e lo stile Tai Shing Pek Kwar.\nKen Tak Hoi (Geng Dehai, \u803f\u5fb7\u6d77) all'et\u00e0 di 13 anni, dopo la morte dei genitori si rec\u00f2 a vivere come laico nel monastero Chin Wan Ji (monastero della Nuvola Verde, \u9752\u4e91\u5bfa, Qingyunsi). Durante la sua permanenza al monastero condens\u00f2 lo spirito della filosofia del Pek Kwar in quattro principi .\nDopo aver trascorso alcuni anni nel monastero della Nuvola Verde, Ken Tak Hoi si rec\u00f2 a trovare lo \u201czio\u201d (il termine zio \u00e8 usato per riferirsi a persone per le quali si nutre un profondo rispetto) Kau Sze, fraterno amico del padre.\nFu cos\u00ec che Kau Sze prese sotto la sua protezione Ken Tak Hoi. Quest'ultimo si dimostr\u00f2 un discepolo diligente ed impegnato ottenendo grandi miglioramenti nella pratica delle arti marziali.\nMaturate le sue conoscenze, Ken Tak Hoi unific\u00f2 lo stile Tai Shing con lo stile Pek Kwar aprendo successivamente numerose scuole a Canton e ad Hong Kong.\nNacquero cos\u00ec due correnti diverse dello stile Tai Shing Pek Kwar, una con base a Canton ed a capo il Maestro Chui Kwong Yuen e l'altra con base ad Hong Kong ed a capo i Maestri Chan Sau Chung e Cho Chi Fung. \nIn queste due scuole studiarono e si svilupparono gli attuali maestri del Tai Shing Pek Kwar.\nLe caratteristiche dello stile.\nGli elementi caratteristici.\nCon una buona reputazione di potenza e ferocia, la scimmia affronta animali di ogni taglia e peso facendo della crudelt\u00e0 e dell'aggressivit\u00e0 il punto di forza del suo metodo di combattimento.\nLa boxe della scimmia \u00e8 fra le pi\u00f9 esoteriche forme di combattimento ed il suo obbiettivo \u00e8 dominare e battere l'avversario impegnandolo in un flusso ininterrotto di azioni e reazioni.\nQuesta strategia di combattimento viene condotta da posizioni basse e raccolte.\nNello studio dello stile della scimmia esistono molti principi che ogni praticante deve sviluppare.\nI settori dello stile.\nIl Tai Shing Pek Kwar \u00e8 suddiviso in cinque diversi settori, che come abbiamo visto, nel loro insieme prendono il nome di Wulu Houquan. Uno per ognuno dei tipi di scimmia individuati da Kau Sze durante la sua osservazione del comportamento delle scimmie fatta quando era ancora in prigione. Essi sono: la scimmia alta (\"qi hou \"), la scimmia di pietra (\"shi hou \"), la scimmia ingannevole o perduta (\"mi hou \"), la scimmia di legno (\"mu hou \") e la scimmia ubriaca (\"zhui hou \"). Ognuno di questi settori riflette una particolare capacit\u00e0 delle scimmie:\nIn altre parole il Tai Shing ha i suoi principi di manovra per afferrare, eseguire le cadute, lanciare un attacco e per saltare ed girarsi con leggerezza. Questi principi comprendono tecniche di attacco diretto ed indiretto, nonch\u00e9 tecniche elusive ed imprevedibili, per muoversi furtivamente ed essere distruttivo nell'azione. Ciascuno di questi principi viene impiegato nelle cinque sezioni, anche se poi ciascuna scimmia ha un suo unico singolare metodo di lotta.\nSecondo \"Dasheng Piguamen Neirong\" questi settori sono il retaggio del Dashengmen di Kou Si.\nIn alcune classificazioni si fa anche riferimento ad un ulteriore sesto settore denominato la scimmia furba che per\u00f2 \u00e8 stato assorbito nel settore della scimmia perduta.\nLa scimmia alta.\nLa scimmia alta (\u4f01\u7334) non oscilla come le altre, ma utilizza posizioni pi\u00f9 convenzionali. Il suo stile si adatta al combattimento a lunga distanza e tende, nei suoi attacchi, a colpire i punti vitali dell'avversario. Tra i Tao Lu di questa sezione si possono ricordare le forme \"Tang Li Jie\" caratterizzate dal loro lavoro sulla respirazione.\nLa scimmia di pietra.\nLa scimmia di pietra usa la forza fisica per contrastare il suo avversario. \u00c8 certamente il settore in cui la scimmia sviluppa maggiormente il lavoro di potenza utilizzando il metodo del corpo di acciaio della scimmia. Tao Lu come la forma \"Shih Hou Chuan\" (il pugno della scimmia di pietra) evidenziano la potenza delle tecniche sviluppate in questa sezione.\nLa scimmia perduta.\nLa scimmia perduta o ingannevole guarda spaventata e confusa per ritrovare la via smarrita e ricongiungersi al proprio gruppo. Intanto per\u00f2 tenta di mangiare tutti i frutti e gli insetti che trova nel nuovo territorio, mentre si guarda nervosamente intorno.\nMa questa \u00e8 un'apparenza. La scimmia perduta \u00e8 rapida nei movimenti sia nel lavoro dei piedi che in quello delle braccia e per il suo avversario \u00e8 difficile seguirla e rispondere ai suoi attacchi. Essa illude l'avversario inducendolo in un falso senso di sicurezza ed aspetta per attaccarlo nel momento pi\u00f9 opportuno. La grande mobilit\u00e0 di questa sezione \u00e8 evidenziata in Tao Lu quali le forme \"Tao Du Chao\" nelle quali la rapidit\u00e0 degli spostamenti disorientano il nemico come anche lo scambio continuo tra posizioni alte e basse.\nLa scimmia di legno.\nLa scimmia di legno \u00e8 un combattente molto aggressivo e non mostra mai paura di fronte al suo avversario. Essa utilizza movimenti tranquilli e misurati sempre in cerca di un varco nella difesa avversaria. Quando attacca \u00e8 cos\u00ec aggressiva che il suo nemico difficilmente riesce a resistere ai suoi assalti diretti al viso o ai punti vitali. Tra i Taolu di questa sezione sono da ricordare la forma Xiao Meihuaquan (in Wade Gilles \"Hsiao Mei Hua Chuan\") che si sviluppa affrontando avversari provenienti da diverse direzioni, la forma \"Pugilato della traccia perduta\" (Mizongquan) () e la forma antica \"Fang Chuan\".\nLa scimmia ubriaca.\nIl settore della Scimmia Ubriaca \u00e8 il primo che viene descritto dalla \"Dasheng Piguamen Guoshu Zonghui\" che lo considera anche il pi\u00f9 importante. Sempre la stessa fonte riferisce che Geng Dehai era particolarmente versato proprio in questo settore.\nTale settore vuole imitare una scimmia che quando si ubriaca diventa imprevedibile nel suo comportamento. Essa sembra aver perso il controllo e si muove in modo incontrollato alternando movenze lente e morbide a movimenti duri perdendo l'equilibrio nel modo di muoversi e cadendo anche a terra.\nLa scimmia ubriaca \u00e8 per\u00f2 capace di eseguire attacchi potenti e ben diretti privilegiando gli occhi, la gola, i testicoli. Quando essa \u00e8 a terra attende implacabile il suo nemico, pronta a lanciare attacchi devastanti alle sue ginocchia o all'area dei testicoli.\nNello stile della scimmia ubriaca si evidenzia l'uso dell'energia interna rispetto agli altri settori. \u00c8 certamente il settore pi\u00f9 complesso da imparare, ma certamente \u00e8 quello pi\u00f9 potente e devastante.\nLa fluidit\u00e0 e la morbidezza delle tecniche di questa sezione come anche l'alternanza di movimenti lenti e di tecniche esplosive si evidenzia nei suoi Taolu tra i quali ricordare, a titolo di esempio, le forme \"Hou Quing Shi\", \"Hou Huan Shi\", \"Hou Zhang She\", \"Hou De Han\", \"Hou Wei Shi\", \"Hou Yu Bei\" o le forme \"Hou Huan Ti\" (Il Re delle Scimmie) con le loro spettacolari movenze.\nComplessivamente nel Tai Shing Pek Kwar si contano, nelle cinque sezioni, oltre 160 Taolu tra quelli a mano nuda e quelli con le armi.\nLe armi.\nL'arma principe dello stile Tai Shing Pek Kwar \u00e8 certamente il bastone (Kun). Questo viene utilizzato sviluppando tecniche potenti e di ampio respiro. Tra i Taolu di bastone le forme Hou Zhang Kuang (la scimmia pazza) la forma del bastone d'argento.\nAltre armi utilizzate sono la sciabola (Tao Lu di scimmia ubriaca), la spada o la doppia spada uncinata (Tao Lu del tornado).\nInfluenze dello stile scimmia in altri stili.\nElementi del Tai Shing Pek Kwar sono stati utilizzati anche all'interno di altri stili di combattimento influenzandone la struttura. Il caso forse pi\u00f9 evidente \u00e8 quello dello stile della mantide religiosa (tanglangquan) che ha derivato tutto il lavoro delle gambe e degli spostamenti dallo stile della scimmia.\nAnche nell'Hung Gar ci sono riferimenti al Tai Shing Pek Kwar.\nIn particolare esiste una forma di bastone chiamata \"il bastone del re delle scimmie\" praticamente identica nei due stili. Esiste inoltre, nell'Hung Gar, una forma di sciabola chiamata \"la sciabola del Tai Shing Pek Kwar\".\nQuesti riferimenti lasciano intuire che tra maestri dei due stili devono esserci stati degli stretti contatti che hanno portato a degli scambi.\nIl Tai Shing Pek Kwar in Italia.\nIl Tai Shing Pek Kwar giunge in Italia con il Maestro Mou Ping (1902 - 1984) negli anni '70.\nIl Maestro Mou Ping, appartenente alla quinta generazione della scuola di Canton, avendo militato nell'esercito nazionalista fugge dalla Cina per evitare la repressione del regime comunista. Nel suo peregrinare, Mou Ping, giunge prima in Svizzera, passa poi in Italia dove vive per un breve periodo a Reggio Calabria e si stabilisce definitivamente in Francia nella citt\u00e0 di Tolone dove morir\u00e0.\nIn Italia fa la sua conoscenza il Maestro Fulvio Firmaturi (1951 -) di Palermo. Il Maestro Mou Ping lo accetta quale allievo diretto e Firmaturi studia con lui e con il figlio divenendo un Maestro della 6\u00aa generazione che insegner\u00e0 lo stile nella citt\u00e0 di Palermo.\nAd oggi quindi lo stile sopravvive negli Stati Uniti (ramo di Hong Kong) ed in Italia, a Palermo (ramo di Canton) con i Maestri appartenenti alla 7\u00aa generazione tra il quale Umberto Garofalo e i suoi discepoli che apparterranno all'8\u00aa generazione del tai shing pek kwar"}
{"id": "2741083", "revid": "838137", "url": "https://it.wikipedia.org/wiki?curid=2741083", "title": "Bank Austria Tennis Trophy 1999 - Doppio", "text": "Il doppio del Bank Austria Tennis Trophy 1999 \u00e8 stato un torneo di tennis facente parte dell'ATP Tour.\nEvgenij Kafel'nikov e Daniel Vacek erano i detentori del titolo, ma hanno perso nel 1\u00ba turno contro Nicol\u00e1s Lapentti e Marat Safin.\nDavid Prinosil e Sandon Stolle hanno battuto in finale 6\u20133, 6\u20134 Piet Norval e Kevin Ullyett."}
{"id": "2741086", "revid": "122579205", "url": "https://it.wikipedia.org/wiki?curid=2741086", "title": "Dipylon", "text": "Il Dipylon \u00e8 una porta monumentale di Atene, in Grecia.\nStoria.\nCostruita all'ingresso nord-occidentale di Atene nel IV secolo a.C., aveva una doppia entrata e conduceva al quartiere dei vasai. La prima fase di edificazione risale all'epoca temistoclea (479-478 a.C.). Nei suoi pressi alcuni scavi archeologici del 1871 hanno portato alla luce una necropoli, con sepolture risalenti tra il IX ed il VII secolo a.C.; in seguito \u00e8 stato rinvenuto anche il sepolcro comune Demosion sema del V secolo a.C., destinato a onorare i caduti in guerra.\nLa via delle Panatenee fu tracciata dai Pisistratidi per condurre la processione panatenaica dal Dipylon all'Acropoli. \nRitrovamenti archeologici.\nNell'area della necropoli del Dipylon, situata lungo la via sacra tra la porta sacra e l'antico fiume Eridano, sono stati ritrovati frammenti di sculture \"adagiati in orizzontale sotto il battuto della strada per consolidare il terreno paludoso; la deposizione \u00e8 da attribuire alla prima fase della porta\".\nInsieme ai frammenti \u00e8 stato rinvenuto un kouros in marmo insulare, alto circa 2 metri, \"privo di quasi tutta la gamba sinistra e della destra fino al ginocchio. Il volto ovale con i grandi occhi a mandorla dal taglio\nnetto, ancora privo del sacco lacrimale, e la raffinata acconciatura a perloni riflettono lo stile del cosiddetto Maestro del Dipylon, autore di un altro kouros monumentale, del quale resta la testa\". Quest'ultima \u00e8 stata ritrovata nelle mura di Temistocle che circondano l'Acropoli, e mostra come lo scultore sia ancora \"legato alle dimensioni geometriche del blocco\"."}
{"id": "2741088", "revid": "155634", "url": "https://it.wikipedia.org/wiki?curid=2741088", "title": "Associazione Sportiva Roma Pallanuoto", "text": "La Societ\u00e0 Sportiva Dilettantistica Roma Pallanuoto, o semplicemente \"Roma Pallanuoto\", \u00e8 una societ\u00e0 pallanuotistica italiana di Roma. Tra le principali societ\u00e0 pallanuotistiche italiane, nasce nel 2008 con la fusione tra l'Associazione Sportiva Racing Sporting Club Nuoto Roma, fondata nel 1976, e la Societ\u00e0 Sportiva Roma (in precedenza Associazione Sportiva Sporting Bracciano), fondata nel 1997.\nSi presenta ai nastri di partenza del campionato con due formazioni maschile e femminile. La formazione maschile in seguito verr\u00e0 smantellata. Rimane solo la formazione femminile che nella stagione 2011-2012 sale nuovamente nella massima serie.\nSquadra Femminile.\nPalmar\u00e8s.\nGiocatrici.\nLe giocatrici pi\u00f9 importanti che hanno indossato la calottina giallorossa"}
{"id": "2741091", "revid": "124123", "url": "https://it.wikipedia.org/wiki?curid=2741091", "title": "Bainbridge Colby", "text": "Biografia.\nFu il quarantatreesimo segretario di Stato degli Stati Uniti sotto il presidente degli Stati Uniti d'America Woodrow Wilson (28\u00ba presidente). Figlio di John Peck Colby e Frances (Bainbridge) Colby studi\u00f2 al Williams College.\nPartecip\u00f2 alla candidatura come senatore degli Stati Uniti (in rappresentanza dello stato di New York) ma venne sconfitto da James Wolcott Wadsworth Junior. Alla sua morte il corpo venne seppellito al Bemus Point Cemetery"}
{"id": "2741092", "revid": "420108", "url": "https://it.wikipedia.org/wiki?curid=2741092", "title": "Siluro europeo", "text": ""}
{"id": "2741096", "revid": "420108", "url": "https://it.wikipedia.org/wiki?curid=2741096", "title": "Muskie", "text": ""}
{"id": "2741097", "revid": "287204", "url": "https://it.wikipedia.org/wiki?curid=2741097", "title": "Philadelphia 76ers 2001-2002", "text": "La stagione 2001-02 dei Philadelphia 76ers fu la 53\u00aa nella NBA per la franchigia.\nI Philadelphia 76ers arrivarono quarti nella \"Atlantic Division\" della \"Eastern Conference\" con un record di 43-39. Nei play-off persero al primo turno con i Boston Celtics (3-2)."}
{"id": "2741099", "revid": "110157", "url": "https://it.wikipedia.org/wiki?curid=2741099", "title": "Isperih", "text": "Isperih (in bulgaro \u0418\u0441\u043f\u0435\u0440\u0438\u0445) \u00e8 un comune bulgaro situato nella Regione di Razgrad di 8.539 abitanti (dati 2009). La sede comunale \u00e8 nella localit\u00e0 omonima\nLocalit\u00e0.\nIl comune \u00e8 formato dall'insieme delle seguenti localit\u00e0:"}
{"id": "2741100", "revid": "1305772", "url": "https://it.wikipedia.org/wiki?curid=2741100", "title": "Joaquim Agostinho", "text": "Carriera.\nNato in un piccolo villaggio vicino a Torres Vedras, combatt\u00e9 per tre anni con l'esercito portoghese nell'Angola e nel Mozambico durante la guerra coloniale portoghese del 1961-1974. Qui si fece notare per la sua predisposizione al ciclismo. \nJoaquim Agostinho, \u00abdi media statura, ma con la costruzione di un rinoceronte\u00bb, secondo Pierre Chany, fu scoperto da Jean de Gribaldy, ex ciclista e direttore sportivo. I due si incontrarono in Brasile nel 1968, quando Agostinho vinse la Volta a S\u00e3o Paulo, ed instaurarono un profondo legame.\nA stagione inoltrata del 1969, De Gribaldy lo port\u00f2 alla Frimatic, permettendogli di passare al professionismo e di correre il Tour de France, nel quale vinse due tappe. Iniziarono quindi i successi, accompagnati tuttavia anche da molte cadute, che ne caratterizzarono la carriera. Tra queste si ricorda quella occorsagli nella corsa francese nel 1970 a Divonne-les-Bains, nella quale riport\u00f2 una commozione cerebrale: la mattina seguente risal\u00ec in sella e port\u00f2 a termine il Tour de France. Al Tour sub\u00ec delle cadute anche nelle due edizioni successive, dove si dimostr\u00f2 uno dei migliori scalatori e avrebbe potuto lottare per la vittoria finale.\nCorse per 13 volte la \"Grande Boucle\" dal 1969 al 1983, classificandosi per due volte terzo nella classifica generale (1978 e 1979) e vincendo quattro tappe. Fu campione portoghese per sei anni consecutivi, dal 1968 al 1973, imponendosi come scalatore sia nella Vuelta a Espa\u00f1a che nel Tour de France, dove vinse una tappa all'Alpe d'Huez. Rimase con De Gribaldy fino al 1973, quando pass\u00f2 prima con la Bic e poi con la Teka; ritorn\u00f2 con il suo \"scopritore\" nel 1978, alla Flandria.\nCadde tre volte nella rete dei controlli anti-doping: alla Volta a Portugal nel 1969 e nel 1973, ed al Tour de France 1977, dove gli venne assegnata una penalit\u00e0 di 10'.\nNell'aprile 1984, durante la Volta ao Algarve, gara a tappe che stava conducendo, a pochi metri dall'arrivo della tappa di Quarteira (Loul\u00e9), Agostinho urt\u00f2 un cane entrato alla sede stradale, cadendo rovinosamente a poche centinaia di metri dall'arrivo e battendo pesantemente la testa. Risal\u00ec in sella e tagli\u00f2 il traguardo accompagnato da altri corridori. Apparentemente soltanto stordito dalla botta, venne medicato dall'ambulanza e fece ritorno in albergo. Dopo due ore, per\u00f2, venne portato all'ospedale di Faro, dove una radiografia evidenzi\u00f2 la rottura dell'osso parietale del cranio. Trasferito d'urgenza a Lisbona, cadde in coma durante il tragitto in ambulanza, morendo in ospedale dieci giorni dopo, senza essersi pi\u00f9 ripreso."}
{"id": "2741101", "revid": "287204", "url": "https://it.wikipedia.org/wiki?curid=2741101", "title": "Portland Trail Blazers 1997-1998", "text": "La stagione 1997-98 dei Portland Trail Blazers fu la 28\u00aa nella NBA per la franchigia.\nI Portland Trail Blazers arrivarono quarti nella \"Pacific Division\" della \"Western Conference\" con un record di 46-36. Nei play-off persero al primo turno con i Los Angeles Lakers (3-1)."}
{"id": "2741102", "revid": "1442080", "url": "https://it.wikipedia.org/wiki?curid=2741102", "title": "Eurocard Open 1999 - Singolare", "text": "Il singolare dell'Eurocard Open 1999 \u00e8 stato un torneo di tennis facente parte dell'ATP Tour.\nThomas Enqvist ha battuto in finale Richard Krajicek 6\u20131, 6\u20134, 5\u20137, 7\u20135\nTeste di serie.\nTutte le teste di serie hanno ricevuto un bye per il 2\u00ba turno"}
{"id": "2741103", "revid": "741067", "url": "https://it.wikipedia.org/wiki?curid=2741103", "title": "William Collier Jr.", "text": " \nNella sua carriera, iniziata nel 1908 come attore bambino in teatro e quindi dal 1916 anche nel cinema, interpret\u00f2 88 film. Negli anni trenta, pass\u00f2 alla sceneggiatura, firmando due storie originali, e, negli anni quaranta/cinquanta, alla produzione, soprattutto in qualit\u00e0 di produttore televisivo.\nBiografia.\nCollier nacque con il nome di Charles F. Gal, Jr. Quando i suoi genitori divorziarono, sua madre spos\u00f2 in seconde nozze l'attore William Collier, che adott\u00f2 Charles e diede al ragazzo il nuovo nome William Collier Jr. (con il soprannome di \"Buster\").\nGrazie ai consigli del padre mosse i primi passi come attore bambino nel mondo del teatro debuttando a Broadway nel 1908 e quindi al cinema nella pellicola \"The Bugle Call\" (1916). \nCome giovane attore raggiunse una certa popolarit\u00e0 negli anni venti che per\u00f2 and\u00f2 declinando con l'avvento del cinema sonoro.\nSi ritir\u00f2 nel 1935.\nFu insignito della presenza nella \"Hollywood Walk of Fame\".\nIl padre William Collier Sr. (New York 1866-1944), ottenne successi soprattutto come interprete di commedie brillanti oltre che per le caratterizzazioni di opere shakespeariane. Lavor\u00f2 anche come autore sia di drammi storici, \"The Patriots\" (\"Il patriota\") sia di commedie di puro intrattenimento, come \"Take My Advice\" (\"Ascolta il mio consiglio\")."}
{"id": "2741104", "revid": "287204", "url": "https://it.wikipedia.org/wiki?curid=2741104", "title": "Detroit Pistons 1996-1997", "text": "La stagione 1996-97 dei Detroit Pistons fu la 48\u00aa nella NBA per la franchigia.\nI Detroit Pistons arrivarono terzi nella \"Central Division\" della \"Eastern Conference\" con un record di 54-28. Nei play-off persero al primo turno con gli Atlanta Hawks (3-2)."}
{"id": "2741105", "revid": "729019", "url": "https://it.wikipedia.org/wiki?curid=2741105", "title": "Henry Porter", "text": "Carriera.\nEditore del Sunday Times, nel 1988 \u00e8 passato al \"Sunday Correspondent magazine\"; ha collaborato con numerosi quotidiani internazionali (\"The Guardian\", \"The Observer\", \"Evening Standard\" e \"Sunday Telegraph\").\nAttualmente \u00e8 editorialista della edizione britannica di \"Vanity Fair\".\nRomanzi pubblicati.\nSerie con Robert Hartland \nAltri romanzi "}
{"id": "2741107", "revid": "1318658", "url": "https://it.wikipedia.org/wiki?curid=2741107", "title": "New York Knicks 1993-1994", "text": "La stagione 1993-94 dei New York Knicks fu la 45\u00aa nella NBA per la franchigia.\nI New York Knicks vinsero la \"Atlantic Division\" della \"Eastern Conference\" con un record di 57-25. Nei play-off vinsero il primo turno con i New Jersey Nets (3-1), la semifinale di conference con i Chicago Bulls (4-3), la finale di conference con gli Indiana Pacers (4-3), perdendo poi la finale NBA con gli Houston Rockets (4-3)."}
{"id": "2741111", "revid": "287204", "url": "https://it.wikipedia.org/wiki?curid=2741111", "title": "Jenova Chen", "text": "\u00c8 il designer di giochi premiati: \"Cloud\", \"Flow\", e \"Flower\", ed \u00e8 il cofondatore di thatgamecompany, assieme a Kellee Santiago. Chen ha una laurea dall'Interactive Media Division dell'University of Southern California; ha lavorato alla Maxis, per Will Wright, sul gioco \"Spore\". \nAttualmente \u00e8 direttore creativo di thatgamecompany."}
{"id": "2741112", "revid": "1543377", "url": "https://it.wikipedia.org/wiki?curid=2741112", "title": "Grand Prix de Tennis de Lyon 1999", "text": "Il Grand Prix de Tennis de Lyon 1999 \u00e8 stato un torneo di tennis giocato sul cemento indoor. \n\u00c8 stata la 13\u00aa edizione del Grand Prix de Tennis de Lyon, \nche fa parte della categoria International Series nell'ambito dell'ATP Tour 1999.\nIl torneo si \u00e8 giocato al Palais des Sports de Gerland di Lione in Francia, dal 18 al 25 ottobre 1999.\nCampioni.\nSingolare.\n Nicol\u00e1s Lapentti ha battuto in finale Lleyton Hewitt 6\u20133, 6\u20132\nDoppio.\n Piet Norval / Kevin Ullyett hanno battuto in finale Wayne Ferreira / Sandon Stolle 4\u20136, 7\u20136 (7\u20135), 7\u20136 (7\u20134)"}
{"id": "2741114", "revid": "69794", "url": "https://it.wikipedia.org/wiki?curid=2741114", "title": "Washington Wizards 2004-2005", "text": "La stagione 2004-05 dei Washington Wizards fu la 44\u00aa nella NBA per la franchigia.\nI Washington Wizards arrivarono secondi nella \"Southeast Division\" della \"Eastern Conference\" con un record di 45-37. Nei play-off vinsero il primo turno con i Chicago Bulls (4-2), perdendo poi la semifinale di conference con i Miami Heat (4-0)."}
{"id": "2741119", "revid": "1652635", "url": "https://it.wikipedia.org/wiki?curid=2741119", "title": "Palazzo della Banca d'Italia (Napoli)", "text": "Il Palazzo della Banca d'Italia \u00e8 un palazzo monumentale di Napoli ubicato in via Cervantes.\nStoria.\nIl palazzo sorse quando l'ufficio per il Risanamento del Rione Carit\u00e0 elabor\u00f2 nel 1937 una nuova variante che includeva tra i palazzi da demolire anche il palazzo Sirignano, situato tra via Medina e piazza del Municipio. L'area ricavata dalle demolizioni sarebbe servita per l'edificazione di un grande fabbricato lungo 90 metri progettato dall'ingegnere Guido Milone (direttore della Societ\u00e0 pel Risanamento) destinato alla Banca d'Italia. Il palazzo Sirignano e altri edifici rientranti nell'area del nuovo fabbricato furono demoliti entro il 1939, fu inoltre posizionata la prima pietra alla presenza del re e del figlio Umberto e del cardinale Ascalesi, ma il progetto fu interrotto dagli eventi bellici.\nNel 1949 fu bandito il concorso per il prosieguo dell'opera, che vide vincitrici le imprese De Lieto e Ferrobeton, con i relativi progettisti Marcello Canino e Arnaldo Foschini. La soluzione di un unico grande edificio che occupasse l'intero isolato fu sostituita da una che prevedeva un fabbricato ridotto di dimensioni per met\u00e0. Un altro edificio, speculare per dimensioni a quello della Banca d'Italia e di stile sostanzialmente simile, che avrebbe occupato la restante parte dell'isolato, venne progettato da Foschini per l'INA.\nIl palazzo della Banca d'Italia fu inaugurato il 30 giugno 1957.\nDescrizione.\nIl palazzo occupa una superficie racchiusa da piazza Municipio, via Cervantes, via dell'Incoronata e via Mercato dei Grani, quest'ultima utilizzata in esclusiva dalla Banca per gli istituzionali e logistici (con corresponsione di canone annuale di occupazione al Comune) che separa il fabbricato della Banca d'Italia da quello gemello del Foschini che prospetta su via Medina ed occupato dall'INA. La struttura occupa l'intero lotto solamente nella parte basamentale che si evolve in un impianto planimetrico a C come il gemello del Foschini.\nLa composizione \u00e8 caratterizzata da un massiccio blocco rivestito in pietra e travertino interrotta dalle finestre allineate del piano seminterrato e del piano rialzato separate da pilastri rivestiti in pietra. Una doppia fascia in travertino separa il basamento dal blocco a C, caratterizzato dalla scansione in linea delle finestre intervallate da setti murari che inglobano paraste che dinamicizzano la facciata. L'ultimo piano \u00e8 completamente rivestito in travertino ed \u00e8 concluso da una robusta cornice.\nL'interno \u00e8 caratterizzato dall'ampio salone che si trova al piano rialzato, nel quale vi sono opere d'arte realizzate nel 1956 da Francesco Russo su idee del pittore Giovanni Brancaccio. In altri ambienti vi sono anche dei mosaici che raffigurano scene agresti e marine."}
{"id": "2741120", "revid": "300067", "url": "https://it.wikipedia.org/wiki?curid=2741120", "title": "Washington Wizards 2005-2006", "text": "La stagione 2005-06 dei Washington Wizards fu la 45\u00aa nella NBA per la franchigia.\nI Washington Wizards arrivarono secondi nella \"Southeast Division\" della \"Eastern Conference\" con un record di 42-40. Nei play-off persero al primo turno con i Cleveland Cavaliers (4-2)."}
{"id": "2741125", "revid": "1776051", "url": "https://it.wikipedia.org/wiki?curid=2741125", "title": "Universo (personaggio)", "text": "Universo \u00e8 un personaggio dei fumetti DC Comics. \u00c8 un supercriminale, membro della Legione dei Supercriminali nell'Universo DC del XXX e XXXI secolo.\nPrima di \"Ora Zero\".\nUniverso comparve per la prima volta in \"Adventure Comics\" n. 349 (ottobre 1966) come potente ipnotizzatore. Con la sua \"Pietra Ipno\" era in grado di controllare la testa dell'Istituto del tempo, e fare da esca per attirare i Legionari in una serie di trappole. La Legione lo sconfisse con l'aiuto del Cubo del tempo inventato dallo scienziato Rond Vidar, che successivamente si riveler\u00e0 essere il figlio dello stesso Universo.\nUniverso ritorn\u00f2 in \"Adventure Comics\" n. 359 (agosto 1967), dove prese il controllo della Terra facendosi eleggere Presidente sotto il nome di Kandro Boltax, utilizzando il suo potere ipnotico aumentato da una sostanza chimica aggiunta alle riserve idriche mondiali. Vi riusc\u00ec mentre la maggior parte dei membri della Legione era fuori dalla Terra per una missione, e ritornarono per ritrovarsi fuori legge. I Legionari si nascosero dentro una delle tane inutilizzate di Lex Luthor ed infine, con l'aiuto di Rond Vidar, riuscirono a mandare a monte i suoi piani.\nUn racconto successivo dagli Archivi della Legione descritto in \"Legion of Super Heroes\" vol. 2 n. 295 (gennaio 1983) rivel\u00f2 che Universo \u00e8 un ex membro del Corpo delle Lanterne Verdi che fu assegnato al tragitto all'Istituto del Tempo sulla Terra, e prevenne che la Legione vedesse l'Alba dei Tempi (un atto che ebbe conseguenze catastrofiche quando perpetrarono eoni prima dello scienziato maltusiano Krona). Quando Universo tent\u00f2 a sua volta di vedere l'Alba dei Tempi, gli fu strappato l'anello dai Guardiani dell'Universo (facendo di lui e di Sinestro le uniche due Lanterne Verdi rinnegate nella continuit\u00e0 pre-\"Crisi\"). Rond Vidar fu il portatore successivo del suo anello.\nMolto dopo, Universo prese di nuovo controllo della Terra temporaneamente, questa volta sotto le spoglie della mano destra del Presidente Mojai Desai, Vid-Gupta. Universo riusc\u00ec a controllare mentalmente l'intera Legione eccetto per i quattro membri pi\u00f9 difficili da ipnotizzare: Saturn Girl, Brainiac 5, Chameleon Boy e Dream Girl. Questi eventi furono descritti in una storia di quattro numeri chiamata \"The Universo Project\".\n\"Five Years Later\".\nAnni dopo, i Dominatori presero il controllo della Terra durante il suo collasso economico, e Universo divent\u00f2 uno dei primi leader della resistenza. Fu marcato come terrorista dal nuovo Dominio, chiamato Earthgov, che lo accusava di lavorare con i Khund. Infatti lavorava con il Dark Circle, sebbene era chiaro che non lavorasse per loro e che aveva i suoi progetti. Jacques Foccart, Troy Stewart, e gli ex membri della Legione degli Eroi Sostituti lavorarono con lui per resistere al controllo dei Dominatori sulla Terra. Dopo che il pianeta fu liberato, utilizz\u00f2 il suo nuovo status per lavorare a dei progetti futuri con Leland McCauley.\nDopo \"Ora Zero\".\nDopo il rinnovo della storia della Legione nellOra zero\", Universo fu reinventato come Sarmon Ardeen\"', il cugino di Saturn Girl. Comparve per la prima volta nel crossover Legione /Teen Titans \"Universe Ablaze\" (marzo 2000), ambientato in una linea temporale alternativa in cui i Titans furono messi in animazione sospesa fino al 31\u00ba secolo. Un\u00ec le sue forze con altri per ricreare il Culto del Sangue per riprendere il controllo dei Titans. Quando questa linea temporale fu negata, la vera realt\u00e0 fu imprigionata sulla luna del proprio mondo, Titano. Dopo il ritorno della \"Legione Perduta\" dalla Seconda Galassia, Universo tent\u00f2 di controllare Staurn Girl, e la rete di comunicazioni telepatiche Titanetiche. Fall\u00ec, e Saturn Girl riusc\u00ec a liberarsi dei controlli mentali e del mondo immaginario che lui aveva creato per lei.\nQuesta versione di Universo fu cancellata dalla \"continuity\" dopo la miniserie \"Crisi infinita\".\nCrisi finale.\nUniverso \u00e8 tra i supercriminali che fanno parte della Legione dei Supercriminali di Superboy-Prime nella miniserie \"\". Diede il suo assenso e la sua approvazione quando Superboy-Prime uccise suo figlio Rond, credendo erroneamente che l'anello della Lanterna Verde sarebbe entrato di nuovo in suo possesso dopo la sua morte.\nPoteri e abilit\u00e0.\nIl potere primario di Universo \u00e8 l'ipnosi, che gli permette di controllare le persone, facendo anche in modo che duri a lungo una volta che le abbia lasciate. \u00c8 capace di cambiare la lealt\u00e0, di cancellare le memorie, e di far s\u00ec che le persone sotto il suo controllo riescano indipendentemente di compiere gli obiettivi che lui aveva loro preposto. Talvolta indossa una collana che sembra aumentare il potere della sua ipnosi. Utilizzando le sue abilit\u00e0 mentali pu\u00f2 anche sembrare qualcun altro, cos\u00ec che chiunque lo veda lo scambi e lo ricordi per una persona completamente diversa.\nAd un certo punto ebbe un anello del potere da Lanterna Verde in suo possesso, ma gli fu strappato. Come tale, ebbe parecchio astio verso Oa, pianeta dei Guardiani dell'Universo, e uno dei suoi piani nell'UNiverso Project prevedeva che la Legione, sotto ipnosi, attaccasse Oa."}
{"id": "2741128", "revid": "1632387", "url": "https://it.wikipedia.org/wiki?curid=2741128", "title": "Ironbound", "text": "Ironbound \u00e8 il quindicesimo album studio della thrash metal band statunitense Overkill, prodotto dalla Nuclear Blast Records e pubblicato in Europa il 29 gennaio 2010.\nIl disco.\nDopo pi\u00f9 di due anni dall'uscita di \"Immortalis\", pubblicato nell'autunno del 2007, il disco \u00e8 la loro prima uscita con le etichette Nuclear Blast ed E1 Music (per la pubblicazione negli USA)."}
{"id": "2741130", "revid": "1442080", "url": "https://it.wikipedia.org/wiki?curid=2741130", "title": "Paris Open 1999 - Singolare", "text": "Il singolare del Paris Open 1999 \u00e8 stato un torneo di tennis facente parte dell'ATP Tour.\nAndre Agassi ha battuto in finale Marat Safin 7\u20136 (7\u20131), 6\u20132, 4\u20136, 6\u20134\nTeste di serie.\nTutte le teste di serie hanno ricevuto un bye per il 2\u00ba turno."}
{"id": "2741131", "revid": "300067", "url": "https://it.wikipedia.org/wiki?curid=2741131", "title": "Washington Wizards 2006-2007", "text": "La stagione 2006-07 dei Washington Wizards fu la 46\u00aa nella NBA per la franchigia.\nI Washington Wizards arrivarono secondi nella \"Southeast Division\" della \"Eastern Conference\" con un record di 41-41. Nei play-off persero al primo turno con i Cleveland Cavaliers (4-0)."}
{"id": "2741133", "revid": "121069029", "url": "https://it.wikipedia.org/wiki?curid=2741133", "title": "Societ\u00e0 Ginnastica Amsicora (hockey su prato femminile)", "text": "La sezione hockey su prato femminile della Societ\u00e0 Ginnastica Amsicora milita attualmente nella Serie A1 di Hockey su Prato femminile.\nCome la sezione maschile anch'essa \u00e8 una delle societ\u00e0 pi\u00f9 titolate del panorama italiano."}
{"id": "2741135", "revid": "2136255", "url": "https://it.wikipedia.org/wiki?curid=2741135", "title": "Emaar Properties", "text": "La Emaar Properties () \u00e8 una delle pi\u00f9 grandi aziende mondiali nel settore edile, \u00e8 quotata al Dubai Financial Market e fa parte del \"Dow Jones Arabia Titans Index\"; \u00e8 proprietaria del Burj Khalifa, il grattacielo pi\u00f9 alto del mondo.\nProgetti internazionali.\nEgitto.\nNel 2002, Emaar Misr, una filiale egiziana di Emaar Properties, ha completato la riqualificazione della Biblioteca Alessandrina sul porto orientale di Alessandria.\nEmaar Misr ha iniziato a lavorare su un progetto di sviluppo di 4 miliardi di dollari nel 2005, inizialmente chiamati Cairo Heights che \u00e8 stato poi rinominato Uptown Cairo. Il progetto ha previsto la costruzione di un settore come una comunit\u00e0 residenziale, commerciale, e ricreativo.\nNel 2008, Emaar Misr ha iniziato a lavorare su una localit\u00e0 turistica chiamata Marassi a Sidi Abdel Rahman, che si trova lungo la costa mediterranea, che comprende un hotel con 3.000 camere, un porto turistico e un campo da golf."}
{"id": "2741138", "revid": "124756955", "url": "https://it.wikipedia.org/wiki?curid=2741138", "title": "Fran Kranz", "text": "Biografia.\nCresciuto a Los Angeles, Kranz frequent\u00f2 la Harvard-Westlake High School, per poi laurearsi all'Universit\u00e0 Yale. Tra i vari ruoli avuti vanno inclusi quelli nei film \"Orange County\", \"Donnie Darko\", \"Training Day\", \"Quel genio di Bickford\", \"Il genio della truffa\" e \"The Village\"."}
{"id": "2741139", "revid": "300067", "url": "https://it.wikipedia.org/wiki?curid=2741139", "title": "Washington Wizards 2007-2008", "text": "La stagione 2007-08 dei Washington Wizards fu la 47\u00aa nella NBA per la franchigia.\nI Washington Wizards arrivarono secondi nella \"Southeast Division\" della \"Eastern Conference\" con un record di 43-39. Nei play-off persero al primo turno con i Cleveland Cavaliers (4-2)."}
{"id": "2741144", "revid": "300067", "url": "https://it.wikipedia.org/wiki?curid=2741144", "title": "Washington Wizards 2008-2009", "text": "La stagione 2008-09 dei Washington Wizards fu la 48\u00aa nella NBA per la franchigia.\nI Washington Wizards arrivarono quinti nella \"Southeast Division\" della \"Eastern Conference\" con un record di 19-63, non qualificandosi per i play-off."}
{"id": "2741149", "revid": "1305772", "url": "https://it.wikipedia.org/wiki?curid=2741149", "title": "Homo georgicus", "text": "Homo georgicus \u00e8 il nome che fu proposto nel 2002 per descrivere il cranio fossile e la mandibola di una specie ominide ritrovati a Dmanisi in Georgia nel 1999 e nel 2001; questa specie sembra intermedia tra \"Homo habilis\" e \"Homo erectus\". Uno scheletro parziale fu trovato nel 2001. I fossili, che hanno un'et\u00e0 di circa 1,8 milioni di anni, furono scoperti dallo studioso georgiano David Lordkipanidze, che faceva parte di un gruppo di ricerca che port\u00f2 alla luce questi resti; nelle vicinanze furono trovati anche utensili e ossa di animali.\nGli studiosi pensarono dapprima che la mandibola e il cranio appartenessero a \"Homo ergaster\", ma le differenti dimensioni li portarono ad attribuirli ad una nuova specie, definita \"Homo georgicus\", discendente da \"Homo habilis\" e antenata dell'asiatico \"Homo erectus\".\nInterpretazioni.\nIl cranio D2700, della capacit\u00e0 di 600\u00a0cm\u00b3 e datato a 1,8 milioni di anni fa, e le sue buone condizioni permettono il confronto con la morfologia del cranio dell'uomo moderno. Il cranio era il pi\u00f9 piccolo e il pi\u00f9 primitivo tra quelli ritrovati fino ad allora al di fuori dell'Africa dove le due diverse specie di ominidi, Australopithecus e il genere Homo rappresentano due percorsi evolutivi distinti a partire da un comune antenato. Il reperto georgiano, la cui capacit\u00e0 cranica \u00e8 all'incirca la met\u00e0 di quella di \"Homo sapiens\", fu considerato il reperto pi\u00f9 piccolo fino alla scoperta di \"Homo floresiensis\" avvenuta nell'isola di Flores nel 2003.\nIl dimorfismo sessuale \u00e8 piuttosto accentuato, rivelando tratti primitivi (meno presenti in altre specie europee pi\u00f9 evolute come \"Homo antecessor\", \"Homo heidelbergensis\" e \"Homo neanderthalensis\"), con i maschi considerevolmente pi\u00f9 grandi delle femmine. A causa delle scarse conoscenze morfologiche su questa specie non \u00e8 stato finora possibile identificare sviluppi successivi. \u00c8 ancora dibattuta la questione se questi ominidi avessero un grado di intelligenza superiore a quello delle specie antenate, a causa del volume cerebrale ridotto.\n\"Homo georgicus\" potrebbe essere stato il primo ominide a stabilirsi in Europa, 800.000 anni prima di \"Homo erectus\".\nUlteriori ritrovamenti.\nFurono successivamente ritrovati altri quattro crani e diverse mandibole, oltre a numerose altre ossa post-craniali, che indicano una specie piuttosto primitiva nel cranio e nella parte superiore del corpo, ma con colonna vertebrale e arti inferiori piuttosto sviluppati, in grado di permettere una buona mobilit\u00e0. Potrebbe quindi trattarsi non di una specie separata, ma di uno stadio subito successivo alla transizione tra \"Australopithecus\" e \"Homo erectus\".\nAltri reperti comprendono:\nGalleria d'immagini.\n\"Ricostruzioni facciali paleoartistiche\""}
{"id": "2741153", "revid": "1310927", "url": "https://it.wikipedia.org/wiki?curid=2741153", "title": "Club Sportivo 2 de Mayo", "text": "Il Club Sportivo 2 de Mayo \u00e8 una societ\u00e0 calcistica di Pedro Juan Caballero, nel Dipartimento di Amambay, in Paraguay. Milita attualmente nella \"Segunda Divisi\u00f3n de Paraguay\", dopo aver militato per 5 anni (tra il 2004 e il 2009) nella massima serie."}
{"id": "2741154", "revid": "767487", "url": "https://it.wikipedia.org/wiki?curid=2741154", "title": "Il piccolo Nicolas e i suoi genitori", "text": "Il piccolo Nicolas e i suoi genitori (\"Le Petit Nicolas\") \u00e8 un film del 2009 diretto da Laurent Tirard.\nIl soggetto \u00e8 basato sul personaggio dei libri per bambini \"Le petit Nicolas\" di Goscinny &amp; Semp\u00e9.\nNel 2014 \u00e8 stato realizzato il seguito \"Le vacanze del piccolo Nicolas\".\nTrama.\nNicolas \u00e8 un bambino francese di 8 anni molto felice, amato dai genitori e pieno di amici, con i quali si diverte molto. Un giorno, scopre che un suo amico durante la notte ha avuto un fratellino, e dopo la nascita di quest'ultimo i suoi genitori non gli badano pi\u00f9 come una volta. Sentendo parlare i suoi genitori tra loro, Nicolas afferra una parte della conversazione e, fraintendendo, pensa che la madre sia incinta. Temendo che l'arrivo di un fratellino possa metterlo in ombra e addirittura che i genitori vogliano abbandonarlo nel bosco, Nicolas, insieme ai compagni di classe, escogita una serie di espedienti per poter guadagnare 500 franchi ed ingaggiare un gangster che poi uccida il neonato. Ogni goffo piano fallisce, fino a quando Nicolas vede un compagno di classe a cui \u00e8 appena nato un fratellino e cambia idea perch\u00e9 il suo amico dice che avere un fratellino \u00e8 fantastico. A casa per\u00f2 i genitori gli spiegano che in realt\u00e0 non stanno aspettando nessun bambino, ma proprio questa discussione invoglia i coniugi ad avere un altro figlio. Ma quando a nascere, invece di un maschietto, \u00e8 una bambina, Nicolas \u00e8 scontento perch\u00e9 tutti i suoi propositi su insegnargli a giocare a calcio, andare in bicicletta e cos\u00ec via, vanno in fumo. Poi, mentre i parenti vengono a conoscere la sorella, lui, ancora irritato, inizia a prenderla in giro e cos\u00ec si rende conto di quello che vuole fare da grande: il comico.\nDistribuzione.\nIl film in Francia \u00e8 uscito il 30 settembre 2009 incassando solo il primo giorno pi\u00f9 di 1 milione di euro. In Italia \u00e8 stato presentato al Festival di Roma nell sezione \"Alice nella citt\u00e0\" e distribuito nelle sale cinematografiche il 2 aprile 2010.\nCitazioni e riferimenti.\nG\u00e9rard Jugnot compare nella parte del maestro di canto come in \"Les choristes - I ragazzi del coro\"."}
{"id": "2741167", "revid": "125631432", "url": "https://it.wikipedia.org/wiki?curid=2741167", "title": "Simbolo di stima", "text": "Il simbolo di stima (\u212e) \u00e8 un simbolo che si trova posposto alle masse nominali o ai volumi stampati sulle confezioni dei prodotti in vendita nell'Unione europea. Il simbolo certifica che il contenuto della confezione rispetta i criteri specifici per la stima:\nL'errore negativo tollerabile \u00e8 relativo alla quantit\u00e0 nominale e varia tra il 9% nei prodotti preconfezionati da 50 g o ml nominali o meno, fino all'1,5% nei prodotti preconfezionati da 1\u00a0kg o \u2113 nominale in su. L'errore tollerabile diminuisce mentre la quantit\u00e0 nominale aumenta e alterna intervalli dove l'errore \u00e8 fisso (quindi all'interno dell'intervallo l'errore percentuale diminuisce) ad intervalli in cui l'errore \u00e8 percentuale.\nIl simbolo di stima assomiglia ad una e minuscola e la sua forma \u00e8 stabilita con precisione da una direttiva dell'UE. Il simbolo \u00e8 stato aggiunto alla lista dei caratteri Unicode, cos\u00ec come avvenne con il simbolo dell'euro. \u00c8 il carattere U+212E (\u212e).\nTolleranze.\nL'errore tollerabile diminuisce all'aumentare della quantit\u00e0 nominale alternando intervalli di errore percentuale con intervalli dove l'errore \u00e8 fisso.\nQuindi, ad esempio, sull'intervallo 50-100, l'errore tollerabile \u00e8 4,5 g o ml\u00a0\u2013 all'estremo sinistro dell'intervallo l'errore percentuale \u00e8 4,5/50 = 9% (cos\u00ec come nell'intervallo 5-50), mentre all'estremo destro dell'intervallo \u00e8 4,5/100 = 4,5% (come nell'intervallo 100-200).\nIn informatica.\nIl simbolo \u00ab\u212e\u00bb \u00e8 incluso nei Letterlike Symbols e pu\u00f2 essere inserito a seconda dei programmi e dei sistemi operativi secondo la seguente tabella:"}
{"id": "2741169", "revid": "80598", "url": "https://it.wikipedia.org/wiki?curid=2741169", "title": "Stereo Dischi", "text": ""}
{"id": "2741175", "revid": "729019", "url": "https://it.wikipedia.org/wiki?curid=2741175", "title": "Guerra del Rif", "text": "La guerra del Rif \u00e8 stata una guerra coloniale che contrappose le trib\u00f9 rifiane (il Rif \u00e8 una catena montagnosa del nord del Marocco) agli eserciti francese e spagnolo, dal 1921 al 1926. I due eserciti europei agivano ufficialmente in virt\u00f9 degli accordi di protettorato intervenuti col Sultano del Marocco.\nContesto storico.\nI berberi del Rif erano condotti dai capi delle varie trib\u00f9 berbere (gli \"amghar\"), in cui il diritto abitudinario era differente dal diritto religioso islamico.\nA partire dal 1920 l'esercito spagnolo inizi\u00f2 una progressiva avanzata per il controllo del territorio, incontrando una crescente resistenza da parte dei \"ribelli\". Ci\u00f2 dava modo di esprimersi all'ambizioso progetto indipendentistico di \u02bfAbd el-Kr\u012bm al-Khatt\u0101b\u012b, noto semplicemente come \u02bfAbd el-Kr\u012bm. I Rifiani, che erano contadini di montagna, tagliati dal grande corpo marocchino, di cui essi formavano solo una piccola parte, avviarono una guerriglia determinata contro le due potenze coloniali: la Spagna e la Francia. Il generale Manuel Fern\u00e1ndez Silvestre y Pantiga disponeva all'epoca di una forza armata di 60.000 soldati spagnoli per contrastare la trib\u00f9 degli Ait Ouriaghel. Nel mese di luglio del 1921 trov\u00f2 per\u00f2 la morte assieme a 18.000 dei suoi uomini nel corso della battaglia di Annual, in quello che \u00e8 ricordato come disastro di Annual.\nForte del grande successo, \u02bfAbd el-Kr\u012bm riun\u00ec i capi tribali che avevano organizzato la resistenza e venne creata la Repubblica confederata delle trib\u00f9 del Rif, il 1\u00ba gennaio 1922. \u02bfAbd el-Kr\u012bm divenne presidente della Repubblica. Pur non dichiarandosi sultano, e ordinando agli imam del Rif di fare la \"khu\u1e6dba\" del venerd\u00ec in nome del Sultano Mulay Yusuf ben al-Hasan, \u02bfAbd el-Kr\u012bm non rimise mai nelle sue mani la regione e ancor\u00f2 la sua \"rivoluzione\" a una futura rivoluzione nazionale marocchina che avesse come obiettivo di liberare il mondo musulmano dal giogo colonialistico occidentale. Numerose missive in cui si dava la dovuta \"bay\u02bfa\" al sultano pervennero a Mulay Yusuf b. al-Hasan. Ma il rischio elevato del progetto di \u02bfAbd el-Kr\u012bm dissuase il sultano, che temeva le reazioni violente degli occupanti europei.\nLa guerra prosegu\u00ec contro gli Spagnoli, che dovettero ritirarsi sulla costa. Nel 1924 essi occupavano solo Ceuta, Melilla, A\u1e63\u012bla e Larache. A quel momento cominciarono i bombardamenti chimici: secondo il generale dell'aviazione spagnola Hidalgo de Cisneros, nella sua autobiografia \"Cambio de rumbo\", egli fu il primo a lanciare una bomba di 100 kilogrammi di gas mostarda dal suo Farman F.60 Goliath nel corso dell'estate del 1924. La Francia intervenne per venire in soccorso degli Spagnoli ed evitare il \"contagio\" nel resto del Marocco, allora sotto dominazione francese. Avamposti furono installati dall'esercito francese, cosa che provoc\u00f2 l'urto con le truppe rifiane, mandate in rotta al momento dell'offensiva francese in direzione di Fez tra l'inverno e la primavera 1925.\nIl maresciallo Lyautey, residente generale in Marocco dal 1912, scrisse nel 1925: \u00ab\"In presenza di eventuali problemi creati dalla rapidit\u00e0 e dalla violenza dell'irruzione dei Rifiani [...], \u00e8 impossibile restare nell'attuale condizione, a pena, lo dico nettamente, di rischiare la perdita del Marocco\"\u00bb.\u00bb Egli consegu\u00ec alcune vittorie ma fu sostituito dal generale P\u00e9tain. Il comandante Naulin riusc\u00ec a sconfiggere i Rifiani.\nNell'autunno del 1925, furono avviati dei negoziati che fallirono a causa delle esigenze coloniali a fronte delle richieste dei nazionalisti rifiani. Gli scontri proseguirono finch\u00e9 le truppe franco-spagnole sconfissero definitivamente i Rifiani nel maggio 1926. \u02bfAbd el-Kr\u012bm, arresosi il 26 maggio 1926, fu inviato in esilio nell'isola della R\u00e9union, da cui evader\u00e0 20 anni dopo per riparare in Egitto, dove mor\u00ec nel 1963. In precedenza aveva denunciato alla Societ\u00e0 delle Nazioni l'utilizzo da parte francese di gas mostarda sui \"du\u02be\u0101r\" e i villaggi.."}
{"id": "2741176", "revid": "110157", "url": "https://it.wikipedia.org/wiki?curid=2741176", "title": "Centro musei delle scienze naturali e fisiche", "text": "Il Centro Musei delle Scienze Naturali e Fisiche \u00e8 un Centro Museale dell'Universit\u00e0 degli Studi di Napoli Federico II, istituito nel 1992 e costituito da cinque musei preesistenti gi\u00e0 annessi all'ateneo.\nIl Centro Museale ha sede nell'edificio della vecchia Universit\u00e0, nell'antico Collegio Massimo dei Gesuiti, a via Mezzocannone 8, dove sono collocati i musei di mineralogia, zoologia, antropologia e fisica; il museo di paleontologia, invece, \u00e8 collocato presso il complesso di San Marcellino e Festo, in largo San Marcellino 10.\nIl Centro Museale conserva pi\u00f9 di 150000 reperti, raccolti sin dalla fine del Settecento. Grazie ad opere di adeguamento delle storiche sale che accolgono i musei, ai reperti \u00e8 stata data un'appropriata sistemazione espositiva. \nMusei afferenti.\nReal Museo Mineralogico.\nIl Real Museo Mineralogico fu istituito (primo in Italia) nel 1801 da Ferdinando IV di Borbone nella ex Biblioteca del Collegio Massimo dei Gesuiti, dove tuttora \u00e8 ospitato.\nIl Museo ha a disposizione una superficie espositiva di 800\u00a0m\u00b2 e possiede oltre 25000 reperti.\nMuseo di Zoologia.\nIl Museo di Zoologia fu istituito nel 1813 da Gioacchino Murat in alcune sale del Collegio Massimo dei Gesuiti, allora sede dell'Universit\u00e0 di Napoli, dove tuttora \u00e8 ospitato. La struttura museale fu organizzata dal primo direttore Luigi Petagna, che costitu\u00ec il primo nucleo attorno a reperti acquistati da alcune collezioni private unitamente con reperti gi\u00e0 in possesso dei Borbone. Nel tempo il museo accrebbe la propria collezione e il proprio prestigio, anche grazie all'opera di personaggi illustri quali Giosu\u00e8 Sangiovanni, Oronzio Gabriele Costa e il figlio Achille Costa, Stefano Delle Chiaje, Salvatore Trinchese.\nMuseo di Antropologia.\nIl Museo di Antropologia, con annesso gabinetto, fu istituito nel 1881 grazie all'opera di dell'antropologo Giustiniano Nicolucci, in alcuni ambienti dell'allora sede universitaria.\nNel Museo, inoltre, sono esposti reperti donati da Heinrich Schliemann al Nicolucci e provenienti dagli scavi di Troia II.\nMuseo di Paleontologia.\nIl Museo di Paleontologia fu istituito nel 1932 presso l'ala ovest del complesso di San Marcellino e Festo. Anteriormente all'istituzione, gi\u00e0 nell'Ottocento, collezioni fossili erano ospitate nel Real Museo di Mineralogia. L'organizzazione museale si deve al suo primo direttore, Geremia D'Erasmo, che cur\u00f2 l'allestimento, incrementando notevolmente il numero dei reperti.\nIl Museo ospita attualmente circa 50000 reperti, suddivisi nella \"Collezione Generale\" e nelle \"Collezioni Speciali\". La prima, a sua volta suddivisa tra invertebrati, vegetali e vertebrati, racchiude fossili provenienti da varie localit\u00e0 del territorio nazionale e del mondo; i fossili ad essa appartenenti vengono utilizzati principalmente a scopo didattico. Le seconde raccolgono fossili che hanno in comune la localit\u00e0 di provenienza, l'et\u00e0 geologica o che forniscono chiare indicazioni sulla geologia di una regione.\nMuseo di Fisica.\nIl Museo di Fisica fu istituito nel 1983 a cura di ricercatori dell'Istituto di Fisica dell'Universit\u00e0. Inizialmente fu collocato presso l'aula di Rodi nell'ex sede del Dipartimento di Scienze Fisiche, alla Mostra d'Oltremare; a partire dal 2005 occupa i locali dell'antico refettorio del Collegio Massimo dei Gesuiti.\nLe Collezioni sono raggruppate per tre grandi nuclei storici. Il primo \u00e8 costituito dalla \"Collezione reale\", composta da strumenti portati a Napoli da Carlo di Borbone nel 1734 da Parma e Piacenza quando si insedi\u00f2 al trono di Napoli. Il secondo \u00e8 costituito dalla \"Collezione Ferdinandea\" e dagli strumenti del Gabinetto Fisico creato da Gioacchino Murat. Il terzo nucleo \u00e8 costituito dalla \"Collezione Melloni\", costituita da preziosi strumenti di propriet\u00e0 del fisico Macedonio Melloni. Tra i pezzi di pregio del museo vi \u00e8 una lente obiettiva per cannocchiale realizzata da Evangelista Torricelli nel 1654, una delle poche realizzate da Torricelli che siano ancora conservate, e un banco ottico realizzato da Macedonio Melloni, che rappresenta uno dei primi esempi di questo tipo di apparecchiatura.\nTrasporti.\nLe due sedi del Centro Museale, essendo vicine, sono raggiungibili entrambe tramite:"}
{"id": "2741177", "revid": "83531", "url": "https://it.wikipedia.org/wiki?curid=2741177", "title": "Ordine di San Giorgio e San Costantino", "text": "L'Ordine di San Giorgio e San Costantino (in greco: \u0392\u03b1\u03c3\u03b9\u03bb\u03b9\u03ba\u03cc \u03ba\u03b1\u03b9 \u03bf\u03b9\u03ba\u03bf\u03b3\u03b5\u03bd\u03b5\u03b9\u03b1\u03ba\u03cc \u03c4\u03ac\u03b3\u03bc\u03b1 \u0391\u03b3\u03af\u03c9\u03bd \u0393\u03b5\u03c9\u03c1\u03b3\u03af\u03bf\u03c5 \u03ba\u03b1\u03b9 \u039a\u03c9\u03bd\u03c3\u03c4\u03b1\u03bd\u03c4\u03af\u03bd\u03bf\u03c5, \"Vasiliko ke ikogeniako tagma Agion Georgiou ke Konstantinou\") fu fondato nel 1936 dal re Giorgio II di Grecia in memoria dei re di Grecia Giorgio I e Costantino I e in ossequio ai santi ortodossi dei quali questi re portavano il nome.\nL'Ordine \u00e8 riservato ai maschi e veniva concesso per servizi eccezionali prestati alla Casa Reale Greca. Il monarca in carica ne era d'ufficio il Gran Maestro. Oggi \u00e8 un ordine puramente dinastico e riservato ai membri della Famiglia Reale Greca.\nL'equivalente femminile dell'Ordine di San Giorgio e San Costantino era l'Ordine di Sant'Olga e Santa Sofia.\nClassi.\nL'Ordine \u00e8 formato da sei classi nonch\u00e9 da una connessa medaglia di tre gradi: argento dorato, argento e bronzo:\nA tutte le classi poteva essere conferita una spada con croce.\nDecorazioni dell'Ordine.\nL'emblema dell'Ordine \u00e8 in oro con una croce di smalto bianco contornata in rosso, pendente da una corona. Agli angoli della croce compare l'iniziale \u0393 (Giorgio). Sulla Croce vi \u00e8 un medaglione che mostra un ritratto dei santi ortodossi Elena e Costantino su base dorata con croce azzurra sullo sfondo. Il medaglione \u00e8 contornato da una corona circolare dorata nella quale sono ritratti alternantisi tre leoni e nove cuori ad indicare l'origine danese della casa reale greca. Lo stemma per i cavalieri \u00e8 d'argento.\nLa medaglia rotonda mostra il profilo destro a mezzobusto di Giorgio II circondato dalla scritta: \u0413\u0415\u03a9\u0420\u0413I\u041eY \u0412\u2032 \u0412\u0410\u03a3I\u039b\u0415Y\u03a3 \u0422\u03a9N \u0415\u039b\u039b\u041dN\u03a9N 1936 (Giorgio II, re degli Elleni 1936). Per i militari al nastro viene aggiunta una spada con croce.\nModo d'indossare l'insegna.\nLa collana dorata mostra l'alternarsi delle lettere greche \u0393 e K incoronate, insieme ad un leone e tre cuori. Alla collana \u00e8 appesa una Croce pettorale ed il medaglione su di essa porta la scritta:\u0399\u03a3\u03a7\u03a5\u03a3 \u039c\u039f\u03a5 \u0397 \u0391\u0393\u0391\u03a0\u0397 \u03a4\u039f\u03a5 \u039b\u0391O\u03a5 (La mia forza \u00e8 l'amore del mio popolo).\nLa Gran Croce viene portata su una sciarpa che va dalla spalla destra all'anca sinistra con una stella pettorale a otto punte, sulla quale \u00e8 posto l'emblema dell'Ordine che sporge da una corona.\nLa Croce di Commendatore di I Classe viene portato come un collare insieme ad una stella pettorale in forma di Croce di Malta con punte piene. I Commendatori di II Classe portano l'emblema attorno al collo mentre Ufficiali e Cavalieri sul nastro pettorale al lato sinistro del torace.\nIl nastro \u00e8 color blu scuro con strisce orizzontali rosse e bianche alternate.\nLe insegne devono essere restituite dopo il decesso dei titolari.\nBibliografia.\nin lingua tedesca:"}
{"id": "2741178", "revid": "124871855", "url": "https://it.wikipedia.org/wiki?curid=2741178", "title": "Terme romane di Bath", "text": "Le terme romane di Bath furono costruite ai tempi dell'imperatore Vespasiano, nel 75 d.C., nella citt\u00e0 allora chiamata Aquae Sulis. Pare infatti che in questa zona, fin dal 10000 a.C., dal sottosuolo fuoriuscisse acqua, ancor oggi visibile.\nErano conosciute in tutto l'Impero romano e frequentate da gente di ogni classe sociale. Il complesso comprendeva anche un tempio dedicato a Sulis, antica dea celtica dell'acqua, e alla dea romana Minerva.\nNel 410, con l'abbandono della Britannia da parte delle legioni romane, le terme vennero abbandonate e l'Inghilterra fu invasa dai Sassoni, che conquistarono la citt\u00e0 nel 577. La struttura cadde in sfacelo e si allag\u00f2. Per arginare l'acqua si mise del pietrisco negli ambienti, che con l'acqua si trasform\u00f2 in fango nerastro che sommerse le terme.\nLe sorgenti.\nL'acqua che alimenta le terme di Bath cade dapprima sotto forma di pioggia sulle vicine Mendip Hills. Grazie ad una serie di cunicoli sotterranei, l'acqua percola fino a una profondit\u00e0 compresa tra i 2.700 e i 4.300 metri, dove viene raggiunta una temperatura fra i 69 e i 96\u00a0\u00b0C a causa dell'energia geotermale. L'acqua cos\u00ec immessa si riscalda e attraverso fenditure e porosit\u00e0 naturali riemerge in superficie. Questo processo ricorda molto da vicino quello artificiale dei sistemi geotermici migliorati, che pure sfrutta le succitate propriet\u00e0 dell'acqua, ma per incrementare la produzione di energia elettrica. Le terme di Bath, quindi, captano 1,17 milioni di litri di acqua calda ogni giorno, che sgorga dal suolo ad una temperatura di 46\u00a0\u00b0C.\nStoria.\nI primi ad usufruire delle terme furono i Celti, che sul sito costruirono un santuario dedicato alla dea Sulis, adorata dai Romani sotto il nome di Minerva. Goffredo di Monmouth, nel suo \"Historia Regum Britanniae\", attribuisce la scoperta delle terme al principe britannico Bladud, padre dello shakespeariano re Lear. La riscoperta di questa leggenda all'inizio del diciottesimo secolo increment\u00f2 significativamente il mito di Bath: Goffredo, infatti, ci narra di come Bladud guar\u00ec dalla lebbra grazie alle propriet\u00e0 curative dell'acqua di questa zona.\nL'epoca imperiale.\nIl nome di Sulis continu\u00f2 ad essere utilizzato anche dopo il tramonto della civilt\u00e0 celtica, tanto che i Romani decisero di battezzare la citt\u00e0 come \"Aquae Sulis\" (\u00able acque di Sulis\u00bb). I Romani, infatti, conobbero le sorgenti termali nel 44 d.C.; la costruzione delle terme ebbe luogo nel 60-70, anche se i vari rimaneggiamenti si conclusero solo nei trecento anni successivi. Durante l'occupazione romana della Britannia, e possibilmente su suggerimento dell'imperatore Claudio, vennero costruite delle strutture lignee sotterranee per evitare che l'edificio sprofondasse nel fango. La fonte venne inoltre fatta cingere da un muro alto 2 metri rivestito da lamine di piombo. Nel III secolo, le terme vennero rinchiuse in un'enorme sala voltata, che comprendeva un modesto \"calidarium\" (\u00abcaldo\u00bb, disposto a ovest), un \"tepidarium\" (\u00abtiepido\u00bb) e un \"frigidarium\" (\u00abfreddo\u00bb, collocato a sud). Il rifacimento del tetto, inoltre, rese necessario anche il rafforzamento delle mura con contrafforti di laterizio. L'intero complesso rimase in uso fino al , dopo il quale venne insabbiato ed infine allagato; la \"Cronaca anglosassone\" ne data l'abbandono nel VI secolo.\nPresso il sito sono state rinvenute 130 tessere plumbee con esecrazioni: le cosiddette \"defixiones\". Le maledizioni, scritte in romanzo britannico, erano principalmente rivolte ai ladri di indumenti, che venivano lasciati sul ciglio della vasca mentre il proprietario si immergeva nelle acque termali.\nLa rinascita.\nMentre la citt\u00e0 di Bath prosperava grazie al commercio della lana, le Terme caddero nell'oblio fino al 1755, quando il dandy Beau Nash ne fece l'elegante ritrovo dell'aristocrazia londinese. La fonte \u00e8 oggi ospitata in un edificio ottocentesco in stile neoclassico, frutto della matita di John Wood il Vecchio e del figlio John Wood il Giovane.\nVari sono gli interventi che hanno restituito le Terme cos\u00ec come le possiamo vedere oggi: fra questi, degni di nota sono la Grand Pump Room di Thomas Baldwin (1789-99) e il colonnato settentrionale, sempre del Baldwin.\nMuseo.\nIl museo conserva una superba raccolta di manufatti romani, rinvenuti prevalentemente nelle Sorgenti Sacre, dato che sta ad indicare la natura votiva dei reperti. Nella collezione spiccano la testa di bronzo dorato di una statua di Minerva, restituita dalle indagini archeologiche del 1727, e una collezione di 12,000 monete romane.\nNel museo, vengono custodite anche le vestigia dell'ipocausto, utilizzato per riscaldare il \"calidarium\" delle terme.\nTempio di Sulis - Minerva.\nIl tempio romano dedicato a Sulis - Minerva \u00e8 contemporaneo alle adiacenti Terme. In origine, il complesso era caratterizzato da una struttura tetrastila di ordine corinzio e si ergeva su un podio elevato di due metri dall'area pavimentata a mosaico; a circondare il tutto, vi era un ambulacro colonnato. Il tempio presentava numerose caratteristiche inusuali per l'architettura della \"Britannia\": fra queste, di spicco era l'elaborato frontone con al centro una testa del dio Nettuno o di Oceano, sostenuta da due creature alate in un clipeo. Varie sono le controversie sorte per determinare l'identit\u00e0 del dio celtico assimilato dai Romani ad Oceano, che nell'iconografia tradizionale romana non ha ha ali e serpenti intrecciati nella barba, il volto raffigurato \u00e8 maschile, quindi non \u00e8 una Gorgone; le Gorgoni erano tre sorelle. Un'altra teoria suggerisce che sia una divinit\u00e0 celtica del Sole.\nTutela del sito.\nLe statue novecentesche degli imperatori romani che adornano i corridoi aperti della struttura sono particolarmente suscettibili agli effetti della pioggia acida; per questo motivo, viene applicata con cadenza regolare una speciale patina protettiva. Analogamente, le mostre allestite all'interno della struttura sono compromesse dall'aria calda, che separa i sali corrosivi dalle murature romane; per limitare questo fenomeno, nel 2006 venne installato un nuovo sistema di ventilazione.\nNel 2009, le Terme vennero sottoposte a una serie di interventi, con un supporto finanziario del Bath and North East Somerset Council (coadiuvato dal Department for Culture, Media e dal Sport/Wolfson Fund), che ridisegnarono il percorso museale, migliorandone l'accesso.\nSicurezza delle acque.\nIl responsabile delle acque termali \u00e8 il Bath and North East Somerset Council, che monitora costantemente i valori di pressione, temperatura e affluenza. L'acqua che sgorga dalle fonti \u00e8 ricca di sodio, calcio, e ioni cloruro e solfato.\nLa nocivit\u00e0 per la salute delle acque \u00e8 dovuta agli alti livelli di radioattivit\u00e0, riconosciuta durante la seconda guerra mondiale, e all'elevato rischio di contrarre infezioni. Nell'ottobre del 1978, una ragazza dei Bath Dolphins, squadra di nuoto locale che usava allenarsi nelle nuove Terme, venne contagiata dalla meningite e mor\u00ec: l'evento ha comportato la chiusura del sito per numerosi anni. Alcuni test hanno poi rivelato la presenza nell'acqua di un'ameba, la \"Naegleria fowleri\", responsabile della morte della nuotatrice.\nIn seguito al divieto di immersione nelle terme romane, dal 2003 \u00e8 stato aperto in pieno centro storico un nuovo centro termale, disegnato da Nicholas Grimshaw."}
{"id": "2741190", "revid": "31886", "url": "https://it.wikipedia.org/wiki?curid=2741190", "title": "Bitch (The Rolling Stones)", "text": "Bitch (che in inglese, usato in questo contesto, vuol dire \"fregatura\") \u00e8 un brano musicale del gruppo rock inglese dei Rolling Stones, pubblicato nel loro album \"Sticky Fingers\" del 1971.\nScritta da Mick Jagger e Keith Richards, \"Bitch\" fu registrata agli Olympic Studios di Londra e nel Rolling Stones Mobile Studio di Stargroves nell'ottobre del 1970.\nIl brano.\n\"Bitch\" venne composta durante le sessioni in studio per l'album \"Sticky Fingers\" nell'ottobre 1970. Richards era in ritardo quel giorno, ma quando arriv\u00f2 in studio trasform\u00f2 un semplice jam session senza pretese nel caratteristico riff di chitarra che contraddistingue la canzone. Andy Johns raccont\u00f2: \nLa composizione \u00e8 notevole anche per la sezione fiati che fa da contrappunto al riff chitarristico dopo il ritornello. Mick Jagger disse:\nCover e riferimenti in altri media.\nIl brano fu incluso nell'episodio \"Bad Risk\" della sitcom \"WKRP in Cincinnati\". \u00c8 stato anche reinterpretato dai Goo Goo Dolls, dagli Exodus, dai Great White e dalla Dave Matthews Band."}
{"id": "2741194", "revid": "1305772", "url": "https://it.wikipedia.org/wiki?curid=2741194", "title": "Wale", "text": ""}
{"id": "2741202", "revid": "1719883", "url": "https://it.wikipedia.org/wiki?curid=2741202", "title": "Jenkins", "text": ""}
{"id": "2741208", "revid": "93436", "url": "https://it.wikipedia.org/wiki?curid=2741208", "title": "Carlo Cossutta", "text": "Inizi\u00f2 e termin\u00f2 la sua carriera al Teatro Col\u00f3n di Buenos Aires dove cant\u00f2 regolarmente dal 1958 al 1998. Si pose per la prima volta all'attenzione del pubblico interpretando il ruolo del protagonista, nella prima mondiale, dell'opera \"Don Rodrigo\" di Alberto Ginastera che ricopr\u00ec poi diverse volte nel corso degli anni sessanta alla Royal Opera House Covent Garden di Londra.\nLa sua carriera esplose negli anni settanta che lo videro cantare presso i maggiori teatri d'opera del mondo. Rimase attivo fino al 1998 quando venne colpito da un cancro e fu costretto a ritirarsi dalle scene.\nDotato di una voce potente con un tono stentoreo, franco e tecnica solida che gli diedero molta capacit\u00e0 di resistenza ed un suono levigato. Eccelse nel repertorio drammatico e di tenore spinto, ed ebbe successo nelle opere di Giuseppe Verdi.\nFu rinomato per l'esecuzione dei ruoli verdiani in opere come \"Otello\" ma anche nel ruolo di Pollione nella \"Norma\" di Bellini. Anche se fu tra i tenori principali della sua generazione, non raggiunse mai la fama di altri tenori suoi contemporanei come Franco Corelli e Mario del Monaco, o pi\u00f9 tardi come Pl\u00e1cido Domingo e Luciano Pavarotti\nBiografia.\nAdolescenza e primi anni di carriera.\nNato in una famiglia di lingua slovena nel quartiere triestino di Santa Croce, frequent\u00f2 per due anni il liceo classico in lingua slovena a Trieste, emigrando in Argentina nel 1948, dove inizialmente lavor\u00f2 nella falegnameria di un suo zio materno. Dopo aver scoperto le sue qualit\u00e0 vocali, studi\u00f2 canto con Manfredo Miselli, Mario Melani e Arturo Wolken a Buenos Aires. Fece il suo debutto nel 1956 in un piccolo teatro in Argentina nel ruolo di Alfredo ne \"La traviata\" di Verdi. Il suo primo successo giunse soltanto due anni dopo quando debutt\u00f2 al Teatro Col\u00f3n nel ruolo di Cassio in \"Otello\" di Verdi. Egli cant\u00f2 poi regolarmente nel teatro di Buenos Aires per i successivi quarant'anni, inizialmente in ruoli da non protagonista. Fra le sue prime apparizioni al Col\u00f2n si ricordano Edgardo in \"Lucia di Lammermoor\" (1959), Mario Cavaradossi in \"Tosca\" (1962) e Rodolfo in \"La boh\u00e8me\" (1963).\nCarriera internazionale.\nIl 1964 si rivel\u00f2 la pietra miliare nella carriera di Cossutta. Esso fu l'inizio dei suoi anni di regno al Teatro Col\u00f3n dove interpret\u00f2 quattro ruoli nel 1964: fra questi quello di protagonista nella prima mondiale dell'opera \"Don Rodrigo\" di Alberto Ginastera, Gabriele Adorno in \"Simon Boccanegra\" di Verdi, Kalaf in \"Turandot\" di Ferruccio Busoni e il protagonista in \"Edipo re\" di Ruggero Leoncavallo. Lo stesso anno ebbe inizio la sua carriera internazionale, debuttando in Europa a Londra alla Royal Opera House, Covent Garden nel ruolo del duca di Mantova in una memorabile produzione di \"Rigoletto\" di Verdi.\nDal 1965 al 1970 Cossutta fu il principale tenore drammatico al Teatro Col\u00f3n, dove cant\u00f2 nei ruoli di Alfredo, Enzo Grimaldo in \"La Gioconda\" di Amilcare Ponchielli, Giasone in \"Medea\" di Luigi Cherubini, Ottone in \"L'incoronazione di Poppea\" di Claudio Monteverdi, Pinkerton in \"Madama Butterfly\" di Giacomo Puccini, Riccardo in \"Un ballo in maschera\" di Verdi e Uldino in \"Attila\" di Verdi per citarne alcuni. Fece il suo debutto negli Stati Uniti il 5 novembre del 1965 con la \"Philadelphia Lyric Opera Company\" interpretando Alfredo assieme a Dorothy Kirsten nel ruolo di Violetta e Manuel Ausensi in quello di Germont. Fece ritorno al Covent Garden nel 1965 per cantare Turridu in \"Cavalleria rusticana\" di Pietro Mascagni e poi di nuovo nel 1968 ricoprendo il ruolo del protagonista in \"Don Carlo\" Verdi. Nel 1970 recit\u00f2 da tenore solista in \"Requiem\" di Verdi con la Chicago Symphony Orchestra.\nDopo il 1970 la carriera di Cossutta si and\u00f2 rarefacendo. Continu\u00f2 ad apparire regolarmente al Teatro Col\u00f3n fino al 1998, anche se con minor frequenza rispetto agli anni '60, mentre la sua carriera internazionale divenne pi\u00f9 importante anche se con pochi ma scelti spettacoli. Il 6 gennaio 1971 fece il suo debutto alla Deutsche Oper Berlin cantando nel ruolo di Alfredo con Beverly Sills in quello di Violetta. Nella stagione 1971-1972, Cossutta fece il suo debutto al Teatro alla Scala, Teatro Lirico Giuseppe Verdi di Trieste, al Festival dei Due Mondi di Spoleto ed all'Op\u00e9ra national de Paris. Il 23 settembre 1972 debutt\u00f2 alla San Francisco Opera nel ruolo di Radames in \"Aida\" di Verdi. Il 17 febbraio 1973 debutt\u00f2 alla Metropolitan Opera di New York City nel ruolo di Pollione in \"Norma\" con Montserrat Caball\u00e9 nel ruolo della protagonista, Fiorenza Cossotto in quello di Adalgisa, Giorgio Tozzi in Oroveso, Charles Anthony in Flavio, diretti da Carlo Felice Cillario. Nell'agosto del 1973 debutt\u00f2 all'Arena di Verona, ritornandovi nuovamente nel 1974. Il 3 novembre 1973 fece il suo debutto alla \"Lyric Opera of Chicago\", nel ruolo di Don Carlos con Sherrill Milnes in quello di Rodrigo e Pilar Lorengar in quello di Elisabeth. Torn\u00f2 a Chicago nei panni di Gabriele Adorno (1974), Fernando in \"La favorita\" (1975) e Otello (1975). Aveva ricoperto per la prima volta il ruolo da protagonista in \"Otello\" al Covent Garden nel 1974, un ruolo che divenne il suo cavallo di battaglia nel corso del decennio seguente. Cant\u00f2 anche a Mosca lo stesso anno, interpretando Radames, durante una tourn\u00e9e europea con il complesso del Teatro alla Scala.\nNel 1975 Cossutta fu Manrico ne \"Il trovatore\" di Verdi all'Op\u00e9ra Garnier di Parigi, dove torn\u00f2 nel 1979 nel ruolo di Ismaele nel \"Nabucco\" di Verdi. Nel 1977, Cossutta prese parte all'incisione di una memorabile registrazione di \"Otello\" con Margaret Price nel ruolo di Desdemona, Gabriel Bacquier in Iago e sir Georg Solti alla guida della Wiener Philharmoniker. Lo stesso anno apparve per la prima volta alla Wiener Staatsoper nel ruolo di Pollione, ancora una volta con la Caball\u00e9, cantando per la prima volta all'Opera di Amburgo dove fu poi regolarmente ospite fino al termine della sua carriera. Nel 1978 Cossutta sostitu\u00ec il giovane tenore Pl\u00e1cido Domingo alla San Francisco Opera in una recita di \"Otello\" e Domingo gli restitu\u00ec il favore, alcuni anni dopo, nel 1983. Nel 1979 Cossutta ritorn\u00f2 al Met per interpretare Pollione nuovamente, questa volta con Shirley Verrett nel ruolo della protagonista. Nel 1980 \u00e8 ancora \"Otello\" a Firenze, sotto la direzione di Riccardo Muti, in una formidabile esecuzione dell'opera con Renata Scotto e Renato Bruson, recita di cui ci resta una registrazione live. \nFine della carriera e ultimi anni.\nNel corso degli anni ottanta e degli anni novanta Cossutta continu\u00f2 a cantare in tutto il mondo, anche se la sua carriera and\u00f2 scemando a seguito della battaglia da lui intrapresa contro il cancro al fegato che lo aveva colpito. Ebbe numerosi successi nel ruolo di Sansone in \"Samson et Dalila\" di Camille Saint-Sa\u00ebns che cant\u00f2 per la prima volta al Teatro Lirico Giuseppe Verdi di Trieste nel 1982. Registr\u00f2 l'opera dal vivo al \"Festival di Bregenz\" nel 1988. L'ultima sua apparizione in un'opera completa avvenne ad Amburgo nel 1996. Fra le sue apparizioni in quegli anni si ricorda nel 1986 l'interpretazione di Don Alvaro in \"La Forza del Destino\" alla San Francisco Opera e nel 1991 il Manrico all'Op\u00e9ra Bastille ed all'Opera di Amburgo. Cant\u00f2 anche nei ruoli di Sansone e Canio alla Wiener Staatsoper nel 1991.\nCossutta si ritir\u00f2 dalle scene nel 1998 dopo la sua ultima apparizione al Teatro Col\u00f3n nel ruolo di Macduff in \"Macbeth\" di Verdi. Mor\u00ec ad Udine dopo una lunga lotta contro il cancro al fegato."}
{"id": "2741211", "revid": "474175", "url": "https://it.wikipedia.org/wiki?curid=2741211", "title": "Club Atl\u00e9tico 3 de Febrero", "text": "Il Club Atl\u00e9tico 3 de Febrero \u00e8 una societ\u00e0 calcistica di Ciudad del Este, nel Dipartimento dell'Alto Paran\u00e1, in Paraguay.\nLa data riportata nel nome della squadra corrisponde al giorno di fondazione della citt\u00e0 di Ciudad del Este (3 febbraio 1957).\nCollegamenti esterni.\n3 de Febrero news su Soccerway"}
{"id": "2741229", "revid": "977364", "url": "https://it.wikipedia.org/wiki?curid=2741229", "title": "Helios Airways", "text": "La Helios Airways era una compagnia aerea a basso costo cipriota con sede a Larnaca e hub presso l'aeroporto di Larnaca.\nFondata nel 1998, la compagnia gestiva servizi di linea e charter fino alla sua chiusura, nel 2006, dall'isola di Cipro verso molte destinazioni in Europa.\nStoria.\nLa fondazione.\nLa Helios Airways venne fondata nel 23 settembre 1998, prima compagnia aerea privata indipendente a Cipro, per iniziativa dei proprietari di TEA (Cipro), un operatore aereo cipriota offshore specializzato in wet lease di Boeing 737 in tutto il mondo. La compagnia divenne operativa gestendo il suo primo volo charter verso l'aeroporto di Londra-Gatwick il 15 maggio 2000, mantenendo l'offerta nel settore dei voli charter fino al 5 aprile 2001, data in cui inaugur\u00f2 anche regolari servizi di linea.\nLa Helios venne acquisita nel 2004 dal Libra Holidays Group di Limassol, Cipro. Il 14 marzo 2006 un'agenzia di stampa in lingua inglese annunci\u00f2 la notizia che, per acquisire una nuova immagine dopo l'incidente del volo 522, la Helios Airways avrebbe mutato la sua designazione in \u03b1jet cessando i servizi di linea. In risposta, il 30 ottobre 2006 la \u03b1jet annunci\u00f2 di essere costretta ad interrompere le operazioni per i successivi 90 giorni. Come diretta conseguenza, temendo un crack finanziario, il governo cipriota richiese il pagamento immediato delle tasse arretrate. Inoltre, i fornitori privati richiesero che venissero pagati in contanti gli eventuali altri beni e servizi forniti alla societ\u00e0.\nIl 31 ottobre 2006 la compagnia annunci\u00f2 di essere costretta a cessare immediatamente le operazioni ed il successivo 11 novembre il sito web della societ\u00e0 accus\u00f2 il governo della Repubblica di Cipro di 'aver illegalmente confiscato i velivoli \u03b1jet ed aver congelato i conti bancari della societ\u00e0', inoltre che era in 'diretta violazione di successo del ricorso presentato dalla \u03b1jet presso la Corte distrettuale, causando notevoli finanziari danno alla Societ\u00e0'. Come risultato \u03b1jet dichiar\u00f2 che tutti i voli che erano stati ceduti ad altri vettori per gestire le proprie destinazioni, non sarebbero stati pi\u00f9 operativi dal 6 novembre 2006 e che i passeggeri avrebbero quindi di rendere le loro condizioni. Tutti i voli \u03b1jet vennero sospesi dal 1\u00ba novembre e la maggior parte dei voli programmati vennero acquisiti dal vettore charter britannico XL Airways UK.\nSecondo quanto riportato dalla pubblicazione specializzata Airliner World, la propriet\u00e0, Libra Holidays, la decisione di chiudere \u00e8 da ricondursi agli scarsi risultati finanziari unita alla pressione da parte dei creditori.\nFlotta.\nLa flotta Helios Airways era composta, al momento della sospensione dei voli, dai seguenti velivoli:\nVelivoli precedentemente utilizzati.\nLa Helios Airways ha inoltre utilizzato, durante la sua esistenza, i seguenti velivoli:"}
{"id": "2741233", "revid": "1305772", "url": "https://it.wikipedia.org/wiki?curid=2741233", "title": "Hagerman", "text": ""}
{"id": "2741236", "revid": "84184", "url": "https://it.wikipedia.org/wiki?curid=2741236", "title": "Hailey", "text": ""}
{"id": "2741243", "revid": "462217", "url": "https://it.wikipedia.org/wiki?curid=2741243", "title": "Mucopolisaccaridosi IV", "text": ""}
{"id": "2741261", "revid": "86599", "url": "https://it.wikipedia.org/wiki?curid=2741261", "title": "Hansen", "text": ""}
{"id": "2741262", "revid": "767487", "url": "https://it.wikipedia.org/wiki?curid=2741262", "title": "Heinrich Joseph von Collin", "text": "Biografia.\nFiglio del medico Heinrich Joseph Collin (1731-1781) e di sua moglie Elisabeth Edle von Fichtl.\nDopo aver terminato gli studi di giurisprudenza, entr\u00f2 nel servizio civile e nel ministero delle finanze austriaco, dove effettu\u00f2 una rapida carriera.\nAi primi dell'Ottocento Collin ottenne importanti incarichi diplomatici e politici.\nDopo aver realizzato alcune opere di scarso successo, opt\u00f2 per tragedie eroiche impregnate di elementi patriottici, quali \"Regulus\" (1801), accolta con entusiasmo a Vienna e che Goethe fece rappresentare anche a Weimar. Il dramma successivo, intitolato \"Coriolan\" (1804) fu impreziosito dalla ouverture composta da Beethoven.\nSeguirono \"Polyxena\" (1804), \"Balboa\" (1806), \"Bianca della Porta\" (1808), nei quali l'autore cerc\u00f2 di trovare un compromesso fra la tragedia classica, quella shakespeariana e quella romantica tedesca.\nLe sue tragedie neoclassiche gli valsero l'appellativo di \u201cSchiller austriaco\u201d.\nLe sue opere, scritte in uno spirito liberale, incitarono i suoi contemporanei a resistere all'occupazione francese dell'Austria sotto Napoleone Bonaparte.\nNumerose opere di Collin furono allestite al K\u00f6niglichen Nationaltheater, sotto la direzione di August Wilhelm Iffland.\nMolta popolarit\u00e0 godettero i suoi Lieder, come i \"Canti di soldati austriaci\" (1809), scritti espressamente per contrastare la figura di Napoleone, e le sue ballate \"Kaiser Max auf der Martinswand\", \"Herzog Leupold vor Solothurn\".\nIl fratello minore \"Matth\u00e4us von Collin\" (1779-1824), pubblic\u00f2 la rivista \"Wiener Jahrb\u00fccher f\u00fcr Literatur\", fu autore di composizioni teatrali, tra le quali \"Dramatische Dichtungen\", (1815-1817), di poesie (\"Gedichte\", 1827), e simpatizz\u00f2 per il movimento romantico."}
{"id": "2741264", "revid": "1305772", "url": "https://it.wikipedia.org/wiki?curid=2741264", "title": "Sass de la Luna", "text": "Il Sass de la Luna \u00e8 una formazione calcareo marnosa di colore grigio azzurro che affiora nel bacino lombardo.\nL'origine del nome \u00e8 discusso, ma sembra che possa derivare sia dal colore grigio plumbeo, molto simile a quello lunare, di alcuni affioramenti, sia dal nomignolo \"sas de l\u00fcna\" con cui i cavatori bergamaschi dei primi dell'800 erano soliti chiamare questo tipo di roccia.\nDescrizione e ambiente sedimentario.\nIl \"Sas de la Luna\" si presenta come un grosso prisma con spessori che variano dalla decina di metri fino ad arrivare ai 330 metri, ed \u00e8 esteso in tutto il bacino lombardo .\nSi pu\u00f2 inoltre suddividere la formazione in due membri: una prima parte, con spessore massimo di 120\u00a0m, \u00e8 dominata principalmente da sedimenti emipelagici, mentre una seconda parte, con spessore massimo di 220m, \u00e8 composta da facies torbiditiche . \nAll'interno della formazione \u00e8 possibile ritrovare radiolari e foraminiferi planctonici e bentonici. "}
{"id": "2741269", "revid": "62004", "url": "https://it.wikipedia.org/wiki?curid=2741269", "title": "Luis Felipe Laverde", "text": ""}
{"id": "2741273", "revid": "46291", "url": "https://it.wikipedia.org/wiki?curid=2741273", "title": "Epipogium", "text": "Epipogium \u00e8 un genere di piante spermatofite monocotiledoni appartenenti alla famiglia delle Orchidacee, dall'aspetto di piccole erbacee annuali dalla caratteristica infiorescenza racemosa.\nEtimologia.\nIl nome generico (\"Epipogium\") deriva da due parole greche: \"\u201depi\u201d\" (= sopra) e \"\u201dpogon\u201d\" (= barba), e potrebbe indicare la posizione superiore del labello.\nDescrizione.\nSono delle pianta erbacea non molto alte (massimo 50\u00a0cm). La forma biologica prevalente \u00e8 geofita rizomatosa (G rhiz), ossia sono piante perenni dotate di rizoma, un fusto sotterraneo dal quale, ogni anno, si dipartono radici e fusti aerei. Sono orchidee terrestre in quanto contrariamente ad altre specie, non sono \u201cepifita\u201d, ossia non vivono a spese di altri vegetali di maggiori proporzioni.\nRadici.\nLe radici sono secondarie da rizoma oppure assenti; spesso le radici sono di tipo simpodiale.\nFoglie.\nLe foglie sono ridotte a delle squame brunastre a consistenza membranosa. Questa piante non avendo foglie verdi (\u00e8 quindi incapaci di produrre sostanze organiche dalla fotosintesi clorofilliana) sono fondamentalmente saprofite. \nInfiorescenza.\nL'infiorescenza \u00e8 una spiga di tipo racemoso con pochi o tanti fiori. I fiori sono posti alle ascelle di brattee di tipo squamiforme o ovato-lanceolate. I fiori inoltre non sono resupinati come nella maggioranza delle orchidee; e sono effimeri. Il pedicello \u00e8 sottile e allungato, ma dilatato all'altezza dell'ovario.\nFiori.\nI fiori sono ermafroditi ed irregolarmente zigomorfi, pentaciclici (perigonio a 2 verticilli di tepali, 2 verticilli di stami (di cui uno solo fertile \u2013 essendo l'altro atrofizzato), 1 verticillo dello stilo).\nFrutti.\nIl frutto \u00e8 una capsula. Al suo interno sono contenuti numerosi minutissimi semi piatti. La maturazione di questi frutti in queste specie avviene abbastanza velocemente. I semi sono privi di endosperma e gli embrioni contenuti in essi sono poco differenziati in quanto formati da poche cellule. Queste piante vivono in stretta simbiosi con micorrize endotrofiche, questo significa che i semi possono svilupparsi solamente dopo essere infettati dalle spore di funghi micorrizici (infestazione di ife fungine). Questo meccanismo \u00e8 necessario in quanto i semi da soli hanno poche sostanze di riserva per una germinazione in proprio.\nBiologia.\nLa riproduzione di questa pianta pu\u00f2 avvenire in due modi: \nDistribuzione e habitat.\nIl genere \u00e8 diffudo in Europa, Africa e Asia.\nLe specie di questo genere in quanto saprofite preferiscono vivere nel fitto dei boschi su substrati ricchi di humus.\nTassonomia.\nIl genere comprende le seguenti specie:"}
{"id": "2741274", "revid": "73997", "url": "https://it.wikipedia.org/wiki?curid=2741274", "title": "Zz top", "text": ""}
{"id": "2741278", "revid": "767487", "url": "https://it.wikipedia.org/wiki?curid=2741278", "title": "Jean Colombe", "text": "Biografia.\n\u00c8 il figlio di Philippe Colombe, scultore, e di Guillemette. \u00c8 il fratello maggiore di un altro scultore, Michel Colombe.\nSpos\u00f2 una certa Colette e fond\u00f2 cos\u00ec una dinastia di artisti con suo figlio, Philibert (morto nel 1505) e suo nipote, Fran\u00e7ois Colombe, attivo all'inizio del XVI secolo. La famiglia Colombe \u00e8 forse originaria di Sens (Yonne), stabilitasi a Bourges nel XII secolo.\nNel 1472 Colombe cre\u00f2 la miniatura \"Le ore di Laval\", ossia il ritratto di Louis de Laval.\nGrazie alla protezione di Carlotta di Savoia, consorte di Luigi XI esegu\u00ec numerosi lavori per i Savoia. Per Carlotta complet\u00f2 \"Le livre des douze P\u00e9rils d'enfer\", mentre per suo nipote realizz\u00f2 intorno al 1480 \"Tr\u00e8s riches heures du Duc du Berry\", opera dei Limbourg rimasta incompiuta dal 1416, e venti carte dell\"'Apocalisse\" dell'Escorial. Da questo manoscritto gli storici rintracciarono gli archivi relativi a casa Savoia inclusi i pagamenti effettuati durante il Quattrocento.\nDopo il 1490, l'artista si trasfer\u00ec a Bourges, dove realizz\u00f2 il \"Romuleon\" (ca.1490), e la \"Storia della distruzione di Troia\" (ca. 1500), opere miniate commissionate da dignitari francesi.\nIn queste opere tarde apparve evidente l'influenza di Fouquet, cos\u00ec come l'aiuto apportato dal figlio Philibert.\nColombe, assieme al figlio, riun\u00ec numerosi artisti nella sua bottega, che caratterizzarono le loro opere per la presenza di un marchio di fabbrica costituito \nda un versetto dei Salmi.\nDopo una prima fase giovanile basata su un orientamento Gotico, Colombe si ispir\u00f2 sia alle ricerche coloristiche e prospettiche di Fouquet sia ai modelli ed alle teorie umanistiche e alle architetture rinascimentali, ottenendo alla fine effetti manieristici. Viene ritenuto uno dei precursori della scuola di Fontainebleau."}
{"id": "2741284", "revid": "199745", "url": "https://it.wikipedia.org/wiki?curid=2741284", "title": "Epipogio afillo", "text": ""}
{"id": "2741287", "revid": "199745", "url": "https://it.wikipedia.org/wiki?curid=2741287", "title": "Epipogio", "text": " #REDIRECT Epipogium"}
{"id": "2741289", "revid": "277947", "url": "https://it.wikipedia.org/wiki?curid=2741289", "title": "Michel Colombe", "text": "Biografia.\nMichel Colombe \u00e8 il figlio di Guillemette e di Philippe Colombe, scultore, che ha prodotto, nel 1416, una scultura nella tomba di Jean de Brosse (con un epitaffio aggiunto dopo la sua morte), una \"Piet\u00e0\", e un \"San Martino\" per la chiesa di Nostra Signora di Huriel.\nFu fratello del noto miniaturista Jean Colombe. \nFu attivo soprattutto a Tours anche se si conoscono solo le opere della sua vecchiaia, le uniche sopravvissute al passare del tempo.\nSappiamo che Michel Colombe era presente a Moulins nel 1484: con Jehan de Rouen e Th\u00e9venin l'Imageur, \u00e8 incaricato di creare \"elefanti articolati\" in occasione dell'ingresso nella citt\u00e0 della nuova duchessa Catherine d'Armagnac, moglie di Giovanni, duca di Borbone.\nTra i suoi lavori pi\u00f9 significativi, quindi, si possono enumerare la tomba di Francesco I di Bretagna posta all'interno della cattedrale di Nantes, risalente al 1505 circa, che sub\u00ec alterazioni durante la Rivoluzione francese; il bassorilievo raffigurante \"San Giorgio che uccide il drago\", commissionato nel 1508 dal cardinale Georges d'Amboise a Gaillon, ora conservato presso il Museo del Louvre, che evidenzi\u00f2 l'influenza del Rinascimento italiano nella sua prospettiva e organizzazione compositiva, ma l'attenzione ai dettagli e il trattamento immaginativo del drago sono tipici del proprio stile gotico dell'artista; le tombe e il Santo Sepolcro inseriti nell'abbazia di San Pietro a Solesmes intorno al 1498, ritenuta l'opera pi\u00f9 pregevole della scultura francese della fine del XV secolo; le sculture raffiguranti i bambini deceduti di Carlo VIII di Francia concluse nel 1506 e presenti nella cattedrale di Tours; e infine i lavori per il mausoleo di Filiberto II di Savoia presso Notre-Dame de Brou.\nSuo nipote Guillaume Regnault si addestr\u00f2 nel suo atelier.\nMentre in Borgogna si evidenziarono e si amplificarono le anticipazioni barocche di Claus Sluter, e ai confini con le Fiandre la scultura fu influenzata da elementi gotici fiammeggianti, invece la scuola della Loira predilesse la tradizione francese, quindi il suo stile si bas\u00f2 sul rifiuto di ogni esagerazione, seguendo la pittorica \"art de la d\u00e9tente\".\nLe ispirazioni straniere che al massimo accolsero Colombe ed i suoi seguaci, Regnault e Jean de Chartres, furono alcuni temi iconografici presi in prestito dalla scultura italiana, come le statue delle \"Virt\u00f9 cardinali\", agli angoli del basamento di Nantes. Evidenti furono anche le influenze di Jean Perr\u00e9al, presenti nel delicato \"San Giorgio\"."}
{"id": "2741292", "revid": "1851848", "url": "https://it.wikipedia.org/wiki?curid=2741292", "title": "Attilio Colonnello", "text": "Biografia.\nColonnello studia architettura al Politecnico di Milano sotto la guida di Gio Ponti, Ernesto Rogers e Giulio Minoletti.\nIn giovane et\u00e0, Colonnello si interess\u00f2 all'arte grazie ai suoi rapporti con colleghi intellettuali come il pittore Filippo de Pisis e lo scrittore Giovanni Comisso.\nNella sua fase giovanile si dedica all'arredamento, collaborando con varie riviste di architettura, e firma numerosi articoli di critica scenografica con quotidiani nazionali.\nNel 1955 Colonnello progett\u00f2 la residenza Rota a Milano, che si caratterizz\u00f2 per un ambiente geometrico elegante, moderno, per i contorni aerodinamici, per il forte impatto visivo, adatto ad ospitare una collezione d'arte. \nLa sua carriera di scenografo si avvia nel 1956 con \"La traviata\" rappresentata al Maggio Musicale Fiorentino e prosegue l'anno seguente con la cura delle scene e dei costumi del \"Mefistofele\" di Arrigo Boito rappresentato alla Scala per la regia di Pavlova.\nSempre nello stesso anno collabora per \"L'Orfeo\" di Claudio Monteverdi e nel 1958 per \"Francesca da Rimini\" allestita alla Scala.\nNel 1961 lavora per \"Il mercante di Venezia\" di Castelnuovo Tedesco e per \"La donna del lago\" al Maggio Musicale Fiorentino.\nLe sue collaborazioni non si limitano a produzioni in Italia, ma gi\u00e0 nel 1962 debutta sul suolo statunitense, al Dallas Civic Opera con la produzione dell\"Otello\" di Giuseppe Verdi. Due anni dopo lavora per la prima volta al Metropolitan Opera per la \"Lucia di Lammermoor\", dove ritorner\u00e0 pi\u00f9 volte per allestimenti di opere fra le quali \"Luisa Miller\" (1968) e \"Il trovatore\" (1969).\nDal 1962 Colonnello lavora frequentemente come direttore di scena al Teatro di San Carlo di Napoli, per il quale realizza \"Il barone avaro\", \"Sansone e Dalila\" (1970), \"Carmen\" (1975).\nColonnello ha allestito vari spettacoli all'Arena di Verona, cominciando dal \"Nabucco\" nel 1962, continuando nel 1964 con la regia della \"Cavalleria rusticana\" e de \"La boh\u00e8me\". Sempre a Verona lavora alla produzione del \"Mefistofele\" per la regia di Herbert Graf, al \"Rigoletto\" (1966), a \"La forza del destino\" (1967), all\"Aida\" (1968) e a \"Un ballo in maschera\" (1972). e recente ha allestito l'ultimo suo lavoro una splendida Aida per il Mythos Opera Festival al Teatro Greco di Taormina nel 2019."}
{"id": "2741293", "revid": "1543377", "url": "https://it.wikipedia.org/wiki?curid=2741293", "title": "EUREKA", "text": "EUREKA \u00e8 un'organizzazione europea per la ricerca tecnologica applicata allo sviluppo produttivo. Ne fanno parte tutti i paesi europei compresi quelli non appartenenti all'Unione europea.\nStoria.\nEUREKA venne costituita a Parigi il 17 luglio 1985, durante una conferenza tra ministri di 17 nazioni e membri di commissione di varie comunit\u00e0 europee.\nLe sue finalit\u00e0 e le linee guida furono formalizzati il 6 novembre 1985 ad Hannover in un documento in cui si specifica che l'obiettivo principale \u00e8 aumentare la competitivit\u00e0 delle industrie europee grazie alla stretta cooperazione nelle ricerche tecnologicamente avanzate, con il sostegno dei governi nazionali e delle comunit\u00e0 europee (tra cui CERN ed ESA) a cui \u00e8 demandato il coordinamento dell'organizzazione.\nOriginariamente, all'organizzazione aderivano tutti i paesi dell'Europa occidentale pi\u00f9 la Turchia, dando vita a oltre 200 progetti nei primi tre anni.\nIn seguito alla caduta del Muro di Berlino, nel periodo tra il 1989 e il 1995 l'organizzazione si estese anche ai paesi dell'Europa centrale e orientale. Grazie a questo allargamento, l'organizzazione diede vita a quasi 900 nuovi progetti, per poi intensificare le sue attivit\u00e0 di fronte alla globalizzazione.\nAll'inizio del XXI secolo fu meglio definito il concetto di \"area di ricerca europea\", con particolare attenzione alla qualit\u00e0 e venne lanciato il progetto pilota \"Nuovi farmaci pi\u00f9 sicuri in meno tempo\" (\"New Safer Medicines Faster\") nel campo delle biotecnologie. In parallelo, vi \u00e8 stata l'intensificazione della collaborazione e dell'interscambio con altre strutture europee, complementandosi con il programma quadro di ricerca dell'Unione Europea.\nA partire dal 2005, Eureka ha avviato insieme all'Unione Europea il programma Eurostars per progetti internazionali ad alta tecnologia e di carattere civile che devono avere una durata massima di tre anni e sfociare nella produzione e messa sul mercato dei risultati entro due anni dalla conclusione del progetto.\nAttivit\u00e0.\nNel 2010, Eureka coordina oltre 700 progetti individuali a cui partecipano in tutto 2640 organizzazioni differenti, tra cui quasi 500 industrie, 40 governi, 490 istituti di ricerca e circa 480 universit\u00e0, per un \"budget\" totale di 1,3 miliardi di euro.\nPer progetti di lungo termine, Eureka ha definito dei \"cluster\" a cui partecipano, aziende, enti e istituti di ricerca, finalizzati all'individuazione e realizzazione di nuove tecnologie comuni soprattutto nei settori dell'Information Technology, delle telecomunicazioni, delle biotecnologie e dell'energia.\nIn aggiunta ai progetti, Eureka ha costituito delle reti tematiche, le cosiddette \"umbrella\", con lo scopo di favorire l'individuazione di nuovi progetti all'interno delle singole aree di interesse. I campi interessati sono l'Information Technology, le scienze mediche e biotecnologiche, i trasporti, le ricerche su laser e nuovi materiali e la robotica."}
{"id": "2741294", "revid": "834", "url": "https://it.wikipedia.org/wiki?curid=2741294", "title": "Havana (film 1990)", "text": ""}
{"id": "2741297", "revid": "74801", "url": "https://it.wikipedia.org/wiki?curid=2741297", "title": "Marc Connelly", "text": "Biografia.\nConnelly nacque in Pennsylvania all'interno di una famiglia di attori, formata dal padre Patrick Joseph Connelly e dalla madre Mabel Louise Cook.\nIncominci\u00f2 a scrivere testi teatrali sin dalla giovane et\u00e0 e dopo una parentesi giornalistica per il \"Pittsburgh Post-Gazette\", si trasfer\u00ec a New York.\nConnelly ha contribuito sia all'allestimento di numerosi musical a Broadway sia assieme a George S. Kaufman alla stesura di numerose commedie brillanti che riscossero un buon successo. Tra queste ultime si possono citare \"Dulcy\" (\"Dulcinea\") del 1921, \"To the Ladies\" (\"Alle signore\") del 1922 e la celeberrima \"Beggar on Horseback\" (\"Il povero a cavallo\") del 1924, mentre nel 1923 collabor\u00f2 al testo della commedia musicale \"Helen of Troy\" (\"Elena di Troia\").\nDopo il 1925 Connelly prosegu\u00ec da solo la sua carriera di autore, mettendosi in evidenza con il celebrato e premiato dramma \"Verdi pascoli\" (\"The Green Pastures\") (1930). Dal 1930 al 1935, fu sposato con l'attrice Madeline Hurlock che, dopo il loro divorzio, si rispos\u00f2 con un altro famoso scrittore, Robert E. Sherwood.\nFertile fu anche la carriera di giornalista di Connelly, che prosegu\u00ec nel corso degli anni con numerose collaborazioni per le riviste \"Life\" ed \"Everybody\".\nLo scrittore fu uno dei membri dell\"'Algonquin Round Table\".\nNel 1968, Connelly pubblic\u00f2 le sue memorie, \"Voices Offstage\".\nTra le peculiarit\u00e0 di Connelly si possono enumerare la bravura tecnica, la spiccata ricerca fantastica, il gusto satirico e una considerazione non marginale ai sentimenti."}
{"id": "2741299", "revid": "287204", "url": "https://it.wikipedia.org/wiki?curid=2741299", "title": "Havana (romanzo)", "text": ""}
{"id": "2741300", "revid": "729019", "url": "https://it.wikipedia.org/wiki?curid=2741300", "title": "Marlon (personaggio)", "text": "Marlon \u00e8 un personaggio della saga di libri de \"La trib\u00f9 del pallone\" creata da Joachim Masannek e degli omonimi film tratti da essa. L'attore che lo interpreta \u00e8 Wilson Gonzalez Ochsenknecht.\nMarlon \u00e8 un centrocampista della squadra degli Scatenati ed \u00e8 anche il fratello maggiore del capitano, Leon (non si conosce la precisa differenza di et\u00e0, forse un anno); mostra a volte una terribile insicurezza essendo considerato sempre meno rispetto al fratello, ma spesso dimostra di volergli bene, superando i suoi complessi, e scoprendo che Leon lo ritiene fondamentale per le sue vittorie.\nPossiede un cane di nome Dischetto e suo padre lavora in una gelateria. Marlon rimane per molto tempo restio all'amore, dichiarando pi\u00f9 volte di non aver mai provato sentimenti per una persona, finch\u00e9 non incontrer\u00e0 la bella Horizon; lei, in seguito, diverr\u00e0 la sua ragazza.\nLa Trib\u00f9 Del Pallone - Sfida agli Invincibili.\nMarlon \u00e8 il fratello maggiore di Leon, e come lui mostra una grande passione per il calcio. I due vengono ripetutamente cacciati fuori di casa dalla madre, dal momento che hanno rotto molti oggetti giocando a pallone. Leon e Marlon decidono di formare una squadra e di combattere contro Michi Cicciobullo e i suoi \"Invincibili\", dal momento che questi ultimi hanno occupato il loro campetto, la Bolgia Infernale.\nCome Leon, Marlon ha paura delle ragazze ed \u00e8 convinto che emanino un'influenza che fa invaghire i ragazzi di loro, com'\u00e8 successo al loro amico Fabi con Vanessa. Infatti, quando il fratello minore gli chiede se secondo lui ci\u00f2 \u00e8 contagioso, Marlon si trova a pensare che potrebbe darsi che sia cos\u00ec, anche se scherzando ammette che \u00e8 contagioso quando vede Leon fissare intensamente Vanessa.\nLa trib\u00f9 del Pallone 2 - Uno stadio per la trib\u00f9.\nMarlon aiuter\u00e0 il fratello, come tutti gli Scatenati, a scrivere la lettera d'amore per Vanessa. Con l'aiuto di Maxi, Joschka e Deniz travestir\u00e0 Michi Cicciobullo da \"talent scout\" per attuare il piano di recupero di Vanessa. Come tutti i membri della squadra seguir\u00e0 il suo capitano nella follia della partita in mutande.\nLa trib\u00f9 del Pallone 3 - Tutti Per Uno.\nMarlon, dopo la fuga di Leon, pare aver abbandonato il gioco del calcio e assieme all'ex portiere della squadra, Markus, sembra aver sviluppato un grande amore per le corse con i go-kart e per la loro costruzione; difatti lui e Markus non fanno altro che sfidarsi in velocit\u00e0. Quando i vecchi compagni vengono a chiedere loro di riformare la squadra, per combattere le \"Vipere Striscianti\", i due decidono di non tornare, ritenendo che ormai il loro mondo sia quello dei go-kart. Tuttavia, dopo l'incontro con il fuggiasco Hashkibenachi, che scappa dalla Strega di Bogenhauser, madre di Nerv, alleata con il Padre di Maxi, Marlon e Markus decidono di tornare con gli Scatenati facendo un'entrata di scena al momento giusto, quando gli Scatenati sono prigionieri senz'armi delle Vipere.\nLui e Markus si dimostrano bravi meccanici, sia di armi, che di motori, nonostante abbiano fatto saltare in aria il go-kart.\nLa trib\u00f9 del Pallone 4 - Alla conquista della Coppa.\nIn questo episodio Marlon ha maggiore rilevanza degli altri, difatti insieme al fratello e alla squadra vince la coppa di calcio freestyle, ma finisce per invaghirsi di una misteriosa ragazza senza nome, che lo sciamano dei Lupi, la squadra avversaria, definisce come il male incarnato. Marlon la chiamer\u00e0 Horizon e fra loro si instaurer\u00e0 un contatto molto forte.\nAl contrario Horizon non mostra grande interesse per Marlon e sembra essere molto attratta da Leon; questo suo modo di comportarsi serve a mettere alla prova i due fratelli, come era gi\u00e0 accaduto con Erik e Jaromir, componenti dei Lupi, che erano esattamente come loro: il minore era il capitano ed il maggiore il subordinato. Cos\u00ec entrambi i fratelli sfidati da Horizon la seguono oltre la nebbia, Marlon per amore e Leon per orgoglio. Qui avviene che, mentre Marlon sospira per la ragazza, Horizon seduce Leon.\nQuella sera stessa Marlon rivela al fratello il grande amore che prova per la ragazza dicendo che non aveva mai provato nulla per nessuna, neanche per Vanessa.\nArrivati alla battaglia finale, Horizon rivela quello che c'\u00e8 stato tra lei e Leon a Marlon e Vanessa, lasciando a loro scegliere da che parte vogliono stare. Marlon chiede a Horizon perch\u00e9, se Jaromir ha vinto su Erik, lei non stia con lui; Horizon risponde che lui ha scelto la vendetta, difatti la ragazza lascer\u00e0 a Marlon la possibilit\u00e0 di scegliere tra amore e vendetta e, come Jaromir, Marlon sceglier\u00e0 la vendetta entrando nella squadra di Horizon. Nonostante questo a met\u00e0 partita abbandoner\u00e0 tutto per il fratello, il quale gli riveler\u00e0 che lui \u00e8 forte solo quando lo ha accanto, e che cos\u00ec potr\u00e0 dimostrare ad Horizon che \u00e8 veramente forte. Gli Scatenati vincono e Marlon mette in conto di aver perso l'unica ragazza per cui prova qualcosa.\nHorizon andr\u00e0 a cercarlo, dicendogli che lui ha scelto bene, scegliendo l'amore e che l'avr\u00e0, facendoli dono di un bacio. In seguito, al momento di tornare a casa, Horizon andr\u00e0 via con gli Scatenati.\nLa trib\u00f9 del pallone 5- L'ultimo Goal.\nMarlon non \u00e8 presente nell'episodio, e questo porta a pensare che probabilmente sia con Horizon, dal momento che anche lei \u00e8 assente.\nRelazioni.\nLeon \u00e8 il fratello minore di Marlon e con lui, per i primi due film, sembra avere un rapporto ottimo di totale complicit\u00e0; nel terzo film, anche lui come gli altri \u00e8 adirato per la sua fuga, ma lo perdona. \nInvece, nel quarto film, emerge tutta la rabbia che Marlon ha tenuto dentro di s\u00e9 negli anni, mostrando quante insicurezze provi nei confronti del fratello, anche se infine \u00e8 Leon che rivela di essere insicuro senza di lui.\nMarkus \u00e8 il migliore amico di Marlon. Ci\u00f2 si pu\u00f2 notare dal terzo film, quando cominciano a sviluppare entrambi un amore per la meccanica e passano molto del loro tempo assieme.\nHorizon \u00e8 il primo ed unico amore di Marlon e sembra molto complicata, perch\u00e9 all'inizio al ragazza non sembra per nulla interessata a lui, perfino non ricordando neanche chi sia, ma rimane visibilmente colpita dall'amore che prova per lei, dal suo coraggio e dal fatto che alla fine dimostra di saper perdonare il fratello."}
{"id": "2741306", "revid": "1573940", "url": "https://it.wikipedia.org/wiki?curid=2741306", "title": "Edward Stettinius", "text": "Biografia.\nFu il quarantottesimo segretario di Stato degli Stati Uniti, sotto il presidente degli Stati Uniti d'America Franklin Delano Roosevelt (32\u00ba presidente) e Harry Truman (33\u00ba presidente).\nEra uno dei 4 figli di Edward Reilly (presidente della compagnia \"Diamond Match\" negli anni 1909-1915) e Judith (Carrington) Stettinius. Dopo aver studiato alla Pomfret School si laure\u00f2 all'universit\u00e0 della Virginia, dove divent\u00f2 membro della societ\u00e0 segreta universitaria \"Seven Society\" (fondata nel 1905).\nIl 15 maggio 1926 spos\u00f2 Virginia Gordon Wallace, da cui ebbe 3 figli: Edward, Wallace e Joseph.\nFu amico di William Tubman.\nDivenne in seguito Vicepresidente della General Motors, nel 1931.\nDopo la parentesi politica divenne rettore dell'Universit\u00e0 della Virginia. Alla sua morte, avvenuta per trombosi, il corpo fu seppellito nel Locust Valley Cemetery."}
{"id": "2741308", "revid": "339392", "url": "https://it.wikipedia.org/wiki?curid=2741308", "title": "Edward Stettinius, Jr.", "text": ""}
{"id": "2741309", "revid": "339392", "url": "https://it.wikipedia.org/wiki?curid=2741309", "title": "Edward Stettinius Junior", "text": ""}
{"id": "2741311", "revid": "767487", "url": "https://it.wikipedia.org/wiki?curid=2741311", "title": "Soap&amp;Skin", "text": "Biografia.\nAnja Franziska Plaschg cresce in un piccolo villaggio chiamato Gnas, nella Stiria sud-orientale, dove i suoi genitori hanno una fattoria. Suona il piano fin da quando aveva sei anni. A quattordici anni allo studio del piano affianca quello del violino e cresce sempre di pi\u00f9 in lei l'interesse per la musica elettronica. Decide di iscriversi al Politecnico di Graz per frequentare il corso di grafica, ma all'et\u00e0 di sedici anni decide di ritirarsi per trasferirsi a Vienna. Qui si iscrive al corso d'arte all'Accademia di Belle Arti, nel master class tenuto da Daniel Richter, ma compiuti i diciotto anni si ritira nuovamente.\nHa affermato che artisti come Xiu Xiu, Cat Power, Bj\u00f6rk, Nico, Aphex Twin e compositori come Sergej Rachmaninov o Arvo P\u00e4rt hanno avuto una grande influenza sulla sua musica.\nSolo dopo alcune esibizioni fu definita dalla critica come una sorta di \"bambina prodigio\". Nel 2008 si \u00e8 improvvisata attrice interpretando la cantante tedesca Nico nella pi\u00e9ce \"Nico - La Sfinge di ghiaccio\" di Werner Fritsch a Berlino e Vienna, interpretando diversi suoi brani, incluso \"Janitor Of Lunacy\", contenuto anche nel suo primo EP.\nIl suo primo album, intitolato \"Lovetune for Vacuum\", \u00e8 stato pubblicato nel marzo del 2009. Osannato dalla critica, raggiunge subito le vette della classifica austriaca, entrando subito nella top 10. L'album \u00e8 entrato in classifica anche in altri Paesi europei, esattamente in Germania, Belgio e Francia. I giornalisti musicali l'hanno gi\u00e0 identificata come il nuovo astro nascente della musica pop austriaca.\nPer il suo album \u00e8 stata premiata dalla Commissione europea agli \"European Border Breakers Award\" (EBBA) 2010. In precedenza le era stato assegnato l\"'Amadeus Austrian Music Award\" 2009 per la categoria \"Alternative/Rock\".\nIl 10 febbraio del 2012 esce il secondo lavoro della musicista, intitolato \"Narrow\", dove la Plaschg da pi\u00f9 spazio all'elettronica senza per\u00f2 rinunciare alle grandi suite pianistiche con cui si era fatta conoscere. Il secondo album non \u00e8 molto diverso dal primo per quanto riguarda le tematiche quasi del tutto introspettive (il brano che apre la raccolta, \"Vater\", \u00e8 dedicata appunto al padre, morto prematuramente e improvvisamente), ma consiste in una sorta di viaggio di formazione, dove la cantautrice passa dalla tragica fanciullezza ad una consapevolezza maggiore delle cose della vita, vista sempre in chiave fondamentalmente negativa. Sempre nel 2012 ha debuttato come attrice nel film austriaco \"Stilleben\".\nL'11 marzo 2013 \u00e8 uscito l'EP \"Sugarbread\", comprendente tre brani tra i quali una cover di \"Me and the Devil Blues\" di Robert Johnson.\nNel 2017 ha composti due brani inediti, \"Safe with me\" e \"Italy\", per la colonna sonora del film \"Sicilian Ghost Story\".\nNel 2018 ha pubblicato i videoclip di alcuni brani contenuti nell'album \"From Gas to Solid / You Are my Friend\" in uscita il 28 ottobre: \"Heal\", il 7 agosto 2018, \"Italy &amp; (This Is) Water\", il 12 settembre 2018."}
{"id": "2741318", "revid": "180559", "url": "https://it.wikipedia.org/wiki?curid=2741318", "title": "Jes\u00fas M\u00e9ndez (giocatore di baseball)", "text": "Biografia.\nInizi\u00f2 a giocare a nove anni. Nel 1980 partecip\u00f2 ad un torneo giovanile mondiale assieme a Oswaldo Guill\u00e9n, finendo entrambi come titolari della formazione. Guill\u00e9n per\u00f2 ottenne un contratto, mentre M\u00e9ndez continu\u00f2 a giocare come dilettante.\nSi segnal\u00f2 successivamente in una edizione della Liga de Verano per la sua media battuta, che gli valse un provino con le Tigres de Aragua. Con loro gioc\u00f2 per 13 stagioni, guadagnando il titolo di miglior esordiente dell'anno nel 1985-86 e miglior battitore (68) nella stagione 1991-92."}
{"id": "2741319", "revid": "115592255", "url": "https://it.wikipedia.org/wiki?curid=2741319", "title": "Campionato italiano di tchoukball", "text": "Il campionato italiano di tchoukball \u00e8 una competizione sportiva italiana nata nel 2007.\nQuesto campionato si distingue da quelli della maggior parte degli altri sport per l'obbligo del gioco misto: da regolamento, infatti, ogni squadra deve schierare in campo almeno un componente per ogni sesso; non sono pertanto ammesse squadre di soli uomini o di sole donne; questa situazione non \u00e8 analoga in tutti gli altri campionati nazionali. Le competizioni internazionali di tchoukball, invece, sono sempre divise tra maschile e femminile.\nCome quasi tutti gli sport all'inizio della propria storia, anche nel tchoukball fino al 2010 il campionato si \u00e8 svolto a girone unico all'italiana, generalmente con partite di andata e ritorno e giornata finale di playoff che coinvolgeva tutte le squadre, dall'assegnazione dello scudetto alle finali intermedie per decretare tutte le posizioni, fino all'ultima.\nDalla stagione 2010/2011 il numero delle squadre \u00e8 aumentato a tal punto da permettere la classica divisione meritocratica in Serie A e Serie B, con la massima serie aperta solo alle migliori dieci squadre d'Italia e la serie cadetta aperta a tutti.\nDalla stagione 2006/2007 le prime due squadre classificate accedono di diritto all'European Winners Cup (EWC), la massima competizione europea per club, che ha visto Saronno Castor vincitori per tre anni consecutivi (dal 2010 al 2012), prima di dover cedere lo scettro agli austriaci del RT Traiskirchen.\nStagione 2006/2007.\nPur essendo per convenzione denominata \"Stagione 2006/2007\", il primo campionato di tchoukball italiano ha avuto inizio nel gennaio 2007 e si \u00e8 svolto nel corso di cinque giornate pi\u00f9 la giornata finale di playoff. Le squadre partecipanti erano: Ferrara Tchoukball, Saronno Pollux, Saronno Castor, Limbiate Thunder Frogs, Limbiate Crazy Frogs, Liceo Scientifico Asti e Bergamo Sportivando.\nLe squadre giravano tutte assieme e si incontravano quindi tutte in un unico palazzetto in una lunga giornata domenicale, disputando quattro partite ciascuna in due tempi da 12 minuti ogni giornata. Tra di loro le compagini si sono affrontate tre volte (andata, ritorno, andata) e le prime quattro squadre classificate al termine del girone preliminare hanno ottenuto l'accesso ai playoff scudetto, mentre le ultime tre si sono affrontate in un triangolare per determinare le restanti posizioni.\nIl girone preliminare si \u00e8 concluso con una netta supremazia dei Saronno Castor, che hanno poi sconfitto nelle semifinali Asti Liceo Scientifico, incontrando in finale i gemelli del Saronno Pollux, protagonisti della partita con i favoriti Limbiate Crazy Frogs. Il Limbiate Crazy Frogs sconfigger\u00e0 poi Asti Liceo Scientifico, aggiudicandosi il gradino pi\u00f9 basso del podio, mentre i Saronno Castor si aggiudicheranno il primo titolo grazie alla vittoria contro i pur temibili Saronno Pollux.\nNel triangolare per il quinto posto, il Ferrara Tchoukball ottiene una vittoria e un pareggio, mentre Bergamo si deve accontentare della vittoria su Limbiate Thunder Frogs che chiude ad un solo punto grazie al pareggio con Ferrara Tchoukball.\nClassifica finale stagione 2007\nStagione 2007/2008.\nIl secondo campionato, che ha avuto inizio il 2 dicembre 2007 a Ferrara e conclusosi il 13 aprile 2008 a Saronno, ha visto aumentare a dodici il numero delle squadre, grazie anche all'aggiunta di una squadra da Varese e al successo avuto ad Asti e Ferrara. Anche in questo caso le squadre hanno sempre giocato tutte insieme nello stesso palazzetto con incontri svolti in due tempi da 12 minuti, ma questa volta con soli due incontri a giornata e girone di sola andata, per un totale di sei giornate pi\u00f9 giornata finale di playoff.\nNell'ultima giornata di regular season si sono svolti i quarti di finale tra le prime otto squadre classificate, dove Saronno Castor, Limbiate Crazy Frogs, Ferrara Donuts e Saronno Pollux hanno ottenuto l'accesso alle semifinali per lo scudetto.\nLa vittoria finale \u00e8 andata nuovamente ai Saronno Castor, dopo una tesissima finale punto a punto con i Limbiate Crazy Frogs, finita ai supplementari.\nClassifica finale stagione 2007/2008\nStagione 2008/2009.\nNella stagione 2008/2009 il numero di squadre \u00e8 rimasto invariato poich\u00e9 si \u00e8 registrata la defezione della terza squadra di Saronno, ma al contempo \u00e8 nata la nuova realt\u00e0 di Rovello Porro, gli Sgavisc.\nIn questa stagione \u00e8 stata abbandonata la formula del concentramento unico, infatti le dodici squadre sono state divise geograficamente in distretti da tre con due palazzetti coinvolti per volta, dove i vari distretti si incontravano tra loro in veri e propri triangolari, per un totale di sei giornate pi\u00f9 due giornate aggiuntive di derby tra squadre dello stesso distretto, con incontri di andata e ritorno della durata di tre tempi da 12 minuti ciascuno.\nAnche in questo caso hanno ottenuto l'accesso ai playoff per lo scudetto solo le prime quattro squadre, che si sono affrontate in semifinale nella giornata di sabato 18 aprile 2009 e che hanno visto trionfare nuovamente i Saronno Castor nella giornata successiva, ai danni dei Ferrara Allnuts, prima squadra non lombarda a raggiungere la finale nazionale.\nClassifica finale stagione 2008/2009\nStagione 2009/2010.\nIl quarto campionato ha visto un notevole aumento di squadre rispetto all'anno precedente: Ferrara \u00e8 arrivata a quattro squadre, Rovello si \u00e8 triplicata, l'Asti Tchoukball ha raddoppiato, sono tornati i Saronno Mizar e sono nate le nuove realt\u00e0 di Forl\u00ec-Cesena, Caronno Pertusella e Gerenzano (VA) e Lendinara (RO), arrivando a ben 21 squadre totali, divise come nell'anno precedente in distretti da tre squadre.\nIl campionato si \u00e8 svolto in tre fasi. La prima consisteva in uno girone all'italiana in cui ogni squadra ha incontrato tutte le altre solo una volta. Nella seconda fase invece le squadre sono state divise in tre gironi in base alla classifica, uno per le prime otto (alta classifica), uno per le secondo otto (media classifica) e un ultimo girone per le squadre dalla diciassettesima in poi (bassa classifica).\nNel girone di alta classifica le squadre si sono affrontate in un girone all'italiana in ulteriori altre quattro giornate, determinando una classifica che ha decretato le prime quattro squadre per l'accesso alle semifinali scudetto. Le altre quattro squadre si sono incrociate in maniera speculare per determinare le posizioni dalla quinta all'ottava.\nIl girone di media classifica invece \u00e8 stato diviso in altri due sotto-gironi, sempre in base alla classifica al termine dell'andata, e le squadre si sono affrontate tra di loro per determinare le due squadre che insieme alle prime otto avrebbero formato la prima Serie A, in programma per la stagione successiva.\nIl girone di bassa classifica si \u00e8 svolto in una sola giornata con girone all'italiana tra tutte le squadre coinvolte.\nNella terza fase si sono svolti i playoff con semifinali e finali tra quasi tutte le squadre per decretare tutte le 21 posizioni. Dalla seconda fase in poi, le squadre si sono affrontate in partite di tre tempi da 15 minuti, per allinearsi al regolamento ufficiale internazionale.\nClassifica finale:\nStagione 2010/2011.\nPrima stagione con la divisione tra Serie A e Serie B. La massima serie vedeva le prime dieci classificate della stagione precedente confrontarsi in un girone di andata e ritorno e con la divisione in distretti in base alla distanza geografica e al numero di squadre per zona. Asti, non avendo compagne, ha fatto distretto da sola mentre Ferrara, con ben tre squadre, ha formato un distretto da tre, mentre le squadre restanti hanno formato distretti da due. Il campionato si \u00e8 svolto in dieci giornate pi\u00f9 playoff.\nPer la prima volta i Saronno Castor non vincono lo scudetto e devono cedere lo scettro di Campione d'Italia alla prima squadra estense, Ferrara Allnuts.\nLa Serie B si \u00e8 svolta invece su base locale con la creazione di tre gironi geografici: il Gruppo Ovest (Piemonte) con cinque squadre, il Gruppo Centro (Lombardia) con sette squadre e il Gruppo Est (Emilia-Romagna/Veneto/Toscana) con sei squadre. Le prime due di ogni raggruppamento si sono incontrate ai playoff di Serie B per decretare la squadra da promuovere in Serie A e quella che avrebbe affrontato in uno spareggio la penultima della serie superiore. Per disputare regolari quarti di finale, ad esse si sono aggiunte la migliore terza del raggruppamento pi\u00f9 folto (Centro) e l'unica rappresentante del Gruppo Sud, Latina.\nClassifica finale Serie A\nLimbiate Vipers perde lo spareggio-salvezza con EleKTrauti Asti e retrocede in Serie B.\nEleKTrauti Asti promossa in Serie A.\nClassifica finale Serie B\nClassifica finale GRUPPO EST:\nClassifica finale GRUPPO CENTRO:\nClassifica finale GRUPPO OVEST:\nStagione 2011/2012.\nLa stagione 2011/2012 si \u00e8 svolta in maniera pressoch\u00e9 simile alla stagione precedente, con le dieci migliori squadre in Serie A e le restanti in Serie B. La chiusura della societ\u00e0 di Limbiate ha per\u00f2 visto l'assorbimento delle squadre Titans e Vipers nella societ\u00e0 di Rovello Porro, lasciando la massima serie in appena nove squadre. Per coprire il buco, in mancanza di una regola specifica di ripescaggio, la Federazione Tchoukball Italia \u00e8 dovuta ricorrere ad uno spareggio svoltosi nell'ottobre del 2011 che ha visto confrontarsi l'unica retrocessa rimasta, Saronno Pollux, con la migliore classificata della Serie B che ha accettato di disputare lo spareggio, ovvero Lendinara Celtics, a seguito della rinuncia di Torinoceronti TB.\nLa partita ha visto trionfare i saronnesi che sono cos\u00ec tornati in Serie A nonostante la retrocessione diretta subita nella stagione precedente, mentre i Celtics di Lendinara hanno dovuto nuovamente disputare la Serie B.\nBen due gli spareggi previsti a fine stagione: l'ottava classificata di Serie A ha incontrato la terza di Serie B mentre la nona classificata ha incontrato la seconda di Serie B. Entrambe le squadre della massima serie hanno mantenuto il proprio titolo sportivo.\nSerie B che ha visto un ulteriore aumento di squadre in tutte le zone: nel Gruppo Est Lendinara si \u00e8 presentata con Dragons e Wolves, oltre ai gi\u00e0 citati Celtics, mentre il momentaneo ritiro del Romagna Tchoukball \u00e8 stato rimpiazzato dalla nascita della squadra di Concordia Sagittaria (VE), Julia Carbonassi. Confermate le due squadre di Ferrara, TNT e Neonuts, cos\u00ec come quella di Empoli che ha cambiato nome in UISP Empoli Wallers e ha ottenuto l'accesso ai playoff di categoria, insieme agli imbattuti Celtics.\nNel Gruppo Centro l'aumento di squadre \u00e8 stato tale da dover dividere ulteriormente il raggruppamento in due gironi da cinque squadre, con incontri di andata e ritorno all'interno del girone e di sola andata con le squadre dell'altro girone.\nRovello, grazie alla fusione con Limbiate, presenta ben due squadre e cos\u00ec fa anche Saronno, che oltre ai confermati Mizar presenta i giovani Polaris. Degna di nota la nascita di due nuovi club dalla provincia di Varese, Castellanza e Venegono; confermate invece le due squadre di Caronno Pertusella e le squadre di Bergamo e Gerenzano.\nRovello Seran e Bergamo Tchoukball hanno facilmente imposto la propria supremazia ottenendo presto l'accesso ai playoff, mentre la lotta per il terzo e ultimo posto disponibile si \u00e8 giocato fino all'ultima giornata dove a spuntarla \u00e8 stata l'altra squadra di Rovello, gli Skadoosh.\nNel Gruppo Ovest, oltre alle conferme di Torinoceronti TB, Pavia Tchoukball e Scientifico Asti, si sono registrate le nuove formazioni del Liceo Classico di Asti e quella di Nizza Monferrato (AT), mentre la terza squadra dell'Asti Tchoukball, Isotopi, ha rimpiazzato la squadra torinese della Sporting Team.\nIl primo posto sembrava un'esclusiva da giocarsi tra Torinoceronti e Pavia, ma nel corso della stagione \u00e8 venuta fuori la squadra del Liceo Scientifico di Asti che ha sconfitto all'andata sia i torinesi che i pavesi, ma nel girone di ritorno ha avuto la peggio con i Torinoceronti e per la differenza punti ha dovuto cedere la prima piazza ai sabaudi, pur ottenendo una inaspettata qualificazione ai playoff. Per diversi problemi di organico Pavia perder\u00e0 alcune partite a tavolino e verr\u00e0 scavalcata dalle realt\u00e0 emergenti del Classico Asti e di Nizza Monferrato.\nInfine dal Sud non c'\u00e8 stata la conferma della squadra di Latina ma si \u00e8 registrata la nascita di un'importante realt\u00e0 nella citt\u00e0 di Caserta, con la creazione dell'Atletico PKH Caserta TB, che ha ottenuto di diritto l'accesso automatico alle fasi finali della serie cadetta.\nClassifica finale serie A\nVarese Pirates vince lo spareggio con Rovello Seran per rimanere in Serie A.\nGerenzano Sisma vince lo spareggio con Torinoceronti TB per rimanere in Serie A.\nClassifica finale serie B\nClassifica finale GRUPPO EST:\nClassifica finale GRUPPO CENTRO CONF. A\nClassifica finale GRUPPO CENTRO CONF. B\nClassifica finale GRUPPO OVEST\nStagione 2012/2013.\nClassifica finale serie A\nFerrara Coconuts vince lo spareggio con Rovello Seran per la promozione in Serie A.\nGerenzano Sisma-Salus vince lo spareggio con Torinoceronti TB per rimanere in Serie A.\nClassifica finale serie B\nClassifica finale GRUPPO EST:\nClassifica finale GRUPPO OVEST:\nClassifica finale GRUPPO CENTRO:\nClassifica finale GRUPPO SUD:"}
{"id": "2741321", "revid": "440165", "url": "https://it.wikipedia.org/wiki?curid=2741321", "title": "Pentomino", "text": ""}
{"id": "2741324", "revid": "339392", "url": "https://it.wikipedia.org/wiki?curid=2741324", "title": "Edward Stettinius Jr.", "text": ""}
{"id": "2741328", "revid": "7112", "url": "https://it.wikipedia.org/wiki?curid=2741328", "title": "Ernesto De Pascale", "text": "Produttore indipendente, \u00e8 stato collaboratore di Radio Tre e del canale televisivo satellitare Rai Sat Show. Il suo programma settimanale \"Il Popolo del Blues\" andava in onda la domenica sera alle 21 su Popolare Network.\nHa scritto per \"La Nazione\", le riviste \"Rolling Stone\", \"Jam\", \"Musica Jazz\", \"Viva Verdi\", \"Il Blues\", \"Rosso Fiorentino\", \"Doc Toscana\" e per le testate britanniche \"Record Collector\" e \"Rocksbackpages\".\nCarriera.\nLa sua carriera nel mondo della musica inizia negli anni ottanta, col programma radiofonico \"Stereonotte\" e il contributo alla nascita di Videomusic nel 1984.\nNel 1995 d\u00e0 vita al programma Il Popolo del Blues per Controradio, Firenze su sollecitazione del musicologo pistoiese Fabrizio Berti.\nNel 1998 ha dato vita a una etichetta musicale dal nome \"Il popolo del blues\". Nel 2000 fonda la societ\u00e0 Il Popolo del Blues.\nProduttore di numerosi album, dai Diaframma agli Aeroplanitaliani, da Assalti Frontali agli Articolo 31 e artista lui stesso (gi\u00e0 leader di Lightshine e Hypnodance e con due album solisti all'attivo, \"Morning Manic Music\" e \"My Land Is Your Land\").\nNel 2003 riforma il gruppo Hypnodance.\nNel 2004 diventa consulente della societ\u00e0 ARC Music di New York iniziando una collaborazione con Marshall Chess, gi\u00e0 presidente della Rolling Stones Records, con cui realizza il primo disco del rapper italo-americano DropAflo. \nNel 2005 riforma il gruppo Lightshine. \nNel 2006 fa nascere il marchio Piano Hour che diventer\u00e0 nella stagione 2008 - 2009 una rassegna prodotta con il Musicus Concentus di Firenze.\nNel 2007 pubblica, dopo molti dischi come band leader, il debutto solista, \"Morning Manic Music\". Nel 2008 pubblica \"My Land Is Your Land\".\nNel 2010 ha condotto per Radio Rai un ciclo di puntate su Isoradio.\nA partire da gennaio 2007 condusse la celebre trasmissione radiofonica musicale (ideata da Pino Saulo) \"Fuochi\", in onda su Radio Rai 3 ogni sera alle 23.30.\n\u00c8 scomparso il 13 febbraio del 2011, giorno del suo 53\u00ba compleanno, a causa di una improvvisa malattia."}
{"id": "2741332", "revid": "306856", "url": "https://it.wikipedia.org/wiki?curid=2741332", "title": "Virgilio Gilardoni", "text": "Biografia.\nSi occup\u00f2 si storia dell'arte medievale, con particolare riguardo per l'area ticinese."}
{"id": "2741337", "revid": "287204", "url": "https://it.wikipedia.org/wiki?curid=2741337", "title": "Mois\u00e9s Due\u00f1as", "text": "Carriera.\nPassa professionista nel 2004 con la Relax-Bodysol. Nel 2006 si trasferisce tra le file del team francese Agritubel: nello stesso anno partecipa per la prima volta al Tour de France, vincendo poi una tappa e la classifica finale del Tour de l'Avenir.\nNel luglio 2008, al termine della quarta tappa del Tour de France, \u00e8 risultato positivo ai controlli antidoping, nei quali si evidenziava l'assunzione di eritropoietina. Questa circostanza, emersa il 16 luglio, una settimana dopo il riscontro della positivit\u00e0, ha portato alla sua immediata espulsione dalla corsa.\nIn seguito a successive perquisizioni, nelle quali \u00e8 emersa la presenza sostanze proibite nella sua abitazione, \u00e8 stato anche accusato di possesso e importazione di sostanze dopanti. Dopo aver scontato la squalifica, inizialmente di due anni, poi ridotta ad uno, ha gareggiato con la squadra dilettantistica Supermercados Froiz, partecipando anche a gare \"open\". Dal 2012 al 2014 veste la divisa della Burgos Monumental-Castilla y Le\u00f3n, squadra di categoria Continental, mentre nel 2015 corre per alcuni mesi con la portoghese Louletano-Ray Just Energy prima dell'addio alle corse."}
{"id": "2741338", "revid": "386562", "url": "https://it.wikipedia.org/wiki?curid=2741338", "title": "Kun Chen", "text": ""}
{"id": "2741340", "revid": "682976", "url": "https://it.wikipedia.org/wiki?curid=2741340", "title": "Discografia della Bandabard\u00f2", "text": ""}
{"id": "2741341", "revid": "287204", "url": "https://it.wikipedia.org/wiki?curid=2741341", "title": "Andres Gil", "text": ""}
{"id": "2741346", "revid": "768068", "url": "https://it.wikipedia.org/wiki?curid=2741346", "title": "Istro il Callimacheo", "text": "Biografia.\nIl lessico bizantino \"Suda\" informa che Istro fu uno scrittore (\u03c3\u03c5\u03b3\u03b3\u03c1\u03b1\u03c6\u03b5\u03cd\u03c2) e che fu schiavo (\u03b4\u03bf\u1fe6\u03bb\u03bf\u03c2) e allievo (\u03b3\u03bd\u03ce\u03c1\u03b9\u03bc\u03bf\u03c2) di Callimaco. La stessa fonte, in un passo verosimilmente corrotto, asserisce che Istro sarebbe stato figlio di Menandro, nipote di Istro, e Cireneo o Macedone. Sulla base della testimonianza di Ermippo di Berito, la \"Suda\" informa inoltre che Istro sarebbe nato a Pafo.\nLe uniche altre fonti che ricordano Istro sono Plutarco e Ateneo di Naucrati, che lo definiscono rispettivamente alessandrino (\u1f08\u03bb\u03b5\u03be\u03b1\u03bd\u03b4\u03c1\u03b5\u03cd\u03c2) e callimacheo (\u039a\u03b1\u03bb\u03bb\u03b9\u03bc\u03ac\u03c7\u03b5\u03b9\u03bf\u03c2).\nNon \u00e8 possibile ricostruire la famiglia d'appartenenza di Istro, ma gli aggettivi Cireneo, Macedone e Alessandrino possono riferirsi all'origine e all'attivit\u00e0 del maestro Callimaco, che nacque a Cirene e lavor\u00f2 ad Alessandria d'Egitto presso la Dinastia tolemaica.\nOpere.\nLa \"Suda\" afferma che Istro scrisse molto sia in prosa che in poesia. Le opere di Istro sono note esclusivamente in frammenti."}
{"id": "2741354", "revid": "529641", "url": "https://it.wikipedia.org/wiki?curid=2741354", "title": "Piuma (vulcanologia)", "text": "In vulcanologia, la piuma, o nube eruttiva \u00e8 una nuvola di tefrite e gas che si forma in direzione sottovento rispetto ad un vulcano in eruzione. La colonna verticale di gas e materiale che si innalza direttamente sopra la bocca prende invece il nome di colonna eruttiva.\nLe nuvole eruttive possono essere trascinate dai venti per migliaia di chilometri, di solito estendendosi sopra un'area sempre pi\u00f9 vasta all'aumentare della distanza dalla sorgente. Nel giro di qualche giorno le nuvole eruttive pi\u00f9 grandi possono fare tutto il giro del globo terrestre."}
{"id": "2741357", "revid": "1769795", "url": "https://it.wikipedia.org/wiki?curid=2741357", "title": "Oswaldo Guill\u00e9n", "text": "Nel 1980 partecip\u00f2 al suo primo torneo mondiale giovanile, al termine del quale ottenne un contratto con i Tiburones de La Guaira, con i quali esord\u00ec (1981) nella massima serie venezuelana.\nNel 1985, firm\u00f2 con i Chicago White Sox, con i quali gioc\u00f2 per 12 stagioni. Con loro, guadagn\u00f2 il titolo di miglior esordiente dell'anno (1985) e fu selezionato tre volte per il Major League Baseball All-Star Game (1988, 1990 e 1991).\nIl 12 aprile 1992 sub\u00ec un infortunio grave, che lo costrinse a saltare il resto della stagione e che ridusse le sue capacit\u00e0 nella corsa.\nNel 1998, pass\u00f2 ai Baltimore Orioles, per poi trasferirsi in corso di stagione agli Atlanta Braves. Chiuse la sua carriera nel 2000 ai Tampa Bay Rays.\nNel 2004, fu assunto come allenatore dai White Sox, che port\u00f2 alla vittoria delle World Series nel 2005 (anno in cui vinse anche il titolo di miglior allenatore dell'anno). Rimase alla guida della squadra fino al 2011.\nDal 2012 \u00e8 il manager dei Miami Marlins."}
{"id": "2741358", "revid": "1149807", "url": "https://it.wikipedia.org/wiki?curid=2741358", "title": "Re Womp", "text": ""}
{"id": "2741361", "revid": "709565", "url": "https://it.wikipedia.org/wiki?curid=2741361", "title": "Leland McCauley", "text": "I Leland McCauley sono una piccola famiglia di personaggi immaginari nel XXX e XXXI secolo dell'Universo DC. Furono frequenti antagonisti della Legione dei Supereroi.\nStoria del personaggio.\nLeland McCauley III.\nLeland McCauley III era un industriale, uno degli uomini pi\u00f9 ricchi della galassia, sebbene non cos\u00ec ricco quanto il benefattore della Legione dei Supereroi, R. J. Brande. A causa della maggior ricchezza di Brande, Leland covava verso di lui un'nvidia infinita, considerandolo da sempre un rivale, sebbene quest'ultimo all'inizio lo considerasse soltanto una seccatura. Un giorno la Legione gli salv\u00f2 la vita, ma le relazioni con il gruppo si deteriorano alquanto, nel momento in cui Leland accus\u00f2 la Legione di aver preteso un compenso per il salvataggio. Sebbene si rivel\u00f2 pi\u00f9 tardi, essere stata una truffa, confezionata al fine di catturare un astuto criminale, e pur essendo stato pienamente risarcito, McCauley da quel momento prov\u00f2 verso di loro un forte astio. Successivamente, anche uno dei suoi figli ribelli venne salvato dalla Legione da un impiegato scontento del suo lavoro presso la compagnia. McCauley fu infine costretto a ritirarsi, dopo che tutto il suo potere gli venne sottratto dal suo ambiziosissimo, e privo di scrupoli, figlio.\nLeland McCauley IV.\nAnche Leland McCauley IV, ricordando suo padre, decise di vendicarsi di Brande. Assunse un agente, Charon, in modo che si infiltrasse nello staff di Brande sul suo planetoide privato. L'agente fu fermato in tempo dalla Lagione, sebbene il suo attacco fu causa di immani distruzioni che mise a repentaglio la vita di numerose persone. Quando la Legione tent\u00f2 di interrogarlo, l'agente replic\u00f2 che non avrebbero potuto ucciderlo, perch\u00e9 faceva parte del loro codice. Ma Brande, che non era un membro della Legione, minacci\u00f2 di ucciderlo. Successivamente, la Legione fece irruzione nel quartier generale fortificato di McCauley sull'Himalaya per consegnare a Leland il suo agente, assassino fallito.\nFive Years Later.\nUno dei prodotti di McCauley, l'\"Omnicom\" era presente nel quarto volume della Legione, inclusi alcuni dispositivi utilizzati dalla Legione stessa per ricevere ed inviare messaggi, tenere dei diari, e cos\u00ec via. Sembravano essere una specie di comunicatori personali. Sua cugina Celeste, nome in codice, \"Rockfish\", divenne una dei Legionari.\nMcCauley era apparentemente coinvolto in qualche modo nel movimento di resistenza contro i Dominatori, emergendo come potente figura politica, dopo che la Terra venne liberata dal loro controllo, alleandosi con Universo. Leland riusc\u00ec infine a catturare la sua nemesi, R. J. Brande, suo figlio, Chameleon Boy, il suo compagno della Legione, Kid Quantum, ed un gruppo associato di Proteani, congelandoli in statute, tramite una fantomatica \"Energia Smeraldo\". I supereroi furono salvati poco dopo da una squadra di Legionari SW6. McCauley afferm\u00f2 successivamente che gli uomini della Legione stavano approfittando della sua ospitalit\u00e0, cosa della quale, a suo insindacabile giudizio, i suoi ex prigionieri non erano degni di meritare.\nIn una storia di apertura di \"Legionnaires\", McCauley tent\u00f2 di riformare i Fatal Five come una sua personale squadra di super criminali, ma con il tempo, si ribellarono al suo controllo. Fu rivelato che era un estremo germofobo, circondato da un habitat sterile che non lasciava mai.\nPost-Ora Zero.\nQuesto McCauley era la copia invecchiata di una versione pi\u00f9 giovane. Ancora una volta un potente industriale, e ancora rivale della Legione, al punto di formare una sua squadra di supereroi chiamata \"Workforce\". Riesce ad attirare dalla sua parte Lightning Lad, e molti Legionari pre-Ora Zero aderirono alla Workforce, inclusi Karate Kid e Ultra Boy.\nA causa delle sue attivit\u00e0 industriali si fece molti nemici, inclusa la Mano dei Fatal Five, il cui mondo venne avvelenato da McCauley. Mano tent\u00f2 di assassinarlo sulla sua base lunare, ma venne fermato dalla Legione.\nSuccessivamente McCauley, assunse il Dottor Regulus, i cui esperimenti fuori controllo, causarono la devastazione di un intero pianeta, tomba sacrificale del Leviatano. Garant\u00ec asilo politico ad Amelia Crugg dei Khund, convincedola, insieme alla l'aspirante Legionaria Lori Manning, ad unirsi alla Workforce.\nPerdite Post-Legione.\nDivenuta una potente figura politica dopo gli eventi di \"Legion Lost\", la Legione scopr\u00ec che apparentemente, McCauley era diventato Presidente dei Pianeti Uniti. Anche in questo caso, form\u00f2 una squadra privata di supereroi, questa volta agenti del presidente, squadra che ora includeva anche Mon-El. In realt\u00e0, mentre li combatteva, la Legione scopr\u00ec lo scheletro di Leland McCauley in una fogna, quindi, l'uomo conosciuto come McCauley era un impostore, una vecchia conoscenza, il supercriminale, Ra's al Ghul.\nCrisi finale: la Legione dei 3 mondi.\nUna somigliante versione pre-Crisi di McCauley comparve nel primo numero della miniserie \"\". Assassin\u00f2 R. J. Brande, rivelando al consiglio dei Pianeti Uniti che il benefattore della Legione era in realt\u00e0 un Durlan, prima di invecchiare a vista d'occhio e divenire polvere. Si scopr\u00ec che dietro l'evento vi era Time Trapper.\nOrdine di Purezza.\nDurante, \"Battle for the Cowl\", una versione del XX secolo di McCauley comparve a Gotham City come membro dell'Ordine della Purezza, aiutando ad inserire nell'organizzazione il nuovo Azrael. Questa versione di McCauley venne probabilmente assassinata con un colpo di pistola alla testa.\nPoteri e abilit\u00e0.\nLeland McCauley \u00e8 un essere umano ordinario, e non possedeva alcun potere, oltre alla sua enorme ricchezza. \u00c8 intelligente, furbo, senza scrupoli, e completamente amorale."}
{"id": "2741362", "revid": "767487", "url": "https://it.wikipedia.org/wiki?curid=2741362", "title": "Ohio Express (album)", "text": "Ohio Express \u00e8 un album del gruppo musicale statunitense Ohio Express."}
{"id": "2741365", "revid": "180639", "url": "https://it.wikipedia.org/wiki?curid=2741365", "title": "Album live", "text": ""}
{"id": "2741366", "revid": "1149807", "url": "https://it.wikipedia.org/wiki?curid=2741366", "title": "Womp", "text": ""}
{"id": "2741368", "revid": "767487", "url": "https://it.wikipedia.org/wiki?curid=2741368", "title": "Chewy Chewy", "text": "Chewy Chewy \u00e8 un album del gruppo musicale statunitense Ohio Express."}
{"id": "2741370", "revid": "1543377", "url": "https://it.wikipedia.org/wiki?curid=2741370", "title": "Wu Bai", "text": "Insieme al batterista Dean \"Dino\" Zavolta, al tastierista Yu Ta-hao (\u4f59\u5927\u8c6a \"Y\u00fa D\u00e0h\u00e1o\", aka \"Big Cat\") ed al bassista Chu Chien-hui (\u6731\u528d\u8f1d \"Zh\u016b Ji\u00e0nhu\u012b\"), ha formato il gruppo Wu Bai &amp; China Blue, di cui \u00e8 chitarrista e cantante. Soprannominato \"il re della musica dal vivo\", Wu Bai \u00e8 considerato una delle pi\u00f9 importanti personalit\u00e0 della musica rock in Asia orientale e nel Sudest asiatico.\nBiografia.\nWu Bai \u00e8 nato a Suantou, Lioujiao (nome che significa letteralmente \"Villaggio dell'aglio\"), nella contea centromeridionale di Chiayi. Il suo nome d'arte, che significa \"cinquecento\", \u00e8 all'origine di diversi aneddoti dei quali, per\u00f2, nessuno ha fonte certa. Secondo uno di essi, esso deriva dal fatto che, durante i suoi anni accademici, \u00e8 riuscito a totalizzare il massimo voto di 100 punti negli esami di tutte le cinque materie principali, sebbene poi la scoperta della passione musicale l'abbia distolto dagli studi non facendogli superare l'esame di ammissione all'universit\u00e0. Secondo un altro aneddoto, il nome deriva dal fatto che, durante gli anni della scuola superiore, gli altri studenti lo prendevano in giro per la sua stazza, dicendogli che \"pesava come 500 kg\".\nNel 2003, Wu Bai ha sposato Chen Wen-pei (\u9673\u6587\u4f69), sua compagna da pi\u00f9 di 10 anni, con una cerimonia privata svoltasi a Fukuoka, in Giappone.\nWu Bai \u00e8 un grande appassionato di Puroresu, ed ha perfino scritto una canzone tema per il suo amico wrestler Keiji Mutoh.\nCarriera.\nVisione d'insieme.\nLa musica di Wu Bai viene pubblicata nei mercati di Taiwan, Cina, Hong Kong, Singapore e Malaysia, sebbene i suoi fan si estendano anche nelle comunit\u00e0 sinofone di Giappone, Stati Uniti d'America, Canada, Australia ed Irlanda. Negli anni, Bai ha tenuto diversi concerti sold-out a Taiwan, Singapore, Malaysia ed Hong Kong, ed \u00e8 riuscito ad esibirsi anche negli Stati Uniti. Oltre a scrivere la maggior parte delle proprie canzoni, egli ha composto musica per diverse altre personalit\u00e0 del mondo mandopop e cantopop, tra i quali Andy Lau, Emil Chau, Karen Mok, Tarcy Su (\u8607\u6167\u502b) e Vivian Hsu.\nCarriera iniziale e formazione dei China Blue.\nAll'inizio degli anni '90, Wu Bai si trasfer\u00ec dalla nativa contea di Chiayi alla capitale Taipei, dove si distric\u00f2 tra diversi lavori part-time. Uno di questi lo condusse a lavorare in un negozio musicale, grazie al quale riusc\u00ec a formare la sua prima band, \"Buzz\", che ebbe vita molto breve.\nDean Zavolta descrive la formazione dei Wu Bai &amp; China Blue: \"i membri originariamente suonavano per band diverse fino al 1991, quando io e Chu Chien-hui iniziammo a suonare insieme con l'idea di formare una nuova rock band, pi\u00f9 fresca ed originale. Poi un giorno lui mi chiama e mi chiede se non mi dispiace partecipare ad un concerto insieme a lui e ad un chitarrista che si chiama Wu Bai... l\u00ec \u00e8 scattata la scintilla. Sia la musica che il nostro \"mo chi\" (\u9ed8\u5951) insieme erano fantastici. Ci\u00f2 che ci ha veramente aiutato, per\u00f2, \u00e8 che nel momento in cui siamo nati Taiwan - insieme ad altri paesi asiatici - era appena pronta per una rock band asiatica in grado di suonare davvero dal vivo\".\nWu Bai ha debuttato nel 1992 con due canzoni contenute nella colonna sonora del film in lingua minnan \"Dust of Angels\", accreditate al suo nome di nascita Wu Chun-lin con la partecipazione di Chu Chien-hui e Dean Zavolta, posti sotto il nome comune di \"China Blue\". Quello stesso anno, l'etichetta discografica Pony Canyon Taiwan pubblic\u00f2 il primo album di Wu Bai, \"Loving Others is a Happy Thing\", accreditato a Wu Chun-lin / Wu Bai con la partecipazione di altri tre membri dei China Blue ad almeno una canzone, sebbene i membri del gruppo non siano stati menzionati con i propri nomi. Nel 1993, il gruppo ha partecipato alla colonna sonora del film \"Treasure Island\", e le canzoni sono state accreditate a Wu Bai con il nome di Wu Chun-lin e agli altri membri del gruppo sotto il nome di China Blue. Solo negli album successivi, i crediti si sono riferiti all'insieme come \"Wu Bai &amp; China Blue\".\nLa fama.\nLe pubblicazioni iniziali di Wu Bai altro non erano che registrazioni delle sue esibizioni live nei pub di Taiwan, in particolare allo \"Sleeping Earth\" di Taipei e, fino alla sua chiusura, al \"Live A Go-Go\". Presto il \"venerd\u00ec con Wu Bai\" divenne un evento live settimanale seguito da un vasto pubblico, composto soprattutto da studenti universitari. Grazie a questa sua popolarit\u00e0 iniziale nata con il passaparola, Bai venne scoperto e messo sotto contratto dall'etichetta discografica indipendente Rock Records, e con essa pubblic\u00f2 il suo secondo album, \"Wanderer's Love Song\", accompagnato da video musicali. Le vendite dell'album non furono molto alte, ma la popolarit\u00e0 di Bai non cess\u00f2 di crescere grazie alle sue acclamate esibizioni dal vivo.\nSuccesso musicale e cinematografico.\nA gennaio 1996, i Wu Bai &amp; China Blue tennero per la prima volta un concerto ad Hong Kong, e da quel momento il frontman inizi\u00f2 ad essere soprannominato \"Re della musica dal vivo\". Pi\u00f9 tardi, quello stesso anno, il gruppo pubblic\u00f2 un album di successo dal titolo \"The End of Love\", che vendette pi\u00f9 di 60.000 copie grazie al singolo di apertura \"Norwegian Forest\" e fu classificato come uno dei migliori 10 album dell'anno dai quotidiani \"China Times\" e \"United Daily News\". Il video del singolo entr\u00f2 nella Top 20 del canale televisivo Channel V, e fu nominato come \"Miglior Video Musicale dell'Anno\" su MTV Taiwan.\nNel giugno 1998, dopo aver partecipato allo spot pubblicitario della \"Taiwan Beer\", Bai \u00e8 apparso anche nel film cinese \"A Beautiful New World\", nel ruolo di un cantante di strada. Egli stesso ha scritto e cantato la canzone tema del film.\nNel 1999, Wu Bai ha ottenuto un piccolo ruolo nel film taiwanese \"The Personals\", pellicola che ha ottenuto un discreto successo al botteghino. A novembre dello stesso anno, Wu Bai ha pubblicato l'album cinese \"White Dove\", girando in tour tre citt\u00e0 taiwanesi. Egli ha tenuto sei concerti sold-out ambientati in una tenda gigante, chiamata \"Super Dome\", evento innovatore nella scena live taiwanese. L'album ed il conseguente concerto furono i primi grandi eventi musicali dopo il grande terremoto di Taiwan, e come risultato il cantante fu votato come \"Cantante pi\u00f9 Popolare dell'Anno\". Nello stesso periodo, giunse al terzo posto come \"Uomo pi\u00f9 Popolare dell'Anno\", superando anche il presidente della Repubblica di Cina Lee Teng-hui.\nNell'anno 2000, Wu Bai ha scritto e cantato la canzone tema del film \"Legend of the Sacred Stone\", tratto da una serie televisiva nota come \"Pili\". Le musica sono state suonate da un'orchestra completa, ed i testi scritti in cinese classico. Tra marzo ed aprile di quell'anno, i Wu Bai &amp; China Blue hanno tenuto tre concerti a Singapore, Malaysia ed Hong Kong, esibizioni che hanno fatto ottenere al gruppo diversi titoli di giornali importanti. Successivamente, Wu Bai da solo ha cantato all'inaugurazione del nuovo presidente di Taiwan, al concerto del Giorno Nazionale di Singapore ed al Festival Musicale di Fukuoka. Per quanto riguarda la sua carriera cinematografica in anni recenti, egli \u00e8 stato scritturato come attore protagonista per il film di Tsui Hark \"Time and Tide\", per la colonna sonora del quale ha anche scritto e cantato due canzoni.\nMusica.\nLe influenze musicali di Wu Bai si rifanno al rock in lingua inglese degli anni '70, a personalit\u00e0 quali Led Zeppelin e Jimi Hendrix, conosciuti durante gli anni della formazione. Prima che i Wu Bai &amp; China Blue ottenessero la popolarit\u00e0 a Taiwan, a met\u00e0 anni '90, la musica rock guidata dalla chitarra era abbastanza inusuale nella scena dominata dalla musica country e pop. Similmente, anche i concerti live erano eventi rari. Parte della fama del gruppo di Wu Bai \u00e8 dovuta anche al miscuglio di testi poetici accompagnati da melodie dure e rock, ricetta originalissima in Asia orientale e nel Sudest asiatico, che ha portato il gruppo a tenere concerti di successo in diverse regioni e citt\u00e0 l\u00ec situate."}
{"id": "2741377", "revid": "367445", "url": "https://it.wikipedia.org/wiki?curid=2741377", "title": "Piuma (idrodinamica)", "text": ""}
{"id": "2741378", "revid": "19330", "url": "https://it.wikipedia.org/wiki?curid=2741378", "title": "Kubrat (Bulgaria)", "text": "Kubrat (in bulgaro \u041a\u0443\u0431\u0440\u0430\u0442) \u00e8 un comune bulgaro situato nella Regione di Razgrad di 26.739 abitanti (dati 2009). La sede comunale \u00e8 nella localit\u00e0 omonima\nLocalit\u00e0.\nIl comune \u00e8 formato dall'insieme delle seguenti localit\u00e0:"}
{"id": "2741381", "revid": "767487", "url": "https://it.wikipedia.org/wiki?curid=2741381", "title": "Mercy (Ohio Express)", "text": "Mercy \u00e8 un album del gruppo musicale statunitense Ohio Express."}
{"id": "2741382", "revid": "125427697", "url": "https://it.wikipedia.org/wiki?curid=2741382", "title": "Serie A2 (pallanuoto maschile)", "text": "La Serie A2 \u00e8 la seconda divisione del campionato italiano maschile di pallanuoto, organizzato dalla Federazione Italiana Nuoto.\nFormula.\nAl torneo partecipano 24 squadre, che vengono suddivise in due gironi in base alla posizione geografica delle squadre, composto ognuno da dodici sodalizi, il girone nord e il girone sud.\nViene disputata una stagione regolare con gare d'andata e ritorno al termine della quale le prime quattro classificate di ogni girone partecipano ai \"play-off\", le decime e le undicesime ai \"play-out\" e le ultime retrocedono direttamente in Serie B.\nNei \"play-off\" le squadre si incrociano in due tabelloni secondo il seguente schema:\nVenegono disputate semifinali e finali al meglio di tre gare e le vincitrici dei due tabelloni conquistano la promozione in Serie A1.\nNei \"play-out\" la decima classificata affronta l'undicesima del girone opposto sempre al meglio delle tre gare. Le squadre perdenti raggiungono le ultime classificate della regular season in Serie B.\nAlbo d'oro.\nCampionato a girone unico (1985-1993).\nLe squadre partecipanti erano dodici (dieci nel 1984-1985) e, dopo un girone all'italiana con gare d'andata e ritorno, le prime due classificate venivano promosse in Serie A1. Dal 1987-1988 al 1990-1991 le formazioni classificate dopo il secondo posto hanno disputato i \"play-out\" della Serie A1 per assegnare ulteriori promozioni.\nCampionato a pi\u00f9 gironi (dal 1994).\nLe squadre partecipanti variano dalle 20 alle 24 e sono suddivise solitamente in due gironi all'italiana (Nord e Sud), con partite d'andata e ritorno. Al termine della fase a gironi si procede con la formula dei \"play-off\".\nNella stagione 2020-2021 a causa della pandemia di Covid-19 i gironi sono quattro (Nord-Ovest, Nord-Est, Centro e Sud)."}
{"id": "2741384", "revid": "767487", "url": "https://it.wikipedia.org/wiki?curid=2741384", "title": "The Very Best of The Ohio Express", "text": "The Very Best of The Ohio Express \u00e8 un album raccolta del gruppo musicale statunitense Ohio Express, pubblicato nel 1970."}
{"id": "2741385", "revid": "19330", "url": "https://it.wikipedia.org/wiki?curid=2741385", "title": "Loznica (Bulgaria)", "text": "Loznica (in bulgaro \u041b\u043e\u0437\u043d\u0438\u0446\u0430) \u00e8 un comune bulgaro situato nella Regione di Razgrad di 13.628 abitanti (dati 2009). La sede comunale \u00e8 nella localit\u00e0 omonima\nLocalit\u00e0.\nIl comune \u00e8 formato dall'insieme delle seguenti localit\u00e0:"}
{"id": "2741388", "revid": "124703542", "url": "https://it.wikipedia.org/wiki?curid=2741388", "title": "Valiant Comics", "text": "La Valiant Entertainment (comunemente nota come \"Valiant Comics\") \u00e8 una casa editrice di fumetti statunitense fondata su iniziativa di Jim Shooter nel 1989. Inizialmente prende il nome \"Voyager Communications\" e si propone di vendere fumetti prodotti su licenza. Successivamente arriva a creare personaggi di genere supereroistico che vanno a formare un universo fumettistico denominato \"Valiant Universe\".\nLa \"Valiant Entertainment\" \u00e8 un gruppo editoriale che pu\u00f2 contare su una libreria di oltre 1500 personaggi e che ha venduto oltre 80 milioni di fumetti dal 1990. Il suo scopo non \u00e8 solo quello di pubblicare fumetti su queste propriet\u00e0, ma di svilupparne il merchandising, produrne film cinematografici, videogiochi e quant'altro possa offrire l'industria dell'intrattenimento.\nStoria.\nContesto e fondazione.\nNel 1987 Jim Shooter il redattore-capo della Marvel Comics viene licenziato dopo aver diretto la casa editrice dal 1978. In questo periodo di tempo ha ottenuto ottimi risultati sia a livello creativo che commerciale ed \u00e8 riuscito a dare un'impostazione di lavoro ai suoi collaboratori (\"editors\" e assistenti) che ha permesso all'universo Marvel di avere una coerenza narrativa senza precedenti. Questo ha tra l'altro spinto la rivale DC Comics a rivedere la continuity del suo universo fumettistico e a cercare di riorganizzare l'intero parco testate. Questa risposta sfocia nella miniserie Crisi sulle Terre infinite del 1985 e l'annullamento del primo Multiverso DC. Questo per\u00f2 non basta a battere la Marvel nelle vendite e tra i successi di Shooter vi sono il rilancio di personaggi storici, ma in declino, quali Daredevil (affidato a Frank Miller), Thor (con il celebre ciclo di Walter Simonson) e l'incredibile sviluppo delle serie mutanti degli X-Men, operazione gi\u00e0 avviata prima del suo arrivo, ma ora pienamente sfruttatta a livello commerciale e creativo. Tra l'altro Jim punta su personaggi come Wolverine e Punisher, anticipando l'ondata di anti-eroi che arriver\u00e0 negli anni novanta. Hanno meno successo iniziative come il \"New Universe\" ma allo stesso tempo Guerre segrete (prima e seconda miniserie), da lui stesso scritte sono uno dei pi\u00f9 grandi successi Marvel. Ha anche il merito di lanciare l'etichetta Epic Comics, che pubblica fumetti per un pubblico pi\u00f9 adulto e \"creator-owned\" (ci\u00f2 i cui diritti rimangono agli autori), anticipando di diversi anni la Vertigo della \"DC\". Nonostante questo i suoi dissapori con la propriet\u00e0 (pare dovuti al suo carattere decisionista) e alcuni scontri con certi autori su cui lui stesso aveva puntato (Miller e John Byrne su tutti), portano al suo allontanamento dalla Marvel. Jim per\u00f2 vorrebbe mantenere il suo posto e se possibile aumentare i suoi poteri decisionali.\nPer questo nel 1988 l'ex editor-in-chief della Marvel e un gruppo di altri investitori cercarono di acquistare la Marvel Comics con un'offerta di 81 milioni di dollari, ma questa fu seconda a quella dell'imprenditore Ronald Perelman. Nonostante la sconfitta, Jim si rende conto delle sue capacit\u00e0 di convincere potenziali investitori ad entrare nel mercato del fumetto. Tra questi vi \u00e8 Steven J. Massarsky, ex manager dell'Allman Brothers Band, che lo aiuta a recuperare fondi per creare una nuova casa editrice. Gran parte del finanziamento arriva dalla \"Triumph Capital\", un fondo di venture capital, che inserisce come responsabile finanziario Winston Folkes. Nasce cos\u00ec nel 1989 la \"Voyager Communications Inc.\" e la sezione dedicata alla pubblicazione di fumetti, la Valiant Comics. Inoltre Jim ingaggia Bob Layton, suo ex collaboratore alla Marvel, responsabile insieme allo scrittore David Micheline del rinnovamento di Iron Man. Inizialmente si discute su quali personaggi storici poter acquisire per poter lanciare la \"Valiant\". Jim crede che per farsi notare sul mercato bisogna puntare su brand gi\u00e0 conosciuti e dopo aver scartato l'ipotesi dell'acquisizione dei personaggi Harvey Comics, la scelta definitiva ricade sui supereroi della \"Golden Key\", il cui successo risaliva alla Silver Age, ma la cui serie \"Magnus, Robot Fighter\" era una delle preferite dallo stesso Shooter. Avevano vissuto anche una certa celebrit\u00e0 personaggi quali Solar the Man of Atom e Turok.\nNon sar\u00e0 per\u00f2 con questi supereroi che parte l'avventura della \"Valiant Comics\" perch\u00e9 a livello dirigenziale viene deciso di sfruttare la crescente popolarit\u00e0 dei videogiochi della Nintendo. La rivista ufficiale della casa giapponese, dal nome \"Nintendo Power\" vende milioni di copie al mese e viene quindi deciso di acquisire a carissimo prezzo i diritti per pubblicare fumetti su Supermario, Legend of Zelda, Metroid. A questo si aggiunge l'esborso per i diritti della federazione di wrestling WWF (all'epoca seguitissima a livello televisivo). Il fumetto di debutto \u00e8 \"Supermario Brothers Special Edition\" n. 1 nel 1990 a cui fa seguito una serie regolare nel 1991 (\"Adventures of Supermario\") e altre due miniserie. L'iniziativa \u00e8 per\u00f2 un disastro commerciale, i fumetti non vendono e ci si rende conto che gli appassionati di videogiochi non apprezzano le trasposizioni cartacee dei loro eroi, e probabilmente i lettori di fumetti e i giocatori di videogames non coincidono, o almeno \u00e8 cos\u00ec agli inizi degli anni novanta.\nSviluppo e successo dell'universo Valiant (1991-1993).\nDopo il fallimento con i fumetti della Nintendo, La \"Voyager Communications\" rischia di essere chiusa dalla Triumph Capital che pretende un ritorno finanziario degli investimenti fatti. A Shooter non resta che puntare sui supereroi della Gold Key e lancia una nuova serie su \"Magnus, Robot Fighter\" che esce con data di copertina maggio 1991. Ai testi c'\u00e8 lo stesso Shooter mentre i disegni sono realizzati da Art Nichols e Bob Layton. L'accoglienza \u00e8 tiepida, ma nel settembre dello stesso anno pubblica \"Solar, the Man of Atom\". Sia Magnus sia Solar si basano sui personaggi della Gold Key, ma su \"Magnus, Robot Fighter\" n. 5 (ottobre 1991) viene presentato il primo personaggio Valiant originale. Si tratta di \"Rai\", un samurai giapponese che vive nella societ\u00e0 futura del 41\u00ba secolo. A fine anno (con data di copertina gennaio 1992) esce anche la prima serie regolare originale della Valiant: \"Harbinger\". Questa parla di un ragazzo dagli straordinari poteri che fugge dal suo mentore \"Tony Harada\" e dai piani malvagi della \"Harbinger Corporation\". In questo modo si cominciano a introdurre i primi elementi narrativi che andranno a comporre il \"Valiant Universe\", a cui presto si aggiungono altre serie originali quali \"X-O Manowar\" (il cui protagonista \u00e8 un barbaro dell'epoca imperiale romana in una armatura alla \"Iron Man\") e \"Shadowman\" (supereroe mistico di New Orleans), Archer and Armstrong, Eternal Warrior (che viene creato dal duo Shooter-Perlin su \"Solar, Man of Atom\" n. 10). Il tutto viene proposto con una cura particolare per la continuity, si vuole dare ai lettori la sensazione di trovarsi in un universo fumettistico coerente e i cui personaggi condividono la stessa realt\u00e0 fittizia. In questa fase ha un ruolo fondamentale l'esperienza editoriale di Shooter che ha assistito alla gestione caotica dei personaggi \"DC\" tra gli anni sessanta e settanta e durante il suo ruolo direttivo alla Marvel ha saputo dare al suo universo fumettistico una coesione e continuity che sono diventate un vanto per la Casa delle Idee. A questo bisogna aggiungere il progetto del \"New Universe\" (sempre realizzato alla Marvel), il quale ha visto il lancio di nuove serie e personaggi che agissero al di fuori del Marvel Universe, in una realt\u00e0 pi\u00f9 simile al mondo reale e le cui vicende (narrate nelle varie serie) avessero ripercussioni credibili a livello sociopolitico e il cui legame tra le storie fosse molto stretto e in una rigida continuit\u00e0 narrativa. Nonostante il nuovo universo di Shooter sia fallito a livello commerciale, rimane un punto di riferimento nella realizzazione di nuove realt\u00e0 fumettistiche ed \u00e8 diventato il banco di prova su cui Jim ha fatto esperienza per arrivare alla creazione dell'universo Valiant. Per consolidare ulteriormente il Valiant Universe, Jim Shooter lancia a met\u00e0 del 1992 un \"universe-wide crossover\" al pari di quanto \u00e8 ormai solita fare la DC Comics dal 1985. Un evento di questo tipo prevede una storia (in genere strutturata a partire da una miniserie) che si collega poi a tutti (o quasi) gli albi della casa editrice. Questi albi di collegamento sono denominati \"tei-in\". In questo caso la storia inizia sulla prima parte di una miniserie in due numeri, l'albo di debutto \u00e8 \"Unity\" n. 0 (agosto 1992), le cui matite sono realizzate da una leggenda dei comics quale Barry Windsor-Smith. Questo numero viene presentato come il capitolo primo di una storia che poi si snoda su tutte le 8 serie Valiant in distribuzione e si chiude con \"Unity\" n. 1 (ottobre 1992), presentato come il capitolo 18\u00b0. Da sottolineare che il n. 0 viene distribuito gratuitamente con una tiratura di 150.000 copie. Si tratta di un azzardo commerciale e potrebbe danneggiare la casa editrice, ma questa operazione galvanizza invece i lettori, che comprano avidamente gli albi \"tei-in\" esaurendo le copie da distribuire alle fumetterie. La Valiant acquist\u00f2 popolarit\u00e0 velocemente, come attestato anche da riviste specializzate come \"Overstreet Comic Book Price Guide\" e \"Wizard\". Da notare che la Valiant viene premiata come miglior nuova casa editrice del 1992 (per gli albi pubblicati dal 1991) e come miglior editore in assoluto nel 1993. Questi riconoscimenti le sono dati da \"Diamond Comic Distributors\", che all'epoca era il maggiore distributore per i fumetti statunitensi insieme alla \"Capital City Distribution\". Ad oggi \u00e8 diventato il distributore unico per il mercato dei comics. A met\u00e0 del 1992 le vendite degli albi Valiant si attestano tra le 30.000 e 40.000 copie e il debito con la \"Triumph Capital\" rimane aperto, ma in aiuto della casa editrice arriva un'espansione del mercato fumettistico mai visto prima e che porter\u00e0 ad un 1993 che rimarr\u00e0 negli annali come l'anno record per le vendite dei fumetti statunitensi. Non si tratta di una reale crescita della base dei lettori, ma il tutto \u00e8 veicolato da una bolla speculativa che porta le fumetterie ad ordinare albi in eccesso e ad improvvisati speculatori a comprare decine di copie di uno stesso albo nelle speranza di rivenderlo a prezzo maggiorato dopo pochi mesi. L'illusione dura poco e l'implosione sar\u00e0 gi\u00e0 evidente nel 1994, ma questo non toglie che i vertici della Valiant e il suo parco personaggi siano pronti a sfruttare al massimo il periodo favorevole. La prima avvisaglia dell'ondata favorevole di acquisti diviene evidente quando il primo numero della serie \"Bloodshot\" arriva a vendere 742.000 copie. L'albo esce lo stesso giorno (il 12 novembre 1992) in cui viene distribuito l'albo della morte di Superman, cio\u00e8 \"Superman (Vol.2)\" n. 75, che \u00e8 uno dei fumetti pi\u00f9 venduti di sempre. Da notare che il novembre del 1992 rimane il mese record per le vendite di albi a fumetti di lingua inglese. Qualche mese prima su \"Magnus, Robot Fighter\" n. 12 (maggio 1992), Shooter crea un teamp-up tra il protagonista della serie e \"Turok\", il cacciatore di dinosauri creato decenni prima dalla Dell Comics e che adesso viene sapientemente introdotto nel nuovo universo Valiant. Questo personaggio si riveler\u00e0 essere uno dei character di maggior successo degli anni novanta. Infatti quando debutta la sua serie regolare a luglio 1993, il primo numero vende un milione e settecentocinquantamila copie e con il n. 4 si stabilisce il record ufficioso di vendite per un albo Valiant con un totale di 2 milioni di copie andate in pre-ordine. Questo rappresenta il picco di maggior successo ma anche l'inizio del declino. Da notare che Jim Shooter, artefice del rilancio di questi personaggi e ideatore di un universo fumettistico secondo solo a quello del duopolio DC-Marvel, \u00e8 stato licenziato nell'estate del 1992 in seguito a contrasti con i suoi partner commerciali della \"Triumph Capital\". Bob Layton prese allora la maggior parte degli incarichi editoriali di Shooter, mentre Kevin VanHook divenne \"production manager\" oltre che prendere le redini di scrittore per le serie di \"Solar\" e \"Eternal Warrior\". Jim si trov\u00f2 quindi estraneo alla compagnia che ha creato proprio nel momento del suo pi\u00f9 grande trionfo. L'ultimo progetto partorito di Shooter (in collaborazione con Layton) \u00e8 l'albo \"Rai\" n. 0 che delinea ulteriormente la continuity del Valiant Universe nel corso della storia. Oltre a contenere la prima apparizione del personaggio di \"Bloodshot\", l'albo presenta il futuro dell'universo Valiant in maniera dettagliata, dalla morte dell'attuale Shadowman nel 1999 al futuro dell'anno 4001 in cui si svolge la nuova serie regolare \"Rai\".\nA partire dal 1992, i fumetti Valiant rendono la \"Voyager Communications\" una compagnia altamente remunerativa e gli investitori del \"Triumph Capital\" rientrano dell'investimento e ci guadagnano molti soldi. Bisogna considerare che nel 1991 la Valiant detiene lo 0.64% di un mercato dei comics che raccoglie poco pi\u00f9 di 300 milioni di dollari mentre nel 1993 ha quasi il 9.40% di un mercato che raccoglie la cifra record (per l'industria del fumetto) di 850 milioni di dollari. Questo porta alla \"Voyager\" un incasso lordo che raggiunge gli 80 milioni di dollari. Gi\u00e0 nell'estate del 1993 ci sono per\u00f2 le prime avvisaglie dell'imminente collasso del mercato con la media degli albi venduti che passa da 300000 copie a 75000. Gli investitori del \"Triumph Capital\" capiscono che \u00e8 il momento di vendere la Voyager Communications e uscire dall'editoria a fumetti quando il peak del mercato sembra raggiunto. Ottimizzando ulteriormente il loro investimento riescono a vendere la compagnia all'azienda di videogiochi Acclaim per 65 milioni di dollari.\nAcclaim Entertainment (1994-2004).\nNel giugno del 1994, la Voyager Communications viene venduta al colosso dei videogiochi Acclaim Entertainment per 65 milioni di dollari. Prima di tentare l'acquisto della Valiant, la Acclaim aveva provato a comprare la \"Image\", ma i suoi fondatori si erano opposti per mantenerne l'indipendenza creativa. Tra l'altro l'acquisto della \"Voyager Communications\" \u00e8 pagato eccessivamente dalla Acclaim in quanto dei calcoli finanziari accurati non la stimavano pi\u00f9 di 30/35 milioni di dollari. Parallelamente al resto dell'industria fumettistica, le vendite della Valiant stanno crollando gi\u00e0 dalla fine del 1993 e stando a quanto sostenuto dallo stesso Bob Layton (allora redattore capo per la Valiant Comics), l'ingerenza dei vertici della Acclaim contribuir\u00e0 a peggiorare la situazione. Il progetto dei nuovi proprietari \u00e8 chiaramente quello di trasformare i personaggi a fumetti del Valiant universe in franchise per nuovi videogiochi. Questo obiettivo viene anche raggiunto in quanto le trasposizioni videoludiche dei personaggi Valiant arrivano a vendere 8 milioni di copie e sono da menzionare i videogiochi di successo tratti da \"Shadowman\" e \"Turok\". Bisogna anche per\u00f2 sottolineare che diverse scelte editoriali non risulteranno altrettanto vincenti e le conseguenze porteranno alla chiusura delle pubblicazioni Valiant entro la fine del decennio.\nNel 1994, Bob Layton lancia il crossover \"The Chaos Effect\", miniserie di quattro numeri che cerca di ricreare interesse sull'universo Valiant. Si tratta di un tentativo fallimentare e questo porta il progressivo distacco e coinvolgimento di Layton (uno dei fondatori della Valiant) dalla gestione creativa del gruppo. Nel 1995 la Acclaim cerca di rilanciare le serie attraverso l'evento definito \"Birthquake\". Si tratta di un'operazione nella quale i titoli pi\u00f9 deboli nelle vendite quali \"Harbinger\", \"Rai\", \"Secret Weapons\" vengono cancellati e i restanti (circa una decina) sono assegnati ad autori e artisti di fama ed esperienza. Tra questi vi sono Dan Jurgens (all'epoca top-seller assoluto grazie al suo ciclo su Superman), Ron Marz e Bart Sears (a cui viene affidato \"X-O Manowar\"), Tim Truman e Rags Morales (su \"Turok\") e John Ostrander (su \"Eternal Warrior\"). L'operazione \u00e8 alquanto dispendiosa: a questi autori/artisti viene garantito una cifra fissa per albo di 20.000 dollari (sia per i testi che per le matite, arrivando quindi a sborsare 40.000 dollari per numero), senza garanzia di un ritorno commerciale. Le vendite per\u00f2 continuano a crollare con diverse serie che faticano a tenersi sopra la 5000 copie, \"Timewalker\", \"Shadowman\", \"Visitor\" chiudono pochi mesi dopo. Nell'arco di soli due anni l'interesse per gli albi Valiant sembra svanito e nonostante la crisi stia toccando l'intero mercato fumettistico bisogna sottolineare che la Valiant (ora Acclaim Comics) \u00e8 tra quelle pi\u00f9 duramente colpite. Nel 1996, si assiste alla chiusura di tutte le serie mensili dei personaggi \"Valiant\" e di fatto termina quello che viene definito il primo universo Valiant (o prima ondata dei fumetti Valiant) e per cui si utilizza l'acronimo \"VH1\". L'ultimo albo del \"VH1\" \u00e8 quello della serie \"X-O Manowar\" con data di copertina settembre 1996. Il passo successivo \u00e8 quello di un reboot dei personaggi di maggior successo, una nuova continuity e il lancio di qualche nuova serie. Nel 1997 l'Acclaim riesce a trovare le risorse finanziarie per tentare questo rilancio soprattutto grazie all'incredibile successo del video game per la console Nintendo 64, il quale vende 1,5 milioni di copie. L'editor Acclaim Jeff Gomez arriva a dichiarare che il videogioco ha incassato di pi\u00f9 di molti blockbuster cinematografici di successo. Si decide quindi di varare una nuova linea editoriale: la \"Valiant Heroes\" la quale debutta nel febbraio 1997 con un progetto ambizioso, che prevede 10 serie regolari mensili e 2 a cadenza trimestrale, nessun titolo riprende la continuity in vigore nell'universo Valiant fino al 1996. Per gestire la nascita di questo secondo universo Valiant, denominato \"VH2\", si punta sull'autore Fabian Nicieza. Questi collabora con Steve Massarsky (la cui credibilit\u00e0 \u00e8 scesa dopo il fallimento del suo intercompany cross-over \"Deathmate\") e Jon Hartz per lanciare il \"VH2\", cio\u00e8 la seconda ondata dei fumetti Valiant, ormai completamente assorbiti nel brand \"Acclaim\". La scelta di Nicieza viene fondata sulla sua reputazione di scrittore top-seller di albi alla Marvel Comics. Difatti nei primi anni novanta, ai testi delle serie mutanti e di New Warriors, vendeva centinaia di migliaia di copie per albo. Il problema \u00e8 che in quel periodo (1991-1993), le vendite erano cresciute a dismisura per chiunque fosse nel settore, Nicieza non si \u00e8 distinto da altri autori e non ha l'esperienza di Redattore come Jim Shooter o lo stesso Bob Layton. Nonostante questo gli viene affidato il compito di rifondare l'universo Valiant e dargli una nuova continuity. Lo stesso Nicieza ammette che questa drastica scelta \u00e8 stata fatta per cercare di attirare l'attenzione dei lettori e dare pi\u00f9 libert\u00e0 creativa ai nuovi autori e artisti chiamati a lavorare al progetto. Questi decide di puntare sia su titoli gi\u00e0 conosciuti quali \"Bloodshot\", \"Magnus\", \"Ninjak\", \"Shadowman\", \"X-O Manowar\", e sia su nuove serie quali \"Trinity Angels\", \"Troublemakers\", \"Quantum &amp; Woody\". Bisogna sottolineare che gli autori scelti sono tra quelli pi\u00f9 validi degli anni novanta. Per \"X-O Manowar\" viene scelto il duo Mark Waid e Bryan Augustyn, responsabili di un ciclo di storie di successo sulla serie di Flash post-Crisis. Garth Ennis, l'acclamato scrittore di Preacher per la Vertigo (distintosi anche su Hellblazer e \"Hitman\") viene messo ai testi di \"Shadowman\" e Kurt Busiek (pluripremiato per Marvels) deve ricreare \"Ninjak\". Nonostante le premesse siano buone il progetto fallisce e una delle colpe risiede in mancanza di disciplina e guida a livello redazionale, punti forti del periodo Shooter. Per esempio Ennis lascia il suo incarico (inspiegabilmente) dopo soli 4 numeri e senza aver dato una sferzata al personaggio di Shadowman. Mark Waid stravolge completamente un personaggio vincente e ormai iconico (per la Valiant) trasformandolo in un \"mash up\" di Iron Man e Capitan America con un'armatura che si attiva grazie alla paura. Waid si vanta persino di non aver mai letto un albo di \"X-O Manowar\" uscito in precedenza e quindi ignora completamente il background del personaggio. Si tratta di un atteggiamento insolito per un autore sempre attento e rispettoso del passato narrativo ed editoriale dei personaggi a cui lavora. Pi\u00f9 tardi arriva a giustificare il suo approccio con il fatto di aver avuto gravi problemi familiari, i quali non gli hanno permesso di dare piena attenzione all'opera. A questo si aggiunge una versione di Ninjak da parte di Buisiek che toglie forza e spessore ad un personaggio che Joe Quesada aveva contribuito a rendere memorabile e influente nel mondo dei comics di quel decennio. Anche lo storico personaggio \"Magnus\" viene completamente reinventato dal duo Mike McKone e Mike McKenna. Magnus non \u00e8 pi\u00f9 l'eroe che combatte contro i Robot nel 50\u00ba secolo, ma un viaggiatore del tempo che torna indietro nel tempo per salvare la nostra epoca, sfruttando cos\u00ec un canovaccio narrativo privo di originalit\u00e0 e gi\u00e0 ampiamente sfruttato. Escono nuove serie anche su \"Shadowman\", \"Solar Man of Atom\", \"Turok\" e \"Eternal Warriors\". Le tre novit\u00e0 sono: \"Troublemakers\" con protagonisti un gruppo di teenagers che devono salvare il mondo (creati da Fabian Nicieza), \"Trinity Angels\" con protagoniste tre eroine le quali sono anche sorelle e \"Quantum &amp; Woody\" di Christopher Priest e Mark Bright, unico vero successo del \"VH2\". Il problema \u00e8 che viene a mancare un'autorit\u00e0 a livello redazionale che sapesse gestire a livello creativo e comportamentale gli autori coinvolti, al quale si aggiunge la mancanza di originalit\u00e0 nelle nuove proposte creando scontento tra i gli appassionati del primo universo Valiant e mancanza di attrattiva per chi si approccia per la prima volta ai \"Valiant Heroes\". L'accoglienza iniziale \u00e8 tiepida e i primi albi non vendono pi\u00f9 di 30.000 copie e la situazione peggiora con il passare dei mesi. A questo si aggiunge la crisi del mercato che si protrae anche nel 1998 quando il totale degli albi venduti dagli editori di fumetti scende ancora di un 16% rispetto all'anno precedente e un ulteriore 9% dei comic shop chiude i battenti. Nel marzo 1998 l'albo pi\u00f9 venduto dei \"Valiant Heroes\" tocca solo le 11500 (undicimila e cinquecento) copie, e si tratta di \"Quantum &amp; Woody\" una delle novit\u00e0 dell'universo \"VH2\". Persino il fumetto \"Turok\", il cui video game vende milioni di copie, non supera le 10.000. A Christopher Priest, co-creatore di \"Quantum &amp; Woody\", viene affidata l'occasione di creare una nuova serie e, insieme al disegnatore James Fry, concepisce un noir urbano dal titolo \"Concrete Jungle: The Legend of the Black Lion\", pubblicizzato come miniserie in 6 parti. Si tratta per\u00f2 del canto del cigno per il nuovo universo Valiant. Dell'opera viene distribuito solo il primo numero e ad ottobre del 1998 l'Acclaim cancella definitivamente tutte le serie facenti parte del \"VH2\". Lo staff redazionale viene ridotto da 24 a 7 persone e la sede della \"Acclaim Publishing\" viene ricollocata a Glen Cove in Long Island, centro direttivo della casa madre \"Acclaim Entertainment\". Nicieza, dopo il fallimento della nuova linea a fumetti si dimette adducendo la scusa che la nuova sede editoriale si trovava a 3 ore di viaggio da casa sua.\nNel 1999 l'editor James Perham ha il compito di cercare di rivitalizzare i fumetti Valiant per una terza volta durante la gestione \"Acclaim\". L'approccio \u00e8 cauto e si comincia col proporre tre sole serie pubblicate con il logo \"Acclaim Comics\" e pubblicizzate con la tagline \"Pre-Millennium Action\" con il riferimento all'imminente arrivo del terzo millennio. La pi\u00f9 attesa \u00e8 \"Quantum &amp; Woody\" che viene nuovamente affidata ai suoi creatori Christopher Priest e Mark Bright. Invece di partire dal n. 1 oppure dal n. 18, riprendendo da dove si era interrotta nel 1998, la serie riparte dal n. 32 (settembre 1999) con un balzo di 14 albi. Gli autori continuano quindi la storia come se nel periodo di limbo editoriale la serie fosse stata comunque pubblicata regolarmente. Si crea quindi un finto gap tra gli archi narrativi. Quali fossero i piani del duo Priest-Bright per colmare quel vuoto non vengono svelati pienamente in quanto dopo solo tre numeri la serie viene cancellata definitivamente, l'ultimo albo presenta come data di copertina il febbraio 2000. L'altro personaggio su cui si punta \u00e8 \"Shadowman\" affidato agli autori Dan Abnett e Andy Lanning, per i disegni di Mat Broome e Ryan Benjamin. La scelta del personaggio ricade unicamente sul fatto che la Acclaim sta sviluppando un videogioco a lui ispirato. La serie chiude per\u00f2 con il n. 6 nel dicembre 1999. Il terzo titolo del rilancio \u00e8 la miniserie in 4 parti \"Armorines\" di Omar Banmally, Michael Marts, Jim Calafiore e Peter Palmiotti. Si tratta del fiasco pi\u00f9 clamoroso dell'intera linea, il quarto e ultimo albo vende solo 2500 (duemila e cinquecento) copie. Nel tentavo di rievocare i fasti dei primi anni novanta e richiamare l'attenzione dei lettori viene coinvolto Jim Shooter, co-fondatore della Valiant e direttore creativo del primo universo Valiant (il \"VH1\"). Shooter \u00e8 reduce da un decennio dove, dopo aver lasciato la Valiant, ha cercato invano di fondare una propria casa editrice indipendente che bissasse i successi da lui ottenuti sia alla guida della Marvel Comics che della stessa Valiant. In un mercato in forte crisi di vendite e non potendo contare su partner e investitori affidabili i suoi progetti quali la Defiant Comics e la Broadway Comics sono falliti. Accetta quindi di collaborare con la Acclaim Comics, ma intende rivedere completamente la continuity dell'universo Valiant con la miniserie-evento \"Unity 2000\". L'idea \u00e8 quella di creare un unico universo narrativo dalla fusione di quello originale con quello ideato sotto la gestione \"Acclaim\". Il suo vero fine \u00e8 per\u00f2 quello di cancellare quanto fatto nel reboot che ha portato al \"VH2\" e riportare i personaggi ad una versione pi\u00f9 fedele possibile a quella concepita in origine. L'ex editor Acclaim Jeff Gomez, responsabile insieme a Fabian Nicieza della creazione dell'Acclaim Universe (o \"VH2\"), denuncia l'operazione di Shooter, ma non adduce ragioni valide a sostegno della mancanza di validit\u00e0 o necessit\u00e0 di agire in questa direzione. La volont\u00e0 di Shooter di tornare alle origini la si vede in diversi spunti della trama in quanto racconta tra l'altro la morte del primo Shadowman (alias Jack Boniface) per mano di Master Darque, esattamente come predetto che sarebbe accaduto nel 1999 in \"Rai\" n. 0 (pubblicato nel 1992). Lo stesso titolo \"Unity\" riprende quello dello storico crossover del 1992 con il quale l'universo Valiant mise le basi della sua continuity. Che tipo di futuro avesse in mente Shooter per i supereroi Valiant rimane per\u00f2 nebuloso in quanto la miniserie, sollecitata dal catalogo \"Previews\" (di Diamond Comic Distributors) come storia distribuita in 6 albi, viene cancellata al terzo numero per vendite scarse. Anche Shooter non riesce a riportare lettori alla Acclaim e il destino dei suoi supereroi sembra ormai essere l'oblio editoriale. Anche il tentativo di imporre una piattaforma digitale quale la \"Acclaim Comics Web Anthology\" fallisce nel tracciare nuove vie per rimanere sul mercato. I riflettori sull'Universo Valiant si spengono e bisogner\u00e0 attendere oltre un decennio per assistere ad una nuova genesi editoriale di quelli che, soprattutto nella prima met\u00e0 degli anni novanta, sono stati tra gli eroi a fumetti pi\u00f9 popolari.\nNel 2004 la Acclaim and\u00f2 in bancarotta e chiuse i suoi uffici; nel 2005 vendette all'asta i diritti dei personaggi originali della Valiant come parte del procedimento della bancarotta. Dopo un processo complicato che coinvolse numerose parti, la Valiant Entertainment acquis\u00ec i diritti dei personaggi. Nel 2008 lanci\u00f2 inoltre il suo sito ufficiale e ha cominciato a ristampare versioni ricolorate di alcune serie della Valiant Comics: \"Harbinger: The Beginning\" (contiene \"Harbinger\" nn. 1-7), \"X-O Manowar: Birth\" (\"X-O Manowar\" nn. 1-7) e \"Archer &amp; Armstrong: First Impressions\" (\"Archer &amp; Armstrong\" nn. 1-7).\nIl rilancio del Valiant Universe (dal 2012).\nNonostante la \"Valiant Entertainment\" abbia acquisito i diritti dei personaggi \"Valiant\" nel 2005 \u00e8 solo nel 2011 che annuncia di volerli sfruttare per lanciare nuove serie a fumetti. Le prime quattro nuove serie del rilanciato del \"Valiant Universe\" avviene nell'estate del 2012 con una campagna promozionale che viene denominata \"The Summer of Valiant\". Questi primi albi partecipano all'iniziativa \"Free Comic Book Day\", giorno in cui vengono distribuiti fumetti gratuitamente dai comic-shop aderenti. La supervisione creativa del progetto \u00e8 affidata al direttore creativo Dinesh Shamdasani, il direttore esecutivo Warren Simons e l'editore Fred Pierce. Quest'ultimo \u00e8 l'unico membro del nuovo management che era presente anche nell'organigramma della \"Valiant\" durante i suoi successi degli anni novanti e rappresenta quindi un ponte con il passato della casa editrice. Il programma prevede la pubblicazioni delle quattro nuove serie tra giugno e agosto e si tratta di \"X-O Manowar\", \"Harbinger\", \"Bloodshot\" e \"Archer e Armstrong\". Simons specifica da subito che si tratta di albi con storie che possono essere da subito fruibili per i nuovi lettori e non si tratta della sequel delle serie degli anni novanta, ma piuttosto di un \"reboot\". Il tutto viene fatto per\u00f2 nel rispetto della storia originale dei personaggi e costruendo dall'inizio una continuity che sia coesiva e strutturata cos\u00ec come quella voluta da Jim Shooter alla fondazione del primo Valiant Universe. Come sottolineato da Shamdasani, la scelta \u00e8 ricaduta su queste serie in quanto \"X-O Manowar\" \u00e8 stata quella pi\u00f9 veduta (con 8 milioni di albi totali dal 1992), \"Harbinger\" \u00e8 quella pi\u00f9 richiesta dai vecchi fan e forse una delle pi\u00f9 innovative degli anni novanta, \"Bloodshot\" rappresenta l'opportunit\u00e0 di raccontare un grande storia d'azione riflettendo sulle conseguenze delle operazioni segrete dei governi, \"Archer e Armstrong\" permette di dare uno sguardo alla storia dell'universo Valiant del passato in quanto Armstrong \u00e8 un immortale.\nPubblicazioni.\nIntercompany Crossover.\nNegli anni novanta cominciano ad imperversare sul mercato fumettistico numerosi crossover tra personaggi di diverse case editrici (denominati \"intercompany crossover\"). Si tratta di una buona strategia di marketing che invoglia i lettori ad interessarsi a fumetti e personaggi che magari esulano dalle abituali letture e portano all'attenzione nuovi editori. Allo stesso tempo vi \u00e8 la possibilit\u00e0 da parte degli autori sfruttare un nuovo contesto narrativo o creare situazioni non realizzabili con personaggi di uno stesso universo fumettistico. Ne \u00e8 un esempio lo storico crossover tra Marvel e DC negli anni settanta che porta all'incontro/scontro tra Superman e Spider-Man, le icone dell'epoca delle due case editrici. Negli anni novanta gli \"intercompany crossover\" interessano ormai l'intero mercato fumettistico e vengono ampiamente sfruttati anche da editori indipendenti quali la Valiant. Il primo viene realizzato con la \"Dark Horse\" che detiene i diritti per produrre fumetti sul personaggio cinematografico Predator. Questo viene sfruttato per numerosi crossover nel corso degli anni novanta quali \"Batman versus Predator\", \"Judge Dredd versus Predator\", \"Tarzan versus Predator\" a cui vanno aggiunte varie miniserie \"Aliens vs. Predator\" che creano un franchise anche a livello cinematografico. La Valiant quindi mette contro il predatore alieno il primo dei suoi personaggi (in ordine di pubblicazione) e cio\u00e8 \"Magnus, Robot Fighter\". Quest'ultimo \u00e8 protagonista anche del crossover con un'icona del fumetto indipendente quale il \"Nexus\" di Mike Barone e Steve Rude che all'epoca veniva distribuito dalla \"Dark Horse\".\nNel 1993 viene progettato il pi\u00f9 ambizioso crossover tra editori mai concepito con i personaggi Valiant, cio\u00e8 \"Deathmate\" che vede l'incontro dell'universo Valiant con quello Image. Il progetto nasce da un'idea di Steve Massarsky e Jim Lee, e trova per\u00f2 contrari Bob Layton (allora redattore e direttore creativo della Valiant) e due dei sei fondatori Image quali Todd McFarlane e Jim Valentino. Questi non partecipano all'opera (e neanche Whilce Portacio) e quindi tra i soci Image aderiscono Rob Liefeld, Marc Silvestri, Jim Lee e gli associati ai loro studios. Il crossover viene concepito come una miniserie in 6 parti costituita da un prologo e 4 capitoli centrali, due realizzati dalla Valiant e due dalla Image. Bisogna sottolineare che il 1993 \u00e8 l'anno dove le due compagnie raggiungono il picco delle vendite, raccogliendo insieme il 24% del mercato (se si calcola il ricavato totale del mercato espresso in dollari). Questo le porta ad avere un peso superiore alla stessa \"DC Comics\" (che raccoglie il 19%). L'attesa per Deathmate \u00e8 molto alta e gli ordinativi (soprattutto per il Prologo) sono molto buoni, ma il problema nasce quando vi sono dei rallentamenti nella fase di realizzazione degli albi Image. Layton colpevolizza l'incapacit\u00e0 della Image di rispettare le scadenze e di aver gi\u00e0 messo in difficolt\u00e0 numerose fumetterie. Queste, se dopo aver ordinato molte copie di un albo, se lo ritrovano con ritardi di consegna di diversi mesi, rischiano che a quel punto non vi sia pi\u00f9 interesse ad acquisirlo da parte degli appassionati. Questo fenomeno si amplifica con \"Deathmate\" in quanto il mercato comincia a collassare nel 1994 e le tavole commissionate alla Image non sono compiute. Layton ricorda di aver obbligato con la forza Rob Liefeld in una camera di albergo a finire le sue pagine di Deathmate: Prologue per poi inchiostrarle lui stesso e poter comporre quindi l'albo. La situazione non migliora per\u00f2 con gli albi successivi, con l'uscita di \"Deathmate: Red\" ormai nel 1994 quando molti di quei comic-shop che ne avevano ordinato decine di migliaia di copie erano falliti. Bob Layton arriva a definire \"Deathmate\" l'inizio della fine del successo della Valiant e della sua stessa carriera.\nL'ultimo crossover con altri editori avviene nel 1996 durante la gestione dei personaggi Valiant da parte della Acclaim Entertainment. Si tratta di una miniserie in due parti realizzata con la Marvel Comics e che vede l'incontro dei due supereroi in armatura \"X-O Manowar\" e \"Iron Man\". L'operazione serve da lancio ad un videogioco della \"Acclaim\" che vede protagonisti i due personaggi. Il titolo \u00e8 \"Iron Man/X-O Manowar in Heavy Metal\", sia per il fumetto che per il videogioco. Quest'ultimo viene distribuito il 26 maggio 1997 ed \u00e8 compatibile con le console PlayStation, Sega Saturn, Game Boy e PC. Le critiche nei confronti del videogame sono negative e non incontra il successo sperato.\nDi seguito l'elenco di queste pubblicazioni:\nAdattamenti in altri Media.\nOpere in gestazione.\nDurante gli anni novanta la Valiant/Acclaim non \u00e8 riuscita a stringere accordi per il concreto sviluppo di opere cinematografiche o televisive basate sui suoi personaggi, ma bisogna anche sottolineare che la chiusura della \"Acclaim Comics\" (e quindi la scomparsa dei \"Valiant Heroes\" dal mercato) avviene nel 1999. Sono gli albori dell'epoca pi\u00f9 florida per i cinecomic. Con il rilancio del 2012 la situazione \u00e8 per\u00f2 cambiata e, anche se i personaggi Valiant non godono pi\u00f9 dei successi degli anni novanta, l'interesse per lo sviluppo di film o serie televisive sui supereroi \u00e8 molto alto. Considerando che i personaggi Marvel sono controllati dal gruppo Walt Disney e quelli DC dal gruppo Warner Bros., i supereroi Valiant sono diventati appetibili per creare opere indipendenti rispetto al duopolio Marvel-DC. Difatti il 9 marzo 2015, con un comunicato congiunto, la Valiant Entertainment e il gruppo cinese \"DMG Entertainment\" (leader mondiale dell'intrattenimento cinematografico e televisivo) siglano un accordo per la realizzazione di un universo cinematico formato dai supereroi Valiant, con attenzione anche a possibili serie televisive e alla diffusione del brand Valiant in Asia. Il comunicato sottolinea che il mercato cinematografico cinese \u00e8 quello in pi\u00f9 forte espansione nel mondo e nel 2014 ha raccolto 4.8 miliardi di dollari di incassi al box office. Il pubblico cinese \u00e8 particolarmente entusiasta del genere supereroistico e per questo la \"DMG\" ha collaborato in passato con i Marvel Studios, co-producendo e co-finanziando Iron Man 3, che \u00e8 risultato essere (al 2013) il sesto maggiore incasso di un film al box office cinese. Adesso la \"DMG\" ha per\u00f2 la possibilit\u00e0 di sviluppare nuovi franchise cinematografici grazie all'accordo con la Valiant e con 3 progetti in fase di sviluppo.\nLe opere in gestazione sono:\nWebseries.\nAl comicon di New York del 2016, \u00e8 stato proiettato il primo trailer ufficiale della serie \"Ninjak Vs. The Valiant Universe\". Si tratta di una serie live-action in 6 episodi diretta da Aaron e Sean Schoenke. Vede come protagonista Michael Rowe nei panni di \"Ninjak\" il quale deve affrontare vari personaggi del Valiant Universe quali \"Bloodshot\" (interpretato da Jason David Frank), \"Eternal Warrior\" (interpretato da John Morrison), \"Roku\" (interpretata da Chantelle Barry), \"Armstrong\" (interpretato da Kevin Porter), \"Livewire\" (interpretata da Ciera Foster), \"X-O Manowar\" (interpretato da Derek Theler).\nEdizione italiana.\nL'arrivo in Italia dei comic Valiant avviene quattro anni dopo il debutto della casa editrice negli USA. L'operazione avviene grazie alla \"Play Press\" che si trova orfana dei personaggi Marvel Comics che dal 1994 vengono distribuiti direttamente da \"Marvel Italia\". Il tentativo non gode di molto successo e le serie sono presto chiuse. Per tornare a vedere un'edizione Italiana dei Valiant Comics bisogna aspettare il 2013, a cura della Panini Comics che di fatto \u00e8 l'erede della \"Marvel Italia\" ed unica licenziataria dei suoi fumetti su nostro territorio.\nIl periodo Play Press (1994-1995).\nNel 1994-1995 sono state pubblicate alcune serie in lingua italiana dalla casa editrice Play Press[1]:\nNel 1994 la Play Press \u00e8 in cerca di un nuovo universo fumettistico con cui coinvolgere vecchi e nuovi lettori dopo la perdita dei titoli Marvel a discapito della nuova (per allora) \"Marvel Italia\" e la forte offerta dei titoli Image Comics da parte della Star Comics. Puntare sull'universo Valiant sembra una scelta ovvia ma anche obbligata, visto l'incredibile successo ottenuto tra il 1992 e il 1994 in patria. In Italia per\u00f2 il mercato sembra saturo e i nuovi personaggi creati o reimmaginati da Shooter, Layton e Barry Windsor Smith (tra gli altri) non attecchiscono nelle edicole e fumetterie. Bisogna sottolineare che anche negli Stati Uniti il mercato sta crollando e la Valiant ne risentir\u00e0 anche in misura maggiore che non le Big 2 Marvel-DC o della sopracitata Image. Tra l'altro proprio nel 1994 (anno di debutto italiano) la Valiant viene stravolta dalla sua acquisizione da parte della Acclaim che cercher\u00e0 di sfruttarne i personaggi in ottica di uno sviluppo videoludico. Questa nuova strategia non contribuir\u00e0 a rinvigorire a livello creativo il Valiant Universe e la scelta di chiuderne le pubblicazioni in Italia a met\u00e0 anni novanta sembra quindi scontata. Bisogner\u00e0 aspettare quasi vent'anni perch\u00e9 un altro editore non rilanci in maniera organica questo universo fumettistico.\nIl ritorno con Panini Comics (2013-2015).\nSulla rivista \"Anteprima\" del giugno 2013, Marco Marcello Lupoi annuncia il ritorno dei fumetti Valiant in Italia. L'operazione \u00e8 curata dalla Panini Comics che (tra i vari brand) \u00e8 l'unica licenziataria degli albi Marvel in Italia. Lupoi sottolinea che si tratta di una scelta coraggiosa in quanto non \u00e8 mai facile proporre un nuovo universo fumettistico con collane che dovranno tener conto della continuity e vari cross-over. Si tratta della quarta volta in cui l'editore tenta una proposta di questo tipo in quasi vent'anni: la prima \u00e8 stata nel 1994 con la proposta del Marvel Universe, la seconda nel 1996 con quello della Malibu Comics e poi nel 1998 con quello della Top Cow Productions di Marc Silvestri (etichetta della Image Comics). Le serie proposte sono quelle della nuova linea editoriale lanciata nell'estate del 2012 dalla Valiant Entertainment e che costituiscono un reboot (o \"reimagining\" come lo chiama Lupoi) del Valiant Universe originale, che poi era quello brevemente visto in Italia a met\u00e0 anni novanta con le edizioni Play Press.\nLe serie Valiant vengono proposte in volumi brossurati che raccolgono 4/5 albi l'uno con un numero di pagine che varia da 112 a 128 e un prezzo di \u20ac9,90. Il primo ad uscire \u00e8 a settembre 2013 e presenta i primi quattro numeri della serie \"X-O Manowar\" (quella con cui \u00e8 stato inaugurato il nuovo Valiant Universe nel 2012). Nello stesso mese esce anche \"Harbinger - L'ascesa di Omega\" (con i primi 5 albi della serie originale), a dicembre tocca a \"Bloodshot 1 - A ferro e fuoco\" (con i primi 4 albi) e a gennaio 2014 \"Archer &amp; Armstrong 1 - Il codice Michelangelo\" (con i primi 4 albi). Per le prime due pubblicazioni \u00e8 possibile ricevere una T-Shirt in allegato, pagando un prezzo maggiorato. Da notare che la t-shirt allegata ad \"Harbinger\" presenta una illustrazione frontale dell'artista/autore canadese Jeff Lemire.\nIl ritorno delle serie Valiant in Italia non trova il successo sperato e le pubblicazioni vengono sospese a met\u00e0 del 2015. La Panini, dopo la tiepida accoglienza dei volumi da libreria, ha provato a passare alla distribuzione in edicola con albi pi\u00f9 snelli ed economici. Si tratta delle serie antologiche \"Valiant Presenta\" e \"Valiant Deluxe Presenta\". Come sottolinea lo stesso editore modenese la risposta dei lettori \u00e8 stata inferiore alle aspettative e quindi sospende le pubblicazioni della \"Valiant Entertainment\".\nEdizione Star Comics (dal 2016).\nA Lucca Comics &amp; Games 2015, la casa editrice perugina Star Comics annuncia che ha acquisito i diritti della Valiant per l'Italia e a partire dal 2016 si occuper\u00e0 della pubblicazione dei fumetti dell'Universo Valiant in Italia, subentrando al precedente editore, Panini Comics. La Star decide di riprendere le storie gi\u00e0 pubblicate da Panini nei 4 numeri di \"Valiant Presenta\" e nel secondo numero di \"Valiant Deluxe presenta\". Questi albi sono gi\u00e0 usciti in edicola, ma sono stati riproposti in formato paperback da libreria. Questa fase (denominata \"synchronitation\") vede la distribuzione a febbraio 2016 di \"X-O Manowar\" (Vol.5) (contenente \"X-O Manowar\" nn. 19-22 della serie Valiant Entertainment), di \"Unity\" (Vol.1) e \"Harbinger\" (Vol.4). A partire da marzo inizia poi la proposta di materiale inedito nel formato paperback con un numero variabile di pagine (da 106 a 112 pp.) e i volumi distribuiti sono \"X-O Manowar\" (Vol.6), \"Harbinger\" (Vol.6) e \"Shadowman\" (Vol.3)."}
{"id": "2741389", "revid": "1272592", "url": "https://it.wikipedia.org/wiki?curid=2741389", "title": "Economia civile", "text": "Con il termine economia civile si intende principalmente una prospettiva culturale di interpretazione dell'intera economia, alla base di una teoria economica di mercato fondata sui principi di reciprocit\u00e0 e fraternit\u00e0, alternativa a quella capitalistica.\nEconomia di mercato civile.\nL'economia civile \u00e8 un'economia di mercato e, in quanto tale, si basa sui seguenti principi:\n\u00c8 in particolare quest'ultimo principio a differenziare l'economia civile dall'economia di mercato capitalistica: se, infatti, quest'ultima ha assunto come fine proprio del suo agire l'ottenimento del cosiddetto bene totale, l'economia civile persegue, invece, ci\u00f2 che va sotto il nome di bene comune.\nLa differenza tra i fini perseguiti dalle due suddette economie di mercato si pu\u00f2 sintetizzare come segue. Il \"bene totale\" pu\u00f2 essere calcolato come sommatoria dei livelli di benessere (utilit\u00e0) dei singoli:\nIl \"bene comune\", invece, tende all'ottenimento della produttoria dei livelli di benessere dei singoli:\nI due concetti differiscono per il fatto che nel primo caso il bene di qualcuno pu\u00f2 essere annullato senza cambiare il risultato finale; viceversa, nel caso del bene comune, essendo esso il risultato di una produttoria, annullando anche uno solo dei livelli di benessere si annulla il risultato finale.\nLe origini dell'economia civile.\nSecondo Bruni e Zamagni, l'economia civile intesa come teoria economica affonda le sue origini in una tradizione di pensiero economico e filosofico che ha la sua radice prossima nell\"'umanesimo civile\", e quella pi\u00f9 remota nel pensiero di Aristotele, Cicerone, Tommaso d'Aquino, la scuola francescana.\nLa sua stagione aurea sarebbe l'illuminismo italiano (napoletano), in modo del tutto particolare. Mentre con Adam Smith e Hume si delineavano in Scozia i principi della \"Political Economy\", a Napoli, negli stessi anni, si sarebbe sviluppata con Antonio Genovesi, Gaetano Filangieri, Giacinto Dragonetti e altri, l'economia civile.\nSeppure molte sono le analogie tra la scuola di pensiero scozzese e quella napoletana, tra le due si \u00e8 venuta a delineare una differenza fondamentale: Smith non considera che la socievolezza o relazionalit\u00e0 non strumentale o genuina sia faccenda rilevante per il funzionamento dei mercati. Per Adam Smith, e per la tradizione ufficiale della scienza economica, il mercato \u00e8 civilt\u00e0 ma non \u00e8 (o proprio \"in quanto\" non \u00e8) amicizia, reciprocit\u00e0 non strumentale.\nPer Genovesi, Filangieri, Dragonetti, e poi, nel Novecento, per Luigi Sturzo (ma anche per economisti pi\u00f9 applicati come Ugo Rabbeno o Luigi Luzzatti, o per il fondatore dell'economia aziendale, Gino Zappa, [\u2026]) il mercato, l'impresa, l'economico sono in s\u00e9 luoghi anche di amicizia, reciprocit\u00e0, gratuit\u00e0, fraternit\u00e0. L'economia \u00e8 civile, il mercato \u00e8 vita in comune, e condividono la stessa legge fondamentale: la mutua assistenza. Infatti, la tesi chiave dell'Umanesimo civile \u00e8 che \u201cl'interesse privato non si risolve naturalmente in pubblica felicit\u00e0, essendo questa il frutto delle \"virt\u00f9 civili\".\nImportanti critiche sui fondamenti storico-economici della teoria di Bruni e Zamagni sono state avanzate da Oscar Nuccio\nIl principio di reciprocit\u00e0 e l'homo reciprocans.\nLa visione del rapporto mercato-societ\u00e0 tipica dell'economia civile concepisce l'esperienza della socialit\u00e0 umana e della reciprocit\u00e0 all'interno di una normale vita economica, partendo dal presupposto che possano esistere principi \"altri\" dal profitto e dallo scambio strumentale.\nLa sfida dell'economia civile \u00e8 quella di far coesistere, all'interno del medesimo sistema sociale, tutti e tre i principi regolativi o \"dell'ordine sociale\":\nNegli scambi governati da questo principio si susseguono una serie di trasferimenti bi-direzionali, indipendenti ma allo stesso tempo interconnessi. Il fatto che gli scambi siano \"indipendenti\" implica la volont\u00e0, la libert\u00e0 in ogni trasferimento, in modo tale che nessuno di questi possa essere un prerequisito di uno successivo.\nLa \"bi-direzionalit\u00e0\" dei trasferimenti, inoltre, permette di differenziare la reciprocit\u00e0 dal mero \u201caltruismo\u201d, che si manifesta attraverso trasferimenti unidirezionali, pur avendo a che fare, in entrambi i tipi di scambio, con trasferimenti di natura volontaria.\nL'ultima caratteristica degli scambi regolati dal principio di reciprocit\u00e0 \u00e8 la \"transitivit\u00e0\": la risposta dell'altro pu\u00f2 anche non essere rivolta versa colui che ha scatenato la reazione di reciprocit\u00e0, bens\u00ec \u00e8 ammissibile che sia indirizzata verso un terzo soggetto.\nAttuando questi comportamenti l\u2019\"homo reciprocans\" non solo agisce mettendo in primo piano le emozioni (la cosiddetta \"intelligenza emotiva\"), bens\u00ec riesce anche a rendere la razionalit\u00e0 \"ragionevole\", in modo tale che i sentimenti possano essere maggiormente rilevanti rispetto alla pura e semplice razionalit\u00e0, intesa come l'utilit\u00e0 caratteristica dell\u2019\"homo oeconomicus\".\nIl fine della reciprocit\u00e0 \u00e8 l'affermazione della fraternit\u00e0, principio che permette agli \u201cuguali\u201d di essere \u201cdiversi\u201d \"e\" postula, di conseguenza, il \"pluralismo\", il quale permette ad una societ\u00e0 di garantirsi un futuro e di non scomparire.\nBeni relazionali e imprese civili.\nL'economia civile introduce un concetto di beni prodotti in particolare: quello dei cosiddetti beni relazionali. Si tratta di un bene la cui utilit\u00e0 per il soggetto che lo consuma dipende, oltre che dalle sue caratteristiche intrinseche ed oggettive, dalle modalit\u00e0 di fruizione con altri soggetti.\nIl bene relazionale \u00e8 una tipologia di bene con determinate caratteristiche: esso, infatti, postula la \"conoscenza dell'identit\u00e0 dell'altro\", in cui i soggetti coinvolti si conoscono a fondo; si tratta, inoltre, di un bene \"anti-rivale\", il cui consumo alimenta il bene stesso, e che richiede un investimento di \"tempo\", bens\u00ec non di mero denaro.\nPertanto, la produzione di beni relazionali non pu\u00f2 essere lasciata all'agire del mercato in quanto non pu\u00f2 avvenire secondo le regole di produzione dei beni privati, perch\u00e9 nel caso dei beni relazionali non si pone solo un problema di efficienza, ma anche di efficacia. Al contempo, essa non pu\u00f2 avvenire nemmeno secondo le modalit\u00e0 di fornitura dei beni pubblici da parte dello Stato, anche se i beni relazionali hanno tratti comuni con i beni pubblici.\nPer tale ragione, le nostre societ\u00e0 hanno bisogno di soggetti di offerta che fanno della relazionalit\u00e0 la loro ragione di esistere: le imprese civili sono quelle espressioni della societ\u00e0 civile che riescono ad inventarsi un assetto organizzativo capace, per un verso, di liberare la domanda dal condizionamento, a volte soffocante, dell'offerta, facendo in modo che sia la prima a dirigere la seconda, e, per l'altro verso, di culturalizzare il consumo, facendo s\u00ec che questo, entrando nella produzione, costituisca un avere per essere.\nLa funzione obiettivo di un'impresa civile \u00e8, allora, quella di produrre intenzionalmente, nell'ammontare pi\u00f9 elevato possibile, esternalit\u00e0 sociali, che rappresentano uno dei pi\u00f9 rilevanti fattori di accumulo di capitale sociale."}
{"id": "2741391", "revid": "38120", "url": "https://it.wikipedia.org/wiki?curid=2741391", "title": "Valiant comics", "text": ""}
{"id": "2741392", "revid": "767487", "url": "https://it.wikipedia.org/wiki?curid=2741392", "title": "The Best of The Ohio Express - Yummy Yummy Yummy", "text": "Yummy Yummy Yummy - The Best of The Ohio Express \u00e8 un album raccolta del gruppo musicale statunitense Ohio Express."}
{"id": "2741399", "revid": "38120", "url": "https://it.wikipedia.org/wiki?curid=2741399", "title": "Acclaim Comics", "text": ""}
{"id": "2741400", "revid": "110157", "url": "https://it.wikipedia.org/wiki?curid=2741400", "title": "Razgrad", "text": "Razgrad (in bulgaro \u0420\u0430\u0437\u0433\u0440\u0430\u0434) \u00e8 un comune bulgaro di 54 720 abitanti (dati 2009) situato nella regione di Razgrad. La sede comunale \u00e8 nella localit\u00e0 omonima.\nLa citt\u00e0 sorge a 130 km da Varna, citt\u00e0 sul Mar Nero, e a 66 km da Ruse, citt\u00e0 sul Danubio, sulle rovine di Abritus, florido centro di epoca romana i cui resti sono oggi visibili. Razgrad \u00e8 una citt\u00e0 molto antica, dato che il suo nome figura nelle mappe degli arabi risalenti al XIII secolo. Al centro della citt\u00e0 \u00e8 posta la moschea intitolata a Ibrahim Pasci\u00e0, risalente a XVI secolo. \nRilevante \u00e8 la comunit\u00e0 turca, che a Razgrad \u00e8 tra le pi\u00f9 folte della Bulgaria. \nLocalit\u00e0.\nIl comune \u00e8 formato dall'insieme delle seguenti localit\u00e0:\nEconomia.\nRazgrad \u00e8 un importante centro industriale. Vi sorgono una delle aziende farmaceutiche di rilievo in Bulgaria, specializzata nella produzione di antibiotici, e alcune delle pi\u00f9 grandi industrie meccaniche del paese. Contribuisce all'economia cittadina anche l'industria agricola, con centri di trasformazione del mais e di produzione di derivati della farina.\nSport.\nCalcio.\nLa principale squadra di calcio della citt\u00e0 \u00e8 il Ludogorec, impostosi dal 2012 come la compagine egemone del calcio bulgaro."}
{"id": "2741402", "revid": "38120", "url": "https://it.wikipedia.org/wiki?curid=2741402", "title": "Acclaim comics", "text": ""}
{"id": "2741410", "revid": "19330", "url": "https://it.wikipedia.org/wiki?curid=2741410", "title": "Samuil (Bulgaria)", "text": "Samuil (in bulgaro \u0421\u0430\u043c\u0443\u0438\u043b) \u00e8 un comune bulgaro situato nella Regione di Razgrad di 12.127 abitanti (dati 2009). La sede comunale \u00e8 nella localit\u00e0 omonima\nLocalit\u00e0.\nIl comune \u00e8 formato dall'insieme delle seguenti localit\u00e0:"}
{"id": "2741414", "revid": "19330", "url": "https://it.wikipedia.org/wiki?curid=2741414", "title": "Zavet", "text": "Zavet (in bulgaro \u0417\u0430\u0432\u0435\u0442) \u00e8 un comune bulgaro situato nella Regione di Razgrad di 15.243 abitanti (dati 2009). La sede comunale \u00e8 nella localit\u00e0 omonima\nLocalit\u00e0.\nIl comune \u00e8 formato dall'insieme delle seguenti localit\u00e0:"}
{"id": "2741416", "revid": "1566286", "url": "https://it.wikipedia.org/wiki?curid=2741416", "title": "Loris Gizzi", "text": "Biografia.\nFiglio di Venceslao Gizzi e Matilde Palcani, dopo gli studi universitari frequenta una scuola di ballo e di canto - possedeva una voce limpida e baritonale - scegliendo poi, per motivi economici, di fare l'impiegato delle ferrovie dello stato raggiungendo il grado di sotto-capostazione. Proprio in quel periodo, scopre la sua vocazione da attore, frequenta alcune filodrammatiche dove trova modo di distinguersi con una recitazione brillante e impegnata.\nNel 1923, in occasione di uno spettacolo all'aperto sul colle Palatino di Roma in onore di ospiti reali, viene scelto per interpretare la parte di \"Remo\" in un testo intitolato \"Rumon\"; dopo quell'incoraggiante esperienza, entra come \"attor giovane\" nella compagnia di Giuseppe Sterni recitando in seguito a fianco di grandissimi attori come Annibale Betrone, Uberto Palmarini, Luigi Carini, Emma Gramatica, Ruggero Ruggeri entrando inoltre nella Besozzi-Ferrati.\nRecita anche con Peppino De Filippo riuscendo, nel 1949, ad ottenere il nome in ditta nella Gizzi-Barbara-Annicelli; quindi, nei primi anni Cinquanta fa parte della Compagnia del Teatro dei Satiri di Roma con Cesarina Gheraldi partecipando a pi\u00f9 riprese a spettacoli dell'Istituto del Dramma Sacro.\nNel 1938 aveva inoltre preso parte ad uno spettacolo d'eccezione come \"Francesca da Rimini\" di Gabriele D'Annunzio, messo in scena al Teatro Argentina di Roma da Renato Simoni con Andreina Pagnani protagonista ed un cast d'eccezione che comprendeva Filippo Scelzo, Sandro Ruffini e un esordiente Aroldo Tieri.\nNon alto di statura, corpulento e non certo avvenente, lavora moltissimo nel cinema come caratterista. Sullo schermo debutta nel 1933 facendosi notare subito per la sua aria paciosa e simpatica. Il film del suo debutto \u00e8 \"T'amer\u00f2 sempre\" con Elsa De Giorgi, Nino Besozzi e Mino Doro e diretto da Mario Camerini, il quale, cosa assai rara e curiosa, lo vorr\u00e0 ancora presente nel medesimo ruolo, Meregalli, nel remake omonimo di dieci anni dopo, con Alida Valli, Gino Cervi ed Antonio Centa. Gizzi inoltre, particolare altrettanto curioso, rif\u00e0 pi\u00f9 volte sullo schermo il personaggio di Gioachino Rossini, cui \u00e8 aderentissimo per la stazza fisica oltrech\u00e9 per la bonomia e simpatia.\nAttivissimo anche in televisione, prende parte a numerosi sceneggiati televisivi fra i quali \"Il mulino del Po\", del 1963, \"David Copperfield\" di Anton Giulio Majano, del 1966, nel quale interpreta l'inflessibile padre di Laura Efrikian, \"I Buddenbrook\", del 1971, nel quale impersonava il personaggio del senatore M\u00f6llendorpf.\nIn possesso di una voce calda, pastosa e inconfondibile, fa parte anche di ottime compagnie di doppiaggio prestando le sue tonalit\u00e0 vocali ad attori famosi fra i quali Lionel Barrymore, Alan Hale nel film \"I pascoli dell'odio\", Ward Bond, Leo G. Carroll, Herbert Marshall nonch\u00e9 Donald Crisp, che nella maturit\u00e0 interpret\u00f2 pi\u00f9 volte l'anziano padre proprio come Gizzi e che lo ricordava anche fisicamente, nel celeberrimo \"Il dottor Jekyll e Mr. Hyde\" di Victor Fleming.\nEra vedovo di Pierina Giuliani.\nMor\u00ec il 6 ottobre 1986 all'et\u00e0 di 87 anni.\nTelevisione.\nCarosello.\nPartecip\u00f2 alla rubrica pubblicitaria televisiva \"Carosello\": nel 1957 e 1958, con Virna Lisi ed Enzo Garinei, pubblicizz\u00f2 il dentifricio Chlorodont, e nel 1967 e 1968, insieme a numerosi altri attori, la cioccolata Nutella della Ferrero."}
{"id": "2741418", "revid": "38120", "url": "https://it.wikipedia.org/wiki?curid=2741418", "title": "Hockey Femminile Libertas San Saba", "text": "L'Hockey Femminile Libertas San Saba \u00e8 una societ\u00e0 italiana di hockey su prato femminile di Roma che milita nel campionato di A1 della disciplina.\nStoria.\nLa polisportiva capitolina San Saba nasce nel 1953, l'hockey su prato arriva nel 1962 e nel 1970 viene integrata la sezione femminile fondata nel 1968 da due componenti della formazione maschile.\nIl primo titolo societario arriv\u00f2 nel 1975 con la vittoria del campionato Indoor.\nSuccessivamente la societ\u00e0 si afferm\u00f2 anche a livello assoluto cogliendo vittorie sia nel campionato che nella coppa nazionale.\nNon mancano vittorie anche a livello giovanile."}
{"id": "2741419", "revid": "305330", "url": "https://it.wikipedia.org/wiki?curid=2741419", "title": "Piero Pel\u00f9", "text": "\u00c8 cofondatore del gruppo rock Litfiba. Oltre che per l'attivit\u00e0 artistica \u00e8 conosciuto per l'impegno politico profuso attraverso la musica, i testi delle sue canzoni, i concerti e gli atteggiamenti che mostra in pubblico.. Ha vinto 3 volte il Premio Lunezia, 2004, 2014 e 2020.\nBiografia.\nPiero Pel\u00f9 \u00e8 nato e cresciuto a Firenze. Si avvicina alla musica rock a 8 anni, con l'acquisto della prima chitarra, una Eko Eldorado. Due anni dopo, a Parigi, rimane folgorato in un negozio di musica da \"Paranoid\" dei Black Sabbath e, in particolar modo, dalla chitarra di Tony Iommi. Il primo disco che compr\u00f2 personalmente fu invece \"Revolver\" dei Beatles. Nel 1976, assiste al suo primo concerto di musica rock: quello dei New Trolls. Da giovane inizia ad appassionarsi alla musica e soprattutto al canto mentre frequenta il liceo classico , divenendo il \"frontman\" di una band liceale, i Mugn\u00econs, dal nome del fiume Mugnone, che da Fiesole scende a Firenze e che passava adiacente al condominio dove abitava la famiglia Pel\u00f9. Piero, in quel periodo, inizi\u00f2 a farsi chiamare con l'appellativo di \"Pierotten\", in onore a Johnny Rotten e anche perch\u00e9 il termine \"rotten\" significa marcio, considerato un bell'aggettivo per chi frequentava il punk. Dopo il diploma di maturit\u00e0 classica nel 1980 presso il liceo Michelangelo di Firenze, parte per un viaggio a Londra ispirato dal punk inglese, deciso a trasferirsi per sempre nella capitale inglese, ma, deluso dai punk da lui considerati imborghesiti, torna a Firenze.\nLa nascita dei Litfiba (1980-1989): la \"Trilogia del potere\".\nTramontato il progetto dei Mugn\u00econs, si unisce ad Antonio Aiazzi, Federico \"Ghigo\" Renzulli, Gianni Maroccolo e Francesco Calamai fondando i Litfiba. L'esordio vero e proprio avviene il 6 dicembre 1980, alla Rokkoteca Brighton (che \u00e8 in realt\u00e0 un'appendice della casa del popolo di Settignano, vicino a Firenze).\nDiviene l'autore principale dei testi di tutte le canzoni della band e grazie alla sua grande teatralit\u00e0 nello stare sul palco, ne diventa il frontman carismatico.\nIn poco tempo i Litfiba accumulano un grande numero di concerti in giro per l'Italia e nel giugno 1982 vincono il 2\u00ba Festival Rock Italiano tenutosi a Bologna, dove presentano il loro primo EP autoprodotto fresco di stampa: Guerra (Maso Rec). \nNonostante il riscontro positivo tra pubblico e critica il gruppo trova difficolt\u00e0 a trovare una casa discografica che li metta sotto contratto. Nel frattempo collaborano con la compagnia teatrale Krypton e curano la colonna sonora del loro spettacolo Eneide di Krypton, che verr\u00e0 pubblicata dalla Suono Edizioni Musicali e nel dicembre '83 suonano in Francia al Festival Trans Musicales di Rennes riscuotendo un buon consenso.\nVengono notati da un giovane produttore, Alberto Pirelli, che decide di scritturarli e fondare la I.R.A. Records, una nuova etichetta discografica indipendente con la quale i Litfiba pubblicheranno nel 1985 il loro primo album, \"Desaparecido\". Ad esso faranno seguito \"17 re\" (1986), primo doppio album della storia della musica indipendente italiana e considerato uno dei capisaldi e mai contestati della new wave italiana, e il pi\u00f9 rockeggiante \"Litfiba 3\" (1988). \u00c8 la trilogia del potere: tre album basati sul rifiuto del totalitarismo.\nDurante questo periodo, sviluppano una personale chiave di lettura della new wave coniugando i suoni mediterranei con le atmosfere anglosassoni, uno stile del tutto particolare che gli permette di farsi notare anche all'estero.\nDi questa produzione musicale fanno parte anche i live \"12-5-87 (aprite i vostri occhi)\" e \"Pirata\" (1989), quest'ultimo disco vede il loro passaggio alla CGD, sussidiaria della major Warner, e trainato dal singolo \"Cangaceiro\", diventa disco d'oro e li consacra come gruppo rock di successo.\nIn questa fase di cambiamenti i Litfiba vengono segnati dall'abbandono del bassista Gianni Maroccolo e dall'improvvisa scomparsa del batterista Ringo De Palma, che suonava con Pel\u00f9 gi\u00e0 ai tempi dei Mugnions e al quale era legato da una profonda amicizia. La band \u00e8 costretta cos\u00ec a reinventarsi ma gli unici titolari del marchio rimarranno il cantante e il chitarrista Ghigo Renzulli (fino al 1999).\n1990-1997: la \"Tetralogia degli elementi\".\nDurante gli anni novanta, i Litfiba si propongono prima con un grintoso hard rock, successivamente con un pop-rock elettronico, riscuotendo successo. \u00c8 il decennio della tetralogia degli elementi: quattro album ispirati, nei testi e nelle sonorit\u00e0, ai quattro elementi naturali: in ordine cronologico, il fuoco (\"El diablo\"), la terra (\"Terremoto\"), l'aria (\"Spirito\") e l'acqua (\"Mondi sommersi\"). Numerose anche le raccolte e le iniziative in VHS.\nIn tutto i Litfiba venderanno quasi due milioni di copie, che si sommano al milione di copie venduto con \"Infinito\", nel 1999.\nTuttavia le tensioni artistiche e personali fra il cantante e il chitarrista sulla gestione della band diventano sempre pi\u00f9 marcate. Al termine dell\"'Infinito Tour\" Piero Pel\u00f9 decide di abbandonare i Litfiba (nel cui gruppo \u00e8 sostituito da Cabo) dedicandosi alla carriera solista. L'ultimo concerto del cantante con i Litfiba \u00e8 al \"Monza Rock Festival 1999\".\nIn un'intervista del 1999 su MTV/Rete A, Piero Pel\u00f9 commenta con le seguenti parole l'abbandono dai Litfiba: \"Sar\u00e0 come una festa di laurea per me, perch\u00e9 fino ad ora, diciamo, considero questi bei anni con Ghigo una gran bella palestra. Da oggi si incomincia a lavorare sul serio.\".\n1999: il debutto da solista.\nIl debutto di Pel\u00f9 da solista \u00e8 nel 1999, quando \u00e8 ancora impegnato nell\"'Infinito Tour\" con i Litfiba, con il singolo \"Il mio nome \u00e8 mai pi\u00f9\" firmato con Ligabue e Jovanotti, i proventi commerciali del disco sono devoluti a Emergency (in relazione alla guerra nella ex Jugoslavia). Lo stesso anno \u00e8 chiamato da Mina per incidere \"Stay with me\", una cover in italiano di \"Stay\" delle Shakespears Sister, inclusa nel disco \"Olio\" di Mina.\nLa prima apparizione televisiva da solista avviene a Francamente me ne infischio di Adriano Celentano, con il quale si esibisce in duetto interpretando \"Svalutation\". Nella stessa serata presenta una sua versione del brano \"Pugni chiusi\" de I Ribelli, che successivamente verr\u00e0 inciso e pubblicato nel singolo di \"Io ci sar\u00f2\".\n\u00c8 invece del 2000 la pubblicazione del libro autobiografico \"Perfetto difettoso\", scritto in collaborazione con Massimo Cotto. Pochi mesi pi\u00f9 tardi pubblica il suo primo album \"N\u00e9 buoni n\u00e9 cattivi\", trainato dai singoli \"Io ci sar\u00f2\", \"Toro loco\", \"Buongiorno mattina\" e \"Bomba boomerang\". Con questo album si apre ufficialmente la carriera solista di Pel\u00f9. Ad accompagnarlo il Supercombo composto dagli altri ex turnisti che hanno suonato nell'ultima formazione dei Litfiba e che l'hanno seguito, con l'aggiunta del chitarrista emiliano Cristiano Maramotti. Da segnalare la collaborazione nel brano \"Il segno\" con Gianni Maroccolo e Antonio Aiazzi e di Eliades Ochoa su \"Aquilone\". Debutta dal vivo all\"'Heineken Jammin' Festival\" a Imola come ospite principale; seguir\u00e0 un tour nei palasport, allestendo uno spettacolo condiviso con trampolieri, mangiafuoco e giocolieri, in pieno stile \"circense\". Nel 2001 partecipa al Festival di Sanremo come ospite speciale, durante il quale lanci\u00f2 un appello contro l'uso delle mine antiuomo, e al Concerto del Primo Maggio a Roma.\nNel 2002 arriva nei negozi \"U.D.S. - L'uomo della strada\" gi\u00e0 disco di platino ancora prima di essere pubblicato, nel quale Pel\u00f9 duetta con Anggun nel brano \"Amore immaginato\". Successivamente pubblica il \"100% Live\", EP del 2003 con quattro tracce live tratte dal \"N\u00e9 buoni n\u00e9 cattivi tour\" e \"Soggetti smarriti\" (2004) che chiude la \"trilogia dei sopravvissuti\" e viene accompagnato dall'uscita dei singoli \"Prendimi cos\u00ec\", \"Dea musica\" e \"Soggetti smarriti\". In occasione della registrazione di quest'ultimo lavoro, pi\u00f9 intimista, arriva un'altra doppia collaborazione con Gianni Maroccolo per i brani \"Anche a piedi\" e \"Fugge l'abbraccio\" (pubblicato sul disco di quest'ultimo).\nPochi mesi pi\u00f9 tardi pubblica il DVD \"Tra cielo e terra\", testimonianza live di un concerto registrato a Pescara nello stadio Del Mare, tenutosi davanti a 30.000 persone durante una data estiva del \"Soggetti smarriti tour\".\nIl 2 luglio 2005 al Circo Massimo di Roma prende parte al Live 8, concerto in favore della cancellazione del debito dei paesi in via di sviluppo, assieme a Zucchero Fornaciari, Duran Duran, Renato Zero, Claudio Baglioni, Planet Funk, Jovanotti e Luciano Ligabue. In ottobre pubblica la raccolta \"Presente\", con i suoi principali successi pi\u00f9 due pezzi inediti: \"Nel mio mondo\", dedicato a Don Andrea Gallo, e \"Presente\". L'album verr\u00e0 distribuito anche in un'edizione limitata con allegato un DVD con inclusi tutti i videoclip realizzati fra il 1999 e il 2005. A novembre il video di \"Nel mio mondo\" riceve il Premio Speciale del Future Film Festival \"per la migliore opera videomusicale realizzata con le nuove tecnologie creative, grazie all'alta qualit\u00e0 artistica ottenuta dal compositing che mescola le riprese dal vero con l'animazione\". Piero ritira il premio presso l'universit\u00e0 IULM di Milano accompagnato da Don Gallo.\nIl suo primo periodo come solista \u00e8 caratterizzato dalla volont\u00e0 di prendere le distanze dal passato (in quel periodo si taglier\u00e0 anche i capelli), per poi riconciliarsi gradualmente con esso e nel 2005, dopo averne acquistato i master originali, pubblica un nostalgico '99 Live, testimonianza dell'ultimo suo tour con i Litfiba. Nel 2005 partecipa per la regia di Tiziana Vasta e in collaborazione con i Bisca alla realizzazione del cartone animato \"L'alba del giorno prima\", con il patrocinio della Commissione europea. Pel\u00f9 partecipa con la canzone \"Il tuo futuro\". Con la band napoletana duetta anche in concerto nel brano \"Sono come tu mi vedi\", suona anche in versione acustica con i SuperCombo \"El Diablo\" e \"Esco o Resto\". Duetta anche con i Modena City Ramblers in \"La guerra di Piero\", cover di Fabrizio De Andr\u00e9 mentre con Edoardo Bennato partecipa nell'album \"La fantastica storia del Pifferaio Magico\", reinterpretando \"La citt\u00e0 trema\".\n2006: il ritorno al rock e Fi.Esta.\n\u00c8 del 2006 \"In faccia\", che segna il passaggio alla Sony BMG. Con questo album abbandona le sonorit\u00e0 pop che avevano caratterizzato i suoi primi album da solista, per riabbracciare uno stile e un sound pi\u00f9 rock. Per l'occasione il musicista toscano modifica la struttura della sua band, in particolare da segnalare l'ingresso del chitarrista Saverio Lanza che ha dato una proficua mano soprattutto per gli arrangiamenti. Il singolo di debutto \"Trib\u00f9\" viene presentato al Concerto del Primo Maggio a Roma. Durante il tour che segue l'album questo nuovo assetto della band, con Daniele Bagni al basso e Paolo Baglioni alla batteria, prender\u00e0 il nome di P-Trio. In luglio Pel\u00f9 si fa promotore di un progetto di volontariato dell'ONG italiana Ucodep, da oltre 10 anni attiva in Repubblica Dominicana con progetti volti a migliorare le condizioni di vita della popolazione locale e del diritto all'educazione scolastica dei bambini. Durante il viaggio lungo il percorso de la \"Ruta del Caf\u00e9\", nella Valle de Bonao, vengono effettuate le riprese per il video del singolo Velo. Il tour di In faccia lo port\u00f2 nuovamente ad esibirsi all'estero. A distanza di anni torn\u00f2 a suonare a Parigi, a Ginevra, ad un festival estivo in Belgio e, grazie alla sinergia con \"Ucodep\" addirittura ad Hanoi, in Vietnam, in un concerto organizzato dall'Ambasciata italiana nell'ambito della \"Settimana di cultura ed economia italiana\" dal titolo \"Arcobaleno italiano\".\nA giugno 2007 pubblica un album dal vivo dal titolo \"MTV Storytellers\", registrato al Conservatorio di Milano e composto da 18 tracce che alternano le performance live del rocker ad interviste.\nDurante l'estate 2007 \u00e8 impegnato come direttore artistico nella coordinazione e nello sviluppo di Fi.Esta, rassegna musicale estiva del comune di Firenze. Nei quattro mesi di cartellone che andarono da fine maggio a fine settembre organizz\u00f2 concerti (Ziggy Marley, Elio e le Storie Tese, Gogol Bordello, Ennio Morricone e Muse), una mostra di Hugo Pratt sul fumetto Corto Maltese (in collaborazione col giornalista Rai Vincenzo Mollica), letture di poesie da parte di Arnoldo Fo\u00e0, un incontro con il regista Spike Lee al Forte Belvedere, lezioni di teatro con Dario Fo e Franca Rame (che parlarono di Michelangelo all'anfiteatro di Fiesole) e la lettura del V Canto dell\u2019Inferno della Divina Commedia da parte di Roberto Benigni. A fine anno lasci\u00f2 l'incarico per dedicarsi alla realizzazione del suo nuovo album.\nNel 2008 esce quindi \"Fenomeni\", che entra subito al terzo posto nella classifica degli album pi\u00f9 venduti in Italia secondo FIMI. Lo stesso album si pu\u00f2 scaricare da internet in versione \"deluxe edition\", con le tracce bonus \"Revolution\", cover dei Beatles, e di \"Jeeg Robot\", che una leggenda metropolitana attribuiva inverosimilmente l'esecuzione originale ad un giovane Pel\u00f9. Dopo il lungo tour estivo, nell'inverno del 2009 presenta per la prima volta in carriera uno spettacolo che unisce musica e teatro. La variante del tour \"Fenomeni in Teatro\", fu scritta a quattro mani con Sergio Bustric e diretta dallo stesso attore toscano. La scenografia dello spettacolo, fu basata sui temi delle canzoni della scaletta e ispirata al futurismo e allo scultore Alexander Calder.\nNell'estate successiva propone al gruppo tzigano Acquaragia Drom un progetto intitolato \"Acquasantissima Rock 'n' Rom\" in cui vengono riproposte canzoni del periodo Litfiba, altre dal suo repertorio da solista insieme ad alcuni pezzi degli stessi Acquaragia Drom, in chiave Folk rock. Pel\u00f9 partecipa inoltre con il supergruppo Artisti uniti per l'Abruzzo alla realizzazione del singolo \"Domani 21/04.2009\" il cui ricavato \u00e8 destinato al fondo benefico \"Salviamo l'arte in Abruzzo\". Duetta poi con i Dago nel brano \"Grande spirito\" pubblicato nel cofanetto \"Nessuna piet\u00e0\" di Marco Vichi.\n2009: il ritorno nei Litfiba.\nL'11 dicembre 2009 viene ufficializzato, sul sito ufficiale della band, il ritorno di Pel\u00f9 come cantante dei Litfiba. Nel 2010 la band si esibisce in una lunga tourn\u00e9e che godr\u00e0 di un ampio consenso di pubblico.\nIl 1\u00ba giugno 2010 usc\u00ec \"Stato libero di Litfiba\", un doppio album live, che fu certificato disco di platino, composto da 24 canzoni storiche e due inediti: \"Sole nero\" e \"Barcollo\". A marzo 2011 i Litfiba intrapresero un mini-tour che tocc\u00f2 le principali capitali europee (suonando per la prima volta a Londra). Da questa esperienza scatur\u00ec il documentario \"Cervelli in fuga - Europa live 2011\", che alterna le esibizioni live al backstage e interviste, per la regia dello stesso Pel\u00f9 con la collaborazione di Mario Piredda. Il documentario venne proiettato nei principali cinema italiani in un'unica serata alla vigilia della pubblicazione del nuovo album di inediti.\n\"Grande nazione\" debutta sul mercato il 17 gennaio 2012, e verr\u00e0 certificato disco d'oro vendendo oltre 30.000 copie. Durante la tourn\u00e9e successiva i Litfiba suonano per la prima volta all'Arena di Verona.\nDal 7 marzo al 30 maggio 2013 Pel\u00f9 \u00e8 uno dei coach della prima edizione del talent show \"The Voice of Italy\", in onda su Rai 2, insieme a Raffaella Carr\u00e0, Riccardo Cocciante e Noemi. Nella prima fase sceglie come suo consulente artistico Cristiano Godano dei Marlene Kuntz. Il finalista del suo team Timothy Cavicchini arriva al secondo posto.\nIl 26 marzo 2013 esce il live \"Trilogia 1983-1989 live 2013\", in occasione dell'omonimo tour che vede la partecipazione dei due storici membri Gianni Maroccolo (basso) e Antonio Aiazzi (tastiere).\nIl 23 settembre dello stesso anno, i Litfiba annunciano una pausa del gruppo: Piero Pel\u00f9 e Ghigo Renzulli si dedicheranno ai propri progetti personali, per poi tornare a lavorare assieme al nuovo disco, dall'autunno 2014.\n2013: nuovo album solista.\nIl 19 novembre 2013 \u00e8 stata pubblicata la raccolta \"Identikit\", contenenti gran parte dei suoi brani solisti con l'aggiunta degli inediti \"Mille uragani\" e \"Sto rock\".\nIl 12 marzo 2014, Pel\u00f9 ha partecipato nuovamente al talent show \"The Voice of Italy\" nelle vesti di coach, affiancato da Noemi, Raffaella Carr\u00e0 e J-Ax. Nel mese di aprile 2014, Pel\u00f9 ha intrapreso un minitour di quattro concerti per promuovere \"Identikit\", durante il quale si esibisce a Roma, Padova, Milano, Firenze e ancora a Roma per il Concerto del Primo Maggio. Intorno allo stesso periodo \u00e8 stata pubblicata la sua seconda autobiografia \"Identikit di un ribelle\", scritta insieme a Massimo Cotto (gi\u00e0 collaboratore per la stesura della prima autobiografia, \"Perfetto difettoso\"). Il libro ha ricevuto il Premio Lunezia Menzione Speciale 2014.\nNel settembre 2014 ha preso parte alle riprese del mediometraggio \"Tu non c'eri\", scritto da Erri De Luca e diretto da Cosimo Damiano Damato. Pel\u00f9 ha curato anche la colonna sonora del film, per la quale ha ricevuto nel 2016 il riconoscimento come \u201cArtista Maschile dell\u2019Anno\u201d al Premio Roma Videoclip\nIl 25 febbraio 2015 ha partecipato come coach per la terza volta consecutiva a \"The Voice of Italy\", affiancato da Noemi, J-Ax e da Roby e Francesco Facchinetti.\nInsieme a Federico Fiumani, storico leader dei Diaframma, alla fine di marzo 2015 d\u00e0 alle stampe \"Buchi nell'acqua\". Si tratta di un singolo scritto a quattro mani dai due rocker, che presenta come lato B una versione di \"Amsterdam\" dei Diaframma registrata nella storica cantina-prove dei Litfiba in Via de' Bardi.\n2016: Eut\u00f2pia.\nIl 7 ottobre 2016 esce \"L'impossibile\", il primo singolo estratto dal nuovo album firmato Litfiba e intitolato \"Eut\u00f2pia\". L'11 novembre viene pubblicato il disco che, assieme a \"Stato libero di Litfiba\" e \"Grande nazione\", va a completare la \"Trilogia degli Stati\" iniziata nel 2010. Fabrizio Simoncioni, musicista e storico collaboratore della band, entra in formazione come tastierista. Il 6 gennaio 2017 esce il secondo singolo dell'album: \"Straniero\", mentre il terzo ed ultimo estratto \u00e8 \"Maria Coraggio\", brano dedicato alla collaboratrice di giustizia e vittima di mafia Lea Garofalo. Eut\u00f2pia viene certificato Disco d'oro e a giugno i Litfiba vengono premiati durante la serata del Wind Music Awards 2017 all'Arena di Verona.\n2018-2019.\nNel 2018 partecipa, per la seconda volta in carriera, come ospite al Festival di Sanremo. Durante la quarta serata della manifestazione duetta con Claudio Baglioni in un tributo a Mogol e Battisti con il brano Il tempo di morire.\nNel 2018 torna live da solo con il \u201cWarm up tour\u201d, accompagnato dai \"Bandidos\", la sua band di supporto composta da Giacomo Castellano alla chitarra, Ciccio Li Causi al basso e Luca Martelli e alla batteria. La tourn\u00e9e viene votata degli utenti del magazine online Rockol come \"Migliore live di artista italiano\", aggiudicandosi il \"Rockol Awards 2018\".\nIl 18 ottobre 2019 viene pubblicato il singolo \"Picnic all'inferno\", dedicato all'attivista per l'ambiente svedese Greta Thunberg, al quale far\u00e0 seguito un tour di sei date denominato \"Benvenuto al mondo tour\".\n2020: Festival di Sanremo e nuovo album in studio.\nIl 31 dicembre 2019 viene annunciata la sua partecipazione al Festival di Sanremo 2020, per la prima volta come artista in gara, con il brano \"Gigante\", dedicato al nipote, con il quale si classificher\u00e0 al quinto posto. Alla partecipazione al festival seguir\u00e0 la pubblicazione di \"Pugili fragili\", il primo album di inediti dal 2008 prodotto da Luca Chiaravalli.\n2021.\nNel 2021 si avvicina al mondo del teatro ricoprendo il ruolo di voce recitante in due spettacoli itineranti.\nA settembre va in scena a Trapani lo spettacolo \"Piero e il lupo\", un concerto con voce recitante della fiaba per musica \"Pierino e il lupo\" di Prokofiev, in cui Pel\u00f9 recita il testo scritto dallo stesso compositore russo, sotto la bacchetta di Gianna Fratta, direttrice artistica dell\u2019Orchestra Sinfonica Siciliana, nonch\u00e9 moglie del cantante fiorentino.\nInfluenze artistiche.\nLa vita di Piero venne \"sconvolta\" nel 1977, grazie a un servizio di Michael Pergolani sulla rivoluzione della cultura punk in atto a Londra, che ebbe modo di vedere su Odeon. Tutto quanto fa spettacolo, trasmissione di Brando Giordani ed Emilio Ravel. Si riconobbe nel punk e ne abbracci\u00f2 la filosofia per discostarsi profondamente da una realt\u00e0 giovanile nella quale non s'identificava. Inizi\u00f2 ad ascoltare i Sex Pistols, gli Stooges, gli Stranglers e i Clash.\nInsieme a Federico Fiumani e a qualche altro amico, divenne uno dei pochi ragazzi punk di Firenze.\nHa sempre nutrito un grande interesse per le culture mediterranee in genere e la musica folkloristica ad esse collegate, in particolare per la tarantella, la pizzica e la musica rebetika, ma anche per quelle nordafricane e del Medio Oriente. Particolare influenza sul suo immaginario la ebbero le fiabe sonore della Fabbri editori, soprattutto Aladino e la lampada meravigliosa. \u00c8 affascinato dalle atmosfere esotiche e orientali, e in passato ha avuto modo di nutrire questa sua passione attraverso una vecchia radio a valvole grazie alla quale riusciva ad ascoltare Radio Istanbul e Radio Tirana.\nI suoi libri preferiti sono Pian della Tortilla di John Steinbeck e le storie esotiche di Emilio Salgari, in particolare Le tigri di Mompracem. \u00c8 un grande estimatore del poeta francese Jacques Pr\u00e9vert, e per il quale ha scritto una prefazione ad una sua pubblicazione del 1996.\nTra le figure che hanno contribuito a influenzare il suo stile di scrittura senza dubbio Edoardo Bennato ed Enzo Jannacci ricoprono un ruolo importante. L\u2019ironia presente in brani come \"Meno male che adesso non c\u2019\u00e8 Nerone\" e \"Vengo anch'io. No, tu no\", \u00e8 un punto di riferimento al quale Piero si \u00e8 sempre ispirato per la composizione dei testi delle sue canzoni.\nPer il suo modo di utilizzare la voce ha avuto molti maestri ma nessuno in particolare. Anche se tra i cantanti che maggiormente ammira ci sono Demetrio Stratos, David Bowie e Iggy Pop. Quest\u2019ultimo suo idolo assoluto e dal quale prende ispirazione per il modo di tenere il palco e soprattutto dal quale ha preso spunto per il tuffo sul pubblico, gesto che lui stesso ama praticare sovente nei live.\nInoltre, nei primi anni \u201980, Piero ha seguito diversi seminari di teatro, tra cui anche il mimo e le maschere neutre, ma uno in particolare gestito da Orazio Costa \u00e8 stato maggiormente formativo. Si trattava di un metodo che abbina al suono delle parole e al loro significato una gestualit\u00e0 del corpo e un\u2019espressione della voce, che fu prezioso nel definire il suo modo di stare sul palco.\nTutto questo insieme di influenze e di studi hanno cos\u00ec modellato il suo modo di cantare e di interpretare, anche col corpo quello che esprime.\nFasi stilistiche.\nLungo la sua quarantennale carriera, Pel\u00f9 ha attraversato diverse fasi stilistiche ed estetiche. Durante la sua militanza nei Mugnions e poi durante i primi anni della sua esperienza con i Litfiba mostrava uno stile post-punk e new wave, apparendo spesso e volentieri sul palco con gonne lunghe, sfoggiando capelli lunghi tenuti quasi sempre legati ed esibendosi occasionalmente a piedi scalzi.\nVerso la fine degli anni \u201980 evolve la sua immagine abbracciando via via un look sempre pi\u00f9 rock e incisivo, vestendo con pantaloni di pelle e stivaletti Beatles boot, ideando e disegnando lui stesso i vestiti da indossare. Si \u00e8 inoltre mostrato con capelli sempre pi\u00f9 lunghi e selvaggi, ostentando lunghe basette, vistosi orecchini e torso nudo. Questa immagine, che \u00e8 fedelmente immortalata sulla copertina del disco Pirata, sar\u00e0 quella che, soprattutto nel periodo di El Diablo e Terremoto con relative tourn\u00e9e, gli permetter\u00e0 di guadagnarsi la nomea di cantante ribelle e dannato.\nGrazie al suo modo di tenere la scena e ai suoi atteggiamenti spesso provocatori, si \u00e8 guadagnato a tutti gli effetti la fama di \"animale da palcoscenico\" del rock italiano.\nSul finire degli anni \u201990, gi\u00e0 con i Litfiba e successivamente durante la sua carriera da solista, ha progressivamente abbandonato lo stile aggressivo e provocatorio per iniziare ad adottare, verso il pubblico e i media, un\u2019immagine sempre pi\u00f9 morbida e rassicurante. Con il rientro nei Litfiba, alla fine del 2009, ha volutamente riabbracciato quello stile rock che lo aveva caratterizzato e reso noto agli inizi degli anni \u201990.\nVita privata.\nPiero Pel\u00f9 \u00e8 nato e cresciuto a Firenze, ma la sua famiglia \u00e8 originaria di Massa, citt\u00e0 dove tutt'oggi il rocker passa buona parte del suo tempo libero. Suo padre, Giovanni, era un medico radiologo, mentre sua madre Cristina era casalinga. Ha un fratello maggiore di due anni, Andrea, che oggi gli fa da manager. Da adolescente avrebbe desiderato frequentare il liceo artistico di Porta Romana, ma \u00e8 stato obbligato dai genitori ad iscriversi al liceo classico, che ha frequentato prima al liceo Dante e poi al liceo Michelangelo, dove ha formato la sua prima band e dove si \u00e8 diplomato nel 1980. Ha poi frequentato un anno di giurisprudenza e uno di scienze politiche all'universit\u00e0, decidendo infine di abbandonare gli studi per dedicarsi alla carriera musicale. Ha tre figlie avute da due donne diverse: dalla prima compagna Rosella ha avuto Greta nel 1990 e Linda nel 1995, mentre dalla seconda compagna Antonella Bundu ha avuto Zoe nel 2004.\nLa figlia Greta, nel 2017, lo ha reso nonno di Rocco. Il 14 settembre 2019 si \u00e8 sposato a Firenze con la pianista Gianna Fratta.\nSi \u00e8 sempre dichiarato ateo agnostico, ma ha detto di essere anche devoto a Santa Sarah. Questa predilezione nei confronti della patrona del popolo Rom \u00e8 dovuta alla passione che Piero nutre per la cultura gitana, per i viaggi e per il suo considerarsi un\u2019anima nomade. Negli anni '80 ha sviluppato un forte interesse per il simbolismo, l'esoterismo e i teschi. Appassionato di calcio e tifoso della Fiorentina, ha fatto parte della squadra di calcio Dinamo Rock. Ha risieduto alcuni anni a San Casciano in Val di Pesa, dove produce vino Chianti con il marchio Gallo Nero.\nDal 2015 \u00e8 ideatore e organizzatore, insieme con gli amici Giovanni Di Pillo e DJ Ringo, della Mosquito's Way, una parata itinerante di bicimotori e ciclomotori storici e vintage risalenti a prima del 1990, rigorosamente a pedali.\nNel 2015 nell'albo n. 22 della serie a fumetti fantasy \"Dragonero\" edita dalla Sergio Bonelli Editore esordisce il personaggio di Yonhus \"Due Facce\" disegnato da Walter Trono. Per la resa grafica del personaggio, il disegnatore ha dichiarato di aver voluto omaggiare uno dei suoi cantanti preferiti, appunto Piero Pel\u00f9, a cui effettivamente Yonhus assomiglia molto.\nHa preso parte all'edizione 2018 della Mille Miglia, alla guida di un'Alfa Romeo Giulietta Sprint del 1955.\nDal 4 maggio 2019 \u00e8 cittadino onorario di Oliena, in provincia di Nuoro.\nImpegno sociale e per i diritti umani.\nPiero Pel\u00f9 fin da giovanissimo \u00e8 stato impegnato attivamente nel sociale. Si \u00e8 sempre dichiarato anarchico, pacifista e obiettore di coscienza. Nel settembre 1986, nel quarto anniversario dell'assassinio del generale Dalla Chiesa, si adoper\u00f2 in prima persona\nnell'organizzazione del concerto contro la mafia \"La musica contro il silenzio\", che si tenne in piazza Politeama a Palermo, che oltre ai Litfiba vide la partecipazione delle migliori band alternative italiane di quel periodo (Gaznevada, Moda, Denovo, Diaframma, Detonazione e Joe Perrino &amp; The Mellowtones).\nNel settembre del 1991 sempre con i Litfiba partecip\u00f2 alla Marcia della Pace Trieste-Sarajevo, carovana di associazioni di pacifisti in contrasto all'imminente Guerra dei Balcani, che si concluse a Sarajevo con un concerto al quale presero parte anche i Nomadi.\nNel 1996 con la sua compagna di allora si rec\u00f2 in Sierra Leone, dove era in corso la guerra civile, dando vita al \"Progetto Sierra Leone\" in collaborazione con i missionari del Murialdo ed Emergency, per la costruzione di ospedali a favore dei bambini vittime di mutilazioni.\nNel dicembre 1997 fa parte del gruppo di artisti composto da Luciano Pavarotti, Bono, Brian Eno, Zucchero Fornaciari, Ligabue, Jovanotti, Edoardo Bennato e The Chieftains, che and\u00f2 a Mostar per l'inaugurazione del Pavarotti Music Center, una struttura creata con War Child per educare alla musica i bambini vittime della guerra. La scuola venne costruita con i fondi raccolti tramite le edizioni 1995 (al quale presero parte i Litfiba) e 1996 del Pavarotti &amp; Friends.\nNel 2001 riceve il premio Tributo ad Augusto, per la sua intensa attivit\u00e0 a favore di Emergency e del WWF e per il suo appoggio in favore della liberazione del Panchen Lama del Tibet (definito da Amnesty International \u00abil pi\u00f9 piccolo prigioniero politico del mondo\u00bb) che nel 1995 \u00e8 stato rapito dai militari del governo della Cina popolare e segregato insieme a tutta la sua famiglia.\nIl 29 novembre 2005 \u00e8 nominato direttore artistico e organizzatore al Nelson Mandela Forum di Firenze dell'evento \"Artisti toscani contro la pena di morte\" per celebrare la ricorrenza dell'abolizione, per la prima volta nella storia dell'umanit\u00e0, della pena capitale ad opera del Granducato di Toscana nel 1786. Al concerto presero parte Francesco Magnelli, Saverio Lanza, Gianni Maroccolo, Irene Grandi, Jovanotti, Pau dei Negrita, Erriquez della Bandabard\u00f2, Ginevra Di Marco, Riccardo Tesi e Paolo Hendel. Durante la serata vennero raccolti fondi a sostegno di Nessuno tocchi Caino e Amnesty International.\nPolemiche e controversie.\nNel corso della sua carriera Piero Pel\u00f9 ha fatto dichiarazioni pubbliche che in alcuni casi hanno suscitato polemiche.\nNel 1991 durante la tourn\u00e9e di El Diablo ricevette due denunce; la prima per vilipendio alla bandiera quando, per celebrare la caduta del regime di Ceau\u0219escu imit\u00f2 il popolo rumeno, che tagliava i simboli comunisti dal centro della loro bandiera, facendo un buco alla bandiera italiana e indossandola a mo' di poncho. La seconda denuncia, per istigazione alla diserzione, se la procur\u00f2 quando durante un concerto invit\u00f2 le forze dell'ordine presenti a levarsi la divisa.\nDurante l'esibizione dei Litfiba al Concerto del Primo Maggio del 1993, nell'introdurre il brano \"Il mistero di Giulia\" Pel\u00f9 si rivolse ironicamente al Papa (allora Giovanni Paolo II), domandandosi perch\u00e9 parlasse sempre di sesso, concludendo con la frase: \"\u00abPapa, ma sai 'na sega te!\u00bb\". Ci\u00f2 suscit\u00f2 diverse critiche tra cui quella di Adriano Celentano sul Corriere della Sera. Nella stessa serata si fece notare per un gesto provocatorio durante l'intervista con Vincenzo Mollica. Nel tentativo di lanciare un messaggio di prevenzione per la lotta all'AIDS infil\u00f2 un preservativo sul microfono del giornalista, che in diretta non reag\u00ec ma in realt\u00e0 si arrabbi\u00f2 moltissimo con il cantante, interpretando il gesto come una provocazione nei suoi confronti.\nNel 2010, in occasione del concerto tenuto a Campofelice di Roccella, durante uno sketch ironico in cui si annunciava la morte della P2, dichiar\u00f2 dal palco: \"Partecipano al suo dolore la mafia siciliana, la 'ndrangheta calabrese, la camorra napoletana, il vostro conterraneo Marcello Dell'Utri e Silvio Berlusconi\". La cosa provoc\u00f2 la stizzita replica dell'assessore alla Cultura e alle Politiche giovanili dell'allora Giunta provinciale di Palermo, che accus\u00f2 Pel\u00f9 di fare propaganda politica tramite squallidi messaggi populisti e demagogici. L'esponente del PdL invit\u00f2 le autorit\u00e0 siciliane a non invitare pi\u00f9 in futuro artisti come i Litfiba. La band denunci\u00f2 di essere stata bandita dalla regione e riusc\u00ec a tornare a suonare in Sicilia solo dopo cinque anni, nel luglio 2015, quando si esib\u00ec al Teatro antico di Taormina.\nAl Concerto del Primo Maggio del 2014, Pel\u00f9 critic\u00f2 il premier Matteo Renzi, apostrofandolo \"boy scout di Licio Gelli\" e invitandolo a porre attenzione ai problemi interni del paese quali disoccupazione, corruzione, voto di scambio, mafia, camorra e 'ndrangheta. La vicenda ha suscitato reazioni di alcuni esponenti del Partito Democratico. Il 23 febbraio 2019 Renzi ha annunciato di voler querelare Pel\u00f9 per diffamazione. A inizio 2020 le due parti si accordano per un risarcimento di 20.000 euro da parte di Pel\u00f9 verso l'ex premier.\nIn occasione delle votazioni per il Referendum costituzionale del 2016 della riforma Renzi-Boschi, Pel\u00f9 che aveva fatto campagna per il No al referendum costituzionale, denunci\u00f2 sul proprio profilo Facebook che la matita che gli era stata data per votare era cancellabile, innalzando un polverone mediatico tra gli esponenti politici e la stampa specializzata, non essendo forse a conoscenza del fatto che il tratto tracciato con una matita copiativa pu\u00f2 s\u00ec essere cancellato ma solo lasciando un evidente segno della cancellazione."}
{"id": "2741424", "revid": "89146", "url": "https://it.wikipedia.org/wiki?curid=2741424", "title": "Libertas San Saba Roma", "text": ""}
{"id": "2741432", "revid": "31886", "url": "https://it.wikipedia.org/wiki?curid=2741432", "title": "Blas Pi\u00f1ar", "text": "Durante il franchismo \u00e8 stato direttore dell'Istituto di cultura spagnola, (\"Instituto de Cultura Hisp\u00e1nica\"); deputato delle Cortes Espa\u00f1olas e Consigliere Nazionale del Movimiento. Dopo il franchismo \u00e8 stato deputato alle Cortes generales.\nBiografia.\nNel franchismo.\nCrebbe nelle organizzazioni cattoliche. Negli anni sessanta, Blas Pi\u00f1ar fu, direttore generale dell'Istituto di cultura spagnola (1958-1962), responsabile degli insegnamenti tra le universit\u00e0 spagnole e latino americane. Collaboratore del quotidiano ABC in un articolo critic\u00f2 la politica estera degli Usa in Latinoamerica e fu dimissionato.\nConsigliere del Movimiento Nacional, per nomina diretta di Franco, e deputato alle Cortes franchist dal 1958, fu un deciso oppositore della liberalizzazione del regime franchista che iniziava in quegli anni, attraverso la sua casa editrice \"Editorial Fuerza Nueva\".\nDopo la morte di Franco.\nDopo la morte di Francisco Franco fond\u00f2 il movimento di destra Fuerza Nueva, che si ispirava ai principi del 18 luglio.\nSi oppose alla costituzione spagnola del 1978. Nel novembre di quell'anno partecipa alla costituzione dell'Eurodestra, voluto da Giorgio Almirante, e che vedeva, oltre all'MSI, anche i francesi di Forces Nouvelles e una formazione di estrema destra greca. \nFu eletto nel 1979 deputato alle Cortes Generales di Fuerza Nueva nella coalizione Uni\u00f3n Nacional. In occasione del fallito colpo di Stato spagnolo del 1981, fu uno dei pochi deputati che non si nascose sotto i banchi quando il colonnello Tejero fece fuoco in aria dentro l'assemblea. Nel 1982 non viene rieletto e Fuerza Nueva si scioglie, permanendo solo come rivista.\nNel 1986, con l'aiuto di Jean-Marie Le Pen, cre\u00f2 il Frente Nacional candidandosi senza successo alle elezioni europee del 1989. Nel 1992 divenne presidente del Frente Nacional Espa\u00f1ol nato dall'unione del suo movimento con le Juntas Espa\u00f1olas. Dal 2003 era presidente del partito \"Alternativa Espa\u00f1ola\" (As)\nIl figlio, il generale Blas Pi\u00f1ar Guti\u00e9rrez, ha fondato nel 2013 il movimento \"La Espana en marcha\" ."}
{"id": "2741436", "revid": "1543377", "url": "https://it.wikipedia.org/wiki?curid=2741436", "title": "Carlo Felice Cillario", "text": "Biografia.\nSi trasfer\u00ec con la famiglia in Italia nel 1923, dove studi\u00f2 violino e composizione al Conservatorio di Bologna. Egli ambiva a diventare un solista ma un infortunio al polso lo indusse ad optare per la direzione d'orchestra. Debutt\u00f2 nel 1942 ad Odessa. Durante la seconda guerra mondiale ritorn\u00f2 in Argentina dove diresse l'\"Orchestra Sinfonica dell'Universit\u00e0 di Tucuman\".\nDopo il suo ritorno in Italia alla fine della guerra, fond\u00f2 l\"'Orchestra da Camera di Bologna\" nel 1946, e si specializz\u00f2 nella direzione di opere liriche, nei teatri d'opera di Roma, Torino, Firenze, Milano e in altri ancora. Presto fece il suo debutto al di fuori dell'Italia, ad Atene, Berlino, Oslo e Parigi. \nNel 1961 debutt\u00f2 in Inghilterra, al Glyndebourne Festival Opera in \"L'elisir d'amore\", e negli Stati Uniti alla \"Lyric Opera of Chicago\" in \"Don Carlo\", dirigendo successivamente \"Il barbiere di Siviglia\", \"La Cenerentola\", \"La favorita\" e \"La boh\u00e8me\". Nel 1964 debutt\u00f2 alla Royal Opera House a Londra, su espressa richiesta di Maria Callas, dirigendola nella famosa serie di recite di \"Tosca\" con Tito Gobbi, con regia di Franco Zeffirelli. Debutt\u00f2 alla San Francisco Opera nel 1970 (\"Tosca\") e alla Metropolitan Opera House a New York nel 1972 (\"La sonnambula\"). Fra gli anni sessanta e settanta diresse in tutti i maggiori teatri d'Europa. \nDivenne uno dei direttori preferiti da Montserrat Caball\u00e9, dirigendola al suo debutto al Covent Garden nel 1972 (\"La traviata\" con Nicolai Gedda e Victor Braun) e in un concerto a Londra di \"Caterina Cornaro\", e in seguito in una registrazione di \"Norma\".\nNegli ultimi anni della sua vita, diresse principalmente in Australia, divenendo il direttore principale ospite della Sydney Opera House nel 1988, prima di ritirarsi nel 2003.\nCarlo Felice Cilliaro \u00e8 stato uno dei direttori d'orchestra preferiti dai cantanti, sia nei teatri d'opera che negli studi di registrazione."}
{"id": "2741439", "revid": "122849784", "url": "https://it.wikipedia.org/wiki?curid=2741439", "title": "All Up 2 You", "text": "All Up 2 You \u00e8 una canzone del gruppo latinoamericano Aventura, cantata assieme all'artista senegalese Akon e al duo portoricano Wisin &amp; Yandel. Il singolo \u00e8 stato pubblicato come secondo brano estratto dal loro ultimo album \"The Last\" del 2009. Nel brano Anthony Santos fa uso dell'Auto-Tune."}
{"id": "2741440", "revid": "663330", "url": "https://it.wikipedia.org/wiki?curid=2741440", "title": "Ed Helms", "text": "Biografia.\nConosciuto per la collaborazione con il \"The Daily Show\", condotto da Jon Stewart, per aver interpretato il ruolo di Andy Bernard nella serie TV \"The Office\" e per quello di Stu Price nel film \"Una notte da leoni\" (2009). Nel 2017 ha partecipato al film \"The Clapper\".\nEd Helms \u00e8 nato e cresciuto ad Atlanta, Georgia, dopo aver frequentato la Westminster Schools e l'Oberlin College inizi\u00f2 l'attivit\u00e0 cinematografica come apprendista montatore in una struttura di post produzione a New York.\nDoppiatori italiani.\nNelle versioni in italiano delle opere in cui ha recitato, Ed Helms \u00e8 stato doppiato da:\nDa doppiatore \u00e8 sostituito da:"}
{"id": "2741442", "revid": "123155131", "url": "https://it.wikipedia.org/wiki?curid=2741442", "title": "Nick Rizzuto", "text": "Biografia.\nNick, \u00e8 il pi\u00f9 grande dei tre figli di Vito Rizzuto e Giovanna Cammalleri e prende il nome dal nonno Nicolo Rizzuto.\nIl 28 dicembre 2009 viene ucciso nel centro di Montr\u00e9al da un killer che lo ha freddato con un'arma da fuoco, davanti a diversi testimoni. \u00c8 stato sepolto in una bara d'oro.\nInfluenza sui media.\nL'esperto mafia Antonio Nicaso e Peter Edwards hanno pubblicato un libro sulle vicende finali del padre di Nick, \"Business or Blood: Mafia Boss Vito Rizzuto's Last War\" (2015). Successivamente \u00e8 stato adattato alla serie televisiva di \"Bad Blood\" di 2017, in cui \u00e8 stato ritratto da Brett Donahue."}
{"id": "2741445", "revid": "287204", "url": "https://it.wikipedia.org/wiki?curid=2741445", "title": "Gilbert Kenneth Jenkins", "text": "\u00c8 stata una delle figure di primo piano nella numismatica del XX secolo. \u00c8 stato l'esperto pi\u00f9 importante della generazione del dopoguerra nello studio di monete e medaglie greche e divenne conservatore del dipartimento di monete e medaglie al British Museum nel 1965.\nBiografia.\nGilbert Kenneth Jenkins ha iniziato i suoi studi alla Bloxham School. Avendo ottenuto una borsa di studio al Corpus Christi College, dove studiava storia classica, si trasfer\u00ec a Oxford nel 1936, dove frequent\u00f2 l'Heberden Coin Room dell'Ashmolean Museum e dove ebbe l'occasione di incontrare i noti numismatici Edward Robinson e Humphrey Sutherland che lo introdussero alla loro disciplina.\nI suoi studi a Oxford furono interrotti dalla Seconda guerra mondiale, durante la quale prest\u00f2 servizio come ufficiale nella Royal Artillery dal 1944 al 1946, volando come pilota da ricognizione nel Sud Est Asiatico, in particolare in India e in Birmania.\nNel 1946, tornato a Oxford, ottenne il suo diploma e fu assunto al Department of Coins and Medals del British Museum con responsabilit\u00e0 per la collezione delle monete greche. Poco dopo il suo arrivo al museo, Jenkins incontr\u00f2, diventandone amico, il giovane studioso indiano A. K. Narain, che studiava alla Scuola di Studi Orientali e Africani, dove stava scrivendo la sua tesi di dottorato sulle monete degli antichi regni greci nei territori dei moderni Afghanistan, Pakistan e India. Il coinvolgimento di Jenkins in questo lavoro gli permise di ottenere nel 1965 la nomina di \"keeper\" (curatore) del dipartimento, carica che tenne fino al 1978.\nDurante il primo decennio di lavoro al British Museum, Jenkins costru\u00ec rapidamente le proprie competenze e la propria reputazione sviluppando la raccolta attraverso nuove acquisizioni, riferite regolarmente al British Museum Quarterly, che gli permise di ottenere dal 1956 \u00e8 la carica di Vice-capo dipartimento. Nel secondo decennio spost\u00f2 la sua attenzione al mondo greco occidentale, concentrandosi sulle antiche monetazioni della Sicilia, del Nord Africa e della Spagna.\nDal 1950 al 1955, fu direttore aggiunto della redazione della rivista \"Journal of Hellenic Studies.\"\nNel 1957 pubblic\u00f2 uno studio su un tesoro di monete cartaginesi trovate nel sud della Francia. Questa ricerca gli rivel\u00f2 la carenza degli studi in questa importante regione antica. Fu introdotto alla monetazione celtica della penisola iberica da George Miles, decano di monetazione orientale presso la American Numismatic Society di New York. Dopo articoli pi\u00f9 brevi su questo argomento, intraprese un grande progetto di ricerca sulle monete in metalli preziosi di Cartagine (lavorando con RB Lewis), che permise di creare una cronologia precisa e un sistema esatto sulla monetazione di Cartagine.\nNel periodo 1964-1965, fu redattore aggiunto del giornale \"Numismatic Chronicle\".\nDal 1964 al 1974 fu segretario onorario della \"Royal Numismatic Society\", di cui divenne membro onorario nel 1980. Nel 1975 gli fu conferita la medaglia della Royal Numismatic Society.\nGli ambiti di studio di Gilbert Kenneth Jenkins coprono l'insieme delle civilt\u00e0 antiche: monete celtiche delle Spagna, monete greche dell'Italia, della Sicilia, dell'Africa del nord, dell'Asia Minore, di Corinto, Creta, Rodi.\nHe realizzato cataloghi per collezioni privati e pubbliche in Europa, ha redatto numerose note e articoli e ha partecipato attivamente a seminari e convenzioni internazionali.\nIl libro \"Ancient Greek Coins\", pubblicato nel 1972 \u00e8 stato ristampato e costituisce un documento fondamentale per la monetazione greca.\nHa sposato Cynthia Scott nel 1939 e insieme hanno avuto un figlio e due figlie. Mor\u00ec a Londra nel 2005.\nMonetazione etrusca.\nGilbert Kenneth Jenkins ha pubblicato, sull'argomento, due lavori ben documentati. Riguardo alla datazione ha affermato che:\nJenkins indic\u00f2 che la serie di Populonia di valore di X e XX unit\u00e0 probabilmente rifletteva l'andamento del bronzo dell'Italia centrale. Trov\u00f2 che i bronzi etruschi erano \"databili con una certa tolleranza...ebbero una riduzione da trientale a sestantale\", ma trov\u00f2 anche poco possibile che l'argento e il bronzo avessero corso parallelamente a causa dello stile cos\u00ec differente.\nIn seguito Jenkins conferm\u00f2 la datazione precedente delle monete da X unit\u00e0, ma rifiut\u00f2 l'ipotesi di Laura Breglia dell'uso di uno standard ponderale asiatico e quelle di Walther Giesecke di un piede basato sulla litra di origine della Calcidica, optando per uno standard basato sullo scrupolo e il doppio - scrupolo per l'Etruria interna."}
{"id": "2741452", "revid": "339392", "url": "https://it.wikipedia.org/wiki?curid=2741452", "title": "Aleksey Abalmasov", "text": ""}
{"id": "2741453", "revid": "339392", "url": "https://it.wikipedia.org/wiki?curid=2741453", "title": "Aliaksey Abalmasau", "text": ""}
{"id": "2741457", "revid": "767487", "url": "https://it.wikipedia.org/wiki?curid=2741457", "title": "Bjala", "text": "Bjala (in bulgaro \u0411\u044f\u043b\u0430) \u00e8 un comune bulgaro situato nella Regione di Ruse di 17.459 abitanti (dati 2009). La sede comunale \u00e8 nella localit\u00e0 omonima\nLocalit\u00e0.\nIl comune \u00e8 formato dall'insieme delle seguenti localit\u00e0:"}
{"id": "2741458", "revid": "339392", "url": "https://it.wikipedia.org/wiki?curid=2741458", "title": "Aleksei Abalmasov", "text": ""}
{"id": "2741459", "revid": "1573940", "url": "https://it.wikipedia.org/wiki?curid=2741459", "title": "Aljaksej Abalmasa\u016d", "text": ""}
{"id": "2741468", "revid": "124803227", "url": "https://it.wikipedia.org/wiki?curid=2741468", "title": "Vieri Arnaldo Goetzlof", "text": "Biografia.\nGoetzlof era di famiglia valdese originaria di Dresda, trasferitasi in Italia dapprima a Napoli ed in seguito giunta a Genova. Oltre ad aver rivestito vari ruoli all'interno del , svolgeva l'attivit\u00e0 di commerciante di carbone.\nCalciatore.\nSocio del , in rosa dalla stagione del 1902, gioc\u00f2 tra le file dei \"Grifoni\" dal 1903 al 1908.\nEsord\u00ec con la maglia rossoblu il 26 aprile 1903 nell'amichevole in terra francese contro il Football V\u00e9lo Club de Nice, vinta per 3 a 0 dalla compagine genovese.\nL'esordio ufficiale avvenne l'anno successivo, il 27 marzo 1904, nella finale scudetto contro la per la stagione del 1904 e venendo giudicato dal giornale genovese Il Caffaro tra i migliori in campo.\nNel 1907 fu colui che trov\u00f2 ed acquisto il terreno ove sorse il nuovo campo del di San Gottardo, che sostitu\u00ec il vecchio campo di Ponte Carrega nel quartiere di Staglieno.\nFu tra l'altro impiegato nell'amichevole inaugurale del nuovo impianto dell'8 dicembre 1907 contro l'equipaggio della nave britannica Canopic.\nContinu\u00f2 a giocare con i rossoblu sino al 1908, anno in cui il Genoa disput\u00f2 solamente amichevoli per protesta al divieto di schierare giocatori stranieri imposto dalla FIF: il quell'annata divenne capitano/allenatore del sodalizio genovese. Fu tra i giocatori che scesero in campo nel primo incontro, terminato 10 a 2 per il , che vide i genovesi contrapporsi alla neonata il 4 ottobre 1908 nella competizione nota come coppa Goetzlof, messa in palio da lui stesso, e che si aggiudicher\u00e0 il successivo 25 ottobre nella vittoria per 4 a 2 contro il .\nGoetzlof vanta undici presenze ed una rete in Palla Dapples.\nDirigente sportivo.\nRitiratosi nel 1909 assunse la presidenza del club rossoblu, carica che mantenne solo per un anno, rimanendo comunque nei ranghi dirigenziali genoani.\nNel 1912 propose all'assemblea della FIGC un progetto di riforma del campionato italiano per la stagione 1912-1913, al quale fu per\u00f2 preferito il progetto Valvassori-Faroppa.\nNel 1914 Goetzlof fu espulso dalla federazione per avere tentato di convincere il giocatore Angelo Mattea del a trasferirsi al Genoa con una somma in denaro: ci\u00f2 era vietato perch\u00e9 lo sport doveva mantenersi dilettantistico senza fini di lucro. Oltre alla radiazione di Goetzlof, fu comminata una multa di lire al club genovese e la squalifica del Campo di Via del Piano per due partite.\nNel 1948 in occasione del 50\u00ba anniversario della F.I.G.C. fu insignito del titolo di \"pioniere del calcio italiano\".\nArbitro.\nGoetzlof fu anche arbitro di calcio. Inizi\u00f2 ad arbitrare nel 1908 le partite amichevoli e dei campionati inferiori. Le ultime partite le arbitr\u00f2 fino alla stagione 1914-1915 a squalifica non ancora attuata.\nCoppa Goetzlof.\nGoetzlof fu ideatore nel 1908 della competizione nota come Coppa Goetzlof. Secondo il regolamento, da lui stesso creato, il club che fosse riuscito a \"difendere\" per almeno per quattro incontri se la sarebbe aggiudicata definitivamente. Questa impresa fu compiuta al primo tentativo dal , che tra l'altro lo schier\u00f2 in tutti e quattro gli incontri disputati."}
{"id": "2741470", "revid": "599013", "url": "https://it.wikipedia.org/wiki?curid=2741470", "title": "Chiesa di San Matteo (Giusvalla)", "text": "La chiesa di San Matteo \u00e8 un luogo di culto cattolico situato nel comune di Giusvalla, in corso Bovio, in provincia di Savona. La chiesa \u00e8 sede della parrocchia omonima della zona pastorale Savonese della diocesi di Acqui.\nStoria e descrizione.\nLa chiesa \u00e8 di incerte origini. L'attuale edificio pu\u00f2 essere fatto risalire al XVI-XVII secolo, pur essendo stato molto rimaneggiato al suo interno nel corso del XVIII e XIX secolo.\nPresenta navata unica con volta a botte e sei cappelle laterali. Le pareti e la volta sono interamente decorate con pitture semplici di Paolo Gerolamo Brusco dai colori molto chiari.\nSono conservate tele settecentesche, tre crocefissi processionali, una statua lignea di \"San Rocco\" dello scultore Giulio Monteverde e il gruppo ligneo processionale di \"San Matteo ispirato dall'angelo\".\nNella balaustra sono inseriti due altorilievi che per le loro antiche e simboliche raffigurazioni (un pellicano con le ali distese nell'atto di strapparsi il fegato per nutrire i suoi piccoli e un pesce con un cesto di pane) potrebbero con ogni probabilit\u00e0 provenire dall'antica abbazia di San Salvatore di Giusvalla, chiesa alla quale fu assoggettatao il territorio in epoca medievale. L'acquasantiera in marmo bianco \u00e8 del XIII secolo."}
{"id": "2741471", "revid": "1573940", "url": "https://it.wikipedia.org/wiki?curid=2741471", "title": "Artur Litvin\u010duk", "text": ""}
{"id": "2741472", "revid": "287204", "url": "https://it.wikipedia.org/wiki?curid=2741472", "title": "Paran\u00e0 (fiume)", "text": ""}
{"id": "2741474", "revid": "198719", "url": "https://it.wikipedia.org/wiki?curid=2741474", "title": "Brandon Allan Hardesty", "text": ""}
{"id": "2741478", "revid": "1457847", "url": "https://it.wikipedia.org/wiki?curid=2741478", "title": "Torre &amp; Cavallo - Scacco!", "text": "Torre &amp; Cavallo - Scacco! \u00e8 una rivista mensile di tecnica e informazione scacchistica diretta da Roberto Messa, maestro internazionale ed ex campione italiano. Pubblica articoli di cronaca, didattica, problemistica, teoria, storia e cultura scacchistica, test e partite commentate dai migliori giocatori d'Italia e del mondo.\n\"Torre &amp; Cavallo\" fu fondata da Francesco Corrarello - con registrazione al Tribunale di Roma del 23/10/1985 - che pubblic\u00f2 solo alcuni fascicoli nel 1986 e nel 1987. In quell'anno gli si affianc\u00f2 Giulio Savelli (con la sua Standard Media srl) come editore, e Corrarello ricopriva l'incarico di direttore responsabile. La rivista fece il vero balzo nel 1988 quando Savelli affront\u00f2 l'impresa di diffonderla massicciamente nelle edicole. Con atto del 15/02/1988 Corrarello cedette la testata a Savelli, ma rest\u00f2 direttore responsabile fino al n. 3 di aprile 1988. Il n. 4 del maggio 1988 aveva invece come direttore Savelli. Egli non aveva molto tempo da dedicare alla rivista, che usciva a corrente alternata, e nel 1990 decise di affidare a Roberto Messa il ruolo di direttore responsabile e a Pierluigi Passerotti quello di editore.\nTra il 1995 e il 2005 Messaggerie Scacchistiche, casa editrice bresciana di Roberto Messa, rilev\u00f2 le quote proprietarie ancora sparse tra diversi soggetti, mentre nel 2000 vi fu l'acquisizione/incorporazione della rivista \"Scacco!\".\nNegli ultimi anni della sua esistenza, la rivista Mondoscacchi fu un supplemento trimestrale di Torre &amp; Cavallo.\nLa rivista \u00e8 stampata nel formato di 21 x 29\u00a0cm ed \u00e8 venduta nelle principali edicole (11 numeri all'anno), oppure per abbonamento.\nLa rivista \u00e8 attiva anche nel campo della didattica degli scacchi.\n\"Torre e Cavallo\" sponsorizza il giovane talento e Grande maestro italo-americano Fabiano Caruana."}
{"id": "2741481", "revid": "599013", "url": "https://it.wikipedia.org/wiki?curid=2741481", "title": "Kim Wraae Knudsen", "text": ""}
{"id": "2741485", "revid": "599013", "url": "https://it.wikipedia.org/wiki?curid=2741485", "title": "\u00cd\u00f1igo Cuesta", "text": "Carriera.\nPassato professionista nel 1994 con la squadra basca Euskadi, si fa notare nel 1995 grazie ad un secondo posto nella Vuelta a Asturias. Nel 1996 firma per la ONCE con la quale, due anni pi\u00f9 tardi, si impone nel Giro dei Paesi Baschi, sua prima vittoria da professionista.\nDopo aver vinto, nel 2000, una tappa al Crit\u00e9rium du Dauphin\u00e9 Lib\u00e9r\u00e9, l'anno successivo passa alla Linda McCartney Racing Team. Tuttavia prima dell'inizio della stagione la squadra viene sciolta per problemi economici, e Cuesta passa cos\u00ec alla Cofidis. Dopo quattro anni di gregariato, si trasferisce alla Saunier Duval-Prodir, vincendo la quinta tappa nel Giro di Catalogna 2005.\nNella stagione 2006 corre per il Team CSC, con il compito di aiutare il caposquadra Carlos Sastre nella Vuelta a Espa\u00f1a. Dopo tre annate, nel 2009 segue il capitano al Cerv\u00e9lo TestTeam, dove corre a quarant'anni compiuti, raro esempio di longevit\u00e0 sportiva.\nNel 2010 port\u00f2 a termine la sua diciassettesima Vuelta. Disput\u00f2 l'ultima stagione della carriera con la Caja Rural, tuttavia annunci\u00f2 nel mese d'agosto il proprio ritiro a causa della mancata convocazione per la Vuelta a Espa\u00f1a 2011.\nDetiene il record di presenze alla Vuelta a Espa\u00f1a, a cui ha preso parte per 17 edizioni consecutive."}
{"id": "2741487", "revid": "287204", "url": "https://it.wikipedia.org/wiki?curid=2741487", "title": "Golese", "text": "Golese \u00e8 un ex comune della provincia di Parma. Dal 1943 \u00e8 un quartiere di Parma.\nStoria.\nDalla Preistoria a Napoleone.\nQuella identificata oggi con il nome di Golese \u00e8 la zona compresa tra i letti del fiume Taro e del torrente Parma, a nord della citt\u00e0 di Parma. In questa zona sono state rinvenute testimonianze di civilt\u00e0 riguardanti l'et\u00e0 del Ferro e del Bronzo, nei pressi di Baganzola e Fraore. Significativa in seguito l'impronta lasciata dai Romani: la centuriazione dei terreni \u00e8 evidente tuttora, nonostante le numerose esondazioni dei corsi d'acqua e le variazioni degli stessi con il mutare dei secoli, essendo non ancora arginati come al giorno d'oggi. Si spiega cos\u00ec l'etimologia del nome del centro golesano di Baganzola (quindi attraversato da un corso differente del torrente Baganza e di una sua affluenza nella Parma evidentemente pi\u00f9 a valle rispetto ad ora). Con il nome di \"Agolexium\" (riferimento latino di \"Golena\") l'antico territorio di Golese fu dominio dei Romani fino al IV secolo.\nL'insediamento nelle pianure dei Longobardi dur\u00f2 per molti secoli e port\u00f2 al ripopolamento della zona, dopo la crisi della caduta romana. Violente lotte di piccole e grandi famiglie signorili ne funestarono i primi secoli dopo l'anno mille.\nIl duca di Milano Filippo Maria Visconti nel 1435 distacc\u00f2 Golese dalla giurisdizione di Parma e lo eresse a feudo in favore del conte Andrea Valeri, la cui famiglia domin\u00f2 il territorio dal torrione di Baganzola fino all'abolizione napoleonica dei diritti feudali del 1805.\nComune autonomo (1806-1943).\nIl territorio di Golese venne eretto alla dignit\u00e0 di Comune dall'amministrazione napoleonica nel 1806 con sede comunale a Baganzola. Aveva a nord e a est le stesse delimitazioni odierne, ma a ovest terminava alla strada per Cremona, mentre a sud comprendeva la zona della Crocetta e i Prati Bocchi (la zona a nord dell'odierno quartiere Pablo, poi inglobata nel Comune di Parma con il Regio Decreto del 1923).\nStemma dell'ex Comune.\nLo stemma usato del ex comune aveva la seguente blasonatura:\nCircoscrizione (1979-2002).\nTutto il comune di Golese venne poi incorporato in quello di Parma in qualit\u00e0 di delegazione nel 1943 con sede sempre a Baganzola e nel 1979 iscritto a III Circoscrizione insieme al quartiere \"San Pancrazio\" e al pi\u00f9 recente \"Pablo\", con sede circoscrizionale a San Pancrazio Parmense.\nQuartiere Golese (2002 - oggi).\nIn seguito alla riforma per il decentramento operata dal Comune nel 2002, Golese divenne quartiere cittadino, con sede a Baganzola, con vere e proprie funzioni istituzionali con via elettiva, inglobando in s\u00e9 i territori che erano stati attribuiti fino a quel momento a San Pancrazio: a ovest di via Cremonese e a nord della ferrovia Milano-Bologna (quindi le frazioni di Eia e Fraore). Ma cedendo allo stesso San Pancrazio il territorio a Sud della stessa ferrovia che in precedenza appartenevano a Golese (quindi la zona \"Crocetta\").\nPer gli effetti determinati dagli interventi legislativi del 2009 e 2010 in materia di revisione degli enti locali, le funzioni istituzionali svolte dai quartieri cittadini (Golese compreso) cessarono, mentre mantengono ora solo una funzione gestionale delle concessioni delle sale e degli spazi civici.\nSociet\u00e0.\nEvoluzione demografica.\nGolese conta 9.736 al 31 dicembre 2014.\nNel periodo 2005-2014 \u00e8 il quartiere di Parma che ha conosciuto il maggiore incremento di popolazione (il 29,1%).\nDopo Cortile San Martino (164,1 ab./km\u00b2), \u00e8 il secondo quartiere di Parma meno densamente popolato (203,6 ab./km\u00b2). \nCon un'et\u00e0 media dei residenti di 41,6 anni, \u00e8 il quartiere pi\u00f9 \"giovane\" del Comune di Parma.\nCon 2,3 componenti per famiglia \u00e8 il quartiere con la media di \"famiglia numerosa\" pi\u00f9 alta.\nEtnie e minoranze straniere.\n\u00c8 al penultimo posto nel Comune, davanti al solo Vigatto (9%), per percentuale di stranieri residenti, con il 10,7%. Le nazionalit\u00e0 straniere pi\u00f9 rappresentate a Golese sono:\nDal 2015 al 2018, l'ex scuola di Castelnovo \u00e8 stata destinata come centro di smistamento per i richiedenti asilo. Dopo molte polemiche, precedenti alla sua apertura, non sono mai stati segnalati disagi di rilievo, tra la popolazione residente e gli ospiti stranieri. Il Centro \u00e8 stato gestito dalla Croce Rossa Italiana.\nIstituzioni, enti e associazioni.\nSono presenti sul territorio varie associazioni di volontariato che si prodigano per sviluppare attivit\u00e0 ricreative e di aggregazione, significative in un quartiere che sta vivendo in quest'ultimo periodo un forte incremento demografico:\nGeografia antropica.\nGolese \u00e8 il secondo quartiere pi\u00f9 esteso di Parma (dopo quello di Vigatto) con i suoi 47,8\u00a0km\u00b2, delimitato a nord dalle strade Cornazzano, Lorno, San Rocco (quindi confinante con i Comuni di Sissa Trecasali e Torrile); a est dal torrente Parma (quindi confinante con i quartieri Cortile San Martino e San Leonardo); a sud dalla ferrovia Milano-Bologna (quindi confinante con i quartieri Pablo e San Pancrazio); a ovest dal fiume Taro (quindi confinante con il Comune di Fontevivo e per un breve tratto con il Comune di Fontanellato).\nLe sue dieci frazioni (istituite fino dagli anni venti) sono:\nGolese, inoltre comprende anche la localit\u00e0 di rilevanza, detta \"Cornazzano\", situata nell'estremo punto a nord del Comune di Parma (tra le frazioni di Vicomero, Viarolo e Cervara) dove si svolgeva la storica Fiera Agricola, poi ripristinata nel 1922 dagli agricoltori dell'epoca.\nIl quartiere di Golese \u00e8 costituito da un'immensa periferia in cui sono concentrate infrastrutture di alto livello, quali l'autostrada, le tangenziali Nord e Ovest, l'aeroporto Giuseppe Verdi e le Fiere di Parma, con la relativa strada \"Complanare\" delle Esposizioni, che collega il polo fieristico al casello della A1.\nInfrastrutture e trasporti.\nFra il 1893 e il 1939 Golese era servita dalla fermata Viarolo I-Golese della tranvia Parma-San Secondo-Busseto che funzionava a vapore.\nIl collegamento pubblico con Parma \u00e8 svolto mediante autoservizi gestiti da TEP.\nNel territorio di Golese transita la linea ferroviaria T.A.V., (parallelamente all'Autostrada A1) e trova sede l'Aeroporto di Parma \"G.Verdi\".\nSport.\nDa anni a Golese la pratica sportiva \u00e8 al centro dell'interesse sociale. Culmine vissuto negli anni sessanta anche a livello mondiale con la squadra ciclistica della Salvarani.\nCalcio.\nNel calcio memorabili furono gli anni '60, con la squadra di calcio del CRAL Salvarani/CRCS Golese che ha sfiorato pi\u00f9 volte la Serie D, ma che poi entr\u00f2 a far parte del progetto \"A.C. Parmense\" dando vita al Parma Calcio odierno. Altre squadre di calcio di rilievo, non pi\u00f9 esistenti, furono l'U.S. Baganzola, l'A.C. Cervarese e, la successiva fusione delle due, l'U.S. Golese (poi scioltasi, e confluita nel Sorbolo). Il settore giovanile dell'ex U.S. Golese \u00e8 ora parte del progetto dell'A.C. Colorno, \"Junior F.C.\". Un'altra societ\u00e0 con sede a Golese \u00e8 la Juventus Club Parma (a Fognano), anch'essa attivissima a livello giovanile.\nIn ambito amatoriale, si segnalano l'ARCI Golese Calcio a Baganzola, l'Eia Club, e l'A-Team Frontiera 70 e la Longobarda, entrambe di Fognano.\nPallavolo.\nNegli anni ottanta e novanta si segnal\u00f2 la societ\u00e0 pallavolistica femminile \"The Crickets\" a Baganzola, arrivata alle soglie della Serie C Fipav. In ambito amatoriale anche l'ARCI Golese ha avuto squadre femminili (dal 1975 al 1979, e dal 1996 al 1998) e maschili (dal 1998 al 2001).\nOggi la pallavolo a Golese \u00e8 rappresentata dalla Polisportiva A.S.D. Baganzola, con una rappresentativa in Serie C e D maschile, e in Terza Divisione femminile, e dalla Pallavolo Parma, sempre a Baganzola, con una rappresentativa in Serie D.\nCiclismo.\nOltre all'epopea mondiale della Salvarani, Golese ha avuto anche altre esperienze ad alto livello, tra le quali \u00e8 da segnalare la squadra della Scic negli anni '70 con ciclisti come Giuseppe Saronni e Gianbattista Baronchelli. Tra le attivit\u00e0 cicloturistiche e amatoriali, hanno avuto rappresentanza negli anni '80 anche l'ARCI Golese (fino a 40 praticanti) e l'AVIS-AIDO Golese.\nBaseball.\nGolese presente negli anni '70, anche nel baseball, grazie al connubio tra l'azienda Germal di Baganzola, e il Parma Baseball, vincitrice in quel periodo di 2 scudetti e 2 coppe dei campioni. Ma anche in ambito amatoriale, trascinato dalla Germal, il baseball prese piede: una rappresentativa di Baganzola gioc\u00f2 in Serie D.\nPodismo.\nGolese \u00e8 anche teatro di una delle corse podistiche pi\u00f9 importanti della provincia: la \"Camminata Golesana\" giunta nel 2019 alla 43\u00aa edizione, e organizzata dal Gruppo Podistico dell'ARCI Golese. Suddivisa in due diversi tracciati, il percorso attraversa le campagne golesane, con partenza e arrivo a Baganzola.\nCheerleading.\nTra le discipline praticate a Golese, spicca il Cheerleading, attivit\u00e0 acrobatico-coreografica promossa con corsi ed esibizioni dal gruppo delle \"Starlight\", che fanno parte della Polisportiva A.S.D. Baganzola, e che hanno anche rappresentato pi\u00f9 volte l'Italia in esibizioni internazionali, oltre ad aver vinto titoli nazionali nelle specifiche categorie.\nImpianti sportivi a Golese.\nTra gli impianti sportivi di rilievo, nel territorio di Golese si segnalano:\nManifestazioni ed eventi.\nGolese a tutta birra.\nDal 2009 a Baganzola nel Campo Mordacci, nel mese di giugno. Organizzata dall'ARCI Golese, con la collaborazione dell'AVIS-AIDO, e patrocinata dal Comune di Parma.\nFiera del Cornazzano.\nArrivata alla 96\u00aa edizione, \u00e8 una delle fiere agricole pi\u00f9 antiche, e si tiene tra il venerd\u00ec e il marted\u00ec dell'ultima Domenica di Luglio, nella zona del Cornazzano, nell'estremo punto a nord del Comune di Parma. La Fiera del Cornazzano \u00e8, per tradizione, organizzata dagli agricoltori della zona, con l'ausilio della \"A.S. Viarolese Calcio\".\nTorneo Fratelli Ferraguti.\nDal 1979 a Baganzola, nel Campo Mordacci, tra agosto e settembre. Torneo di calcio dedicato alla memoria dei fratelli Edmondo\ne Ivo Ferraguti, e riservato ai giovani sotto i 16 anni (Allievi). Organizzato dall'ARCI Golese, e patrocinata dal Comune di Parma.\nFesta dell'Allegria.\nA Eia, si svolge alla fine di agosto, nell'area parrocchiale della chiesa di Sant'Egidio. \u00c8 una delle feste storiche del Golesano.\nSagra di Baganzola.\nDal 2014 a Baganzola, lungo la strada provinciale (chiusa al traffico), nella prima Domenica di ottobre. \u00c8 stata ripristinata nel 2008 quando si teneva in Piazza Salvarani, dopo decenni di dimenticatoio. Organizzata dalle Associazioni, con la collaborazione degli esercenti, e patrocinata dal Comune di Parma."}
{"id": "2741488", "revid": "1573940", "url": "https://it.wikipedia.org/wiki?curid=2741488", "title": "Ren\u00e9 Holten Poulsen", "text": "vincitore della medaglia d'oro nel K1 500 metri ai mondiali di Mosca 2014"}
{"id": "2741489", "revid": "2134764", "url": "https://it.wikipedia.org/wiki?curid=2741489", "title": "Toney Douglas", "text": ""}
{"id": "2741493", "revid": "287204", "url": "https://it.wikipedia.org/wiki?curid=2741493", "title": "Blas Pinar", "text": ""}
{"id": "2741495", "revid": "72396", "url": "https://it.wikipedia.org/wiki?curid=2741495", "title": "Cribari", "text": ""}
{"id": "2741497", "revid": "284427", "url": "https://it.wikipedia.org/wiki?curid=2741497", "title": "Un caso di coscienza 4", "text": ""}
{"id": "2741504", "revid": "409613", "url": "https://it.wikipedia.org/wiki?curid=2741504", "title": "Cortile del Belvedere", "text": "Il cortile del Belvedere \u00e8 un vasto complesso edilizio posto a nord della basilica di San Pietro in Vaticano e dei palazzi Apostolici, a Roma. \nFu realizzato, a partire dalla prima met\u00e0 del XVI secolo su volere di papa Giulio II e su progetto di Donato Bramante. Attualmente il complesso edilizio \u00e8 utilizzato prevalentemente a scopo museale ospitando molti degli spazi dei Musei Vaticani. \nStoria.\nLe preesistenze.\nL'origine del nome \u00e8 dovuta a una preesistente costruzione, realizzata intorno al 1487, conosciuta come palazzetto di papa Innocenzo VIII, che probabilmente inglobava una pi\u00f9 antica costruzione dei tempi di Niccol\u00f2 V realizzata, secondo Vasari, su disegno di Antonio del Pollaiolo. La costruzione era una villa suburbana ad uso del pontefice con un'ampia loggia aperta verso la campagna ed era detta Villa o Casino del Belvedere per la sua posizione rialzata rispetto all'area della Basilica dalla quale era separata da un vasto pendio. Per la sua decorazione vennero chiamati Pinturicchio (che dipinse riquadri paesaggistici) e Andrea Mantegna, che affresc\u00f2 la piccola cappella. Le opere dei due pittori, conservate durante la costruzione del complesso bramantesco, vennero distrutte nel corso di una ristrutturazione settecentesca. Alcune tracce degli affreschi del Pinturicchio sono state rinvenute negli anni quaranta del Novecento.\nIl progetto del Bramante.\nIl progetto bramantesco prevedeva la sistemazione della vasta area (circa 300 x 100 m) posta in direzione nord-sud tra il Casino ed il resto del complesso vaticano (in particolare la Cappella Sistina e gli appartamenti papali). I lavori iniziarono tra il 1504 ed il 1505 ed erano inizialmente finalizzati alla sistemazione dell'area a giardino e alla realizzazione di uno spazio adeguato per la collezione di sculture antiche di Giulio II. Il progetto ebbe un'evoluzione a causa del desiderio del papa di raggiungere il Belvedere dai suoi appartamenti, con un \"corridore\" senza dover scendere dalle sue stanze ai piani superiori del Palazzo Apostolico e poi salire su per il colle.\nBramante propose due corridori paralleli e pertanto lo spazio fu chiuso lateralmente da lunghi corpi di fabbrica, lasciando libera la prospettiva lungo l'asse principale. Il grande spazio aperto fu diviso in tre terrazzamenti a quote differenti, destinati ad accogliere giardini e collegati da scale e rampe.\nSi form\u00f2 cos\u00ec un fantasmagorico cortile rettangolare organizzato su tre livelli; in seguito lo spazio unitario fu interrotto da corpi di fabbrica trasversali, alterando il progetto bramantesco e creando tre cortili separati.\nEvidenti nel progetto di Bramante erano le citazioni dell'antico, come il \nsantuario prenestino della Fortuna Primigenia, anch'essa caratterizzata da uno schema a terrazze digradanti. Un ruolo nel programma progettuale dovettero averlo anche le antiche descrizioni di ville romane, in particolare quella fatta da Plinio il Giovane della sua villa in Toscana, per la quale sono stati ravvisate molte analogie.\nNel succedersi dei terrazzamenti Bramante utilizz\u00f2 diverse definizioni dei fronti architettonici, dando vita ad un innovativo repertorio sintattico oggetto di studio da parte della successiva generazione di architetti e diffuso a stampa da Sebastiano Serlio (libro III, 1540).\n\u00c8 prevalsa la denominazione di \"Cortile del Belvedere\", nonostante la prevalenza visiva delle forme architettoniche, perch\u00e9 originariamente il carattere di giardino era maggiormente evidente, tanto che per indicare il luogo \u00e8 stato utilizzato a lungo anche il nome di \"Giardini del Belvedere\". Il progetto bramantesco ha influenzato non solo il linguaggio architettonico, ma anche l'evoluzione del \"giardino all'italiana\" facendo da modello, con i suoi spazi posti su livelli diversi ma uniti in un'unica prospettiva, per esempio alla sistemazione esterna della Villa d'Este a Tivoli e del giardino del Castello di Saint-Germain-en-Laye.\nIl completamento.\nDopo la morte di Bramante e di Giulio II che non videro completa quest'opera come le altre grandi imprese edilizie che intrapresero, il cantiere rimase a lungo inattivo, con alcune parti completate ed utilizzate ed altre lasciate incompiute. Dopo il crollo del \"corridore\" est, nel 1531, furono ripresi i lavori con la direzione di Baldassarre Peruzzi e poi, dal 1541, di Antonio da Sangallo ed in seguito di Pirro Ligorio che port\u00f2 a compimento l'opera con qualche rimaneggiamento.\nSuccessive trasformazioni.\nIl complessivo progetto bramantesco fu per\u00f2 alterato in epoche successive. Tra il 1585 ed il 1590 il Cortile del Belvedere venne diviso dal braccio trasversale della Biblioteca di Sisto V, costruita su progetto di Domenico Fontana, che prese il posto della grandiosa gradonata, interrompendo la continuit\u00e0 visiva del grande spazio terrazzato.\nSempre nel XVI secolo fu costruita la \"Torre dei venti\" sul \"corridore\" nord.\nSuccessivamente, tra il 1817 e il 1822, sulla scia delle prime trasformazioni dei Musei Vaticani intraprese da Michelangelo Simonetti e Pietro Camporese (1772), venne realizzato un secondo corpo di fabbrica trasversale al fine di ampliare ulteriormente lo spazio museale. L'opera, nota come Braccio Nuovo, fu progettata da Raffaele Stern in un severo stile neoclassico, caratterizzato per\u00f2 da un'insolita correttezza archeologica.\nDa quel momento si crearono quindi tre cortili distinti: il Cortile della Pigna (che prende il nome da una colossale pigna romana di bronzo), il Cortile della Biblioteca e il Cortile del Belvedere.\nNel 1990 al centro del cortile della Pigna fu posto il monumento bronzeo \"Sfera con sfera\", di Arnaldo Pomodoro.\nDescrizione.\nCortile inferiore.\nNel cortile pi\u00f9 basso, che oggi \u00e8 quello pi\u00f9 frequentemente chiamato \"cortile del Belvedere\", furono posti da Bramante tre ordini di loggiati differenti: dorico, ionico e corinzio, che si interrompono nella prima scalinata con scalini dolci e leggermente inclinati. Gli ordini sovrapposti che inquadrano archi, ripropongono l'esempio del Colosseo o del \"Tabularium\" secondo un modello gi\u00e0 utilizzato, anche da Bramante, ma qui usato a grande scala e con un'ormai consapevole conoscenza del lessico degli ordini fin nei particolari di ogni membratura (per esempio i triglifi dell'ordine dorico). \nPer raccordarsi alle preesistenze sul lato sud Bramante prevede la continuazione del solo portico dorico del piano terra lasciando a vista la torre Borgia e il retro del palazzo Vaticano. Pi\u00f9 tardi Pirro Ligorio inser\u00ec un'esedra semicircolare che consent\u00ec di dare conclusione allo spazio del cortile che assunse caratteri quasi teatrali, come probabilmente previsto dallo stesso Bramante. Infatti vi si svolgeranno tornei, spettacoli e forse addirittura una naumachia come appare in un affresco di Perin del Vaga.\nCortile intermedio.\nIl secondo terrazzamento, il pi\u00f9 piccolo, fu concluso da pareti con due ordini sovrapposti. Si raggiungeva dal livello inferiore con una grande gradinata estesa all'intera larghezza che doveva avere anche funzione teatrale.\nCortile superiore.\nIl cortile superiore, al quale si accedeva per mezzo di una doppia scalinata a farfalla, presentava una scansione delle pareti con paraste binate a formare una \"travata ritmica\" con interassi alternati, in cui quello pi\u00f9 ampio inquadra un arco. Tale motivo \u00e8 derivata forse dagli archi di trionfo romani, ma pi\u00f9 probabilmente dalla diretta osservazione dell'opera albertiana. Si pensa che l'addensamento dei sostegni nel cortile superiore servisse come accorgimento ottico per esaltare la lunghezza dello spazio.\nLa prospettiva del cortile era conclusa nel progetto di Bramante da una esedra posta come punto di fuga della prospettiva del grande invaso architettonico e con la funzione di nascondere l'antico Casino del Belvedere che non si integrava con gli allineamenti del nuovo impianto. Pirro Ligorio, durante i lavori di completamento trasform\u00f2 l'esedra in una grande nicchia completata nel 1565, conosciuta generalmente come \"nicchione\". \nAl centro del \"nicchione\" \u00e8 posta una pigna bronzea di epoca romana. A causa di questo il cortile superiore \u00e8 detto anche \"cortile della Pigna\".\nLa Pigna fu portata in Vaticano in epoca assai antica e posizionata nell'atrio della Basilica di San Pietro e ad essa Dante si riferisce nella Divina Commedia parlando di Nimrod nel XXXI canto dell'Inferno:\nCortile ottagonale.\nDietro alla successione degli spazi terrazzati, conclusi poi dal nicchione, fu realizzato da Bramante un altro cortile, di forma ottagonale a lati simmetricamente disuguali; prender\u00e0 inizialmente il nome di \"cortile del Belvedere\", anche se meglio conosciuto come \"cortile delle statue\", essendo stato progettato per accogliere la raccolta di statue antiche del papa.\nLa prestigiosa collezione che comprendeva pezzi famosissimi come l'\"Apollo del Belvedere\", L\"'Ercole e Anteo\", e il \"Laocoonte\", rimase per lungo tempo in tale sistemazione, prima dello spostamento in spazi museali interni. \nVicino a questo cortile Bramante costru\u00ec la famosa scala a \"lumaca\", contenuta in uno stretto cilindro con rampe a spirale sostenute da colonne, per assicurare un accesso esterno ai palazzi vaticani per i tanti visitatori della collezione di sculture, tra cui viaggiatori e artisti stranieri. In tal modo il vecchio casino di Innocenzo VIII fu trasformato e inglobato nel nuovo complesso."}
{"id": "2741506", "revid": "184755", "url": "https://it.wikipedia.org/wiki?curid=2741506", "title": "Lingua nonesa", "text": ""}
{"id": "2741514", "revid": "184755", "url": "https://it.wikipedia.org/wiki?curid=2741514", "title": "Lingua Nonesa", "text": ""}
{"id": "2741516", "revid": "77594", "url": "https://it.wikipedia.org/wiki?curid=2741516", "title": "Goalkeeper CIWS", "text": ""}
{"id": "2741523", "revid": "181699", "url": "https://it.wikipedia.org/wiki?curid=2741523", "title": "Dipartimenti", "text": ""}
{"id": "2741534", "revid": "6923", "url": "https://it.wikipedia.org/wiki?curid=2741534", "title": "Praga (azienda)", "text": "Praga Hostiva\u0159 a.s. \u00e8 una azienda produttrice di componenti meccaniche con sede a \u010cesk\u00fd Brod, Repubblica Ceca.\nStoria.\nNata nel 1907 come fusione di due officine meccaniche, ha adottato il marchio \"Praga\" nel 1909. Inizialmente produsse anche modelli su licenza Isotta-Fraschini.\nA partire dalla fine degli anni venti produsse alcune motociclette.\nPrima della seconda guerra mondiale ha prodotto vari carri armati di concezione moderna, utilizzati prima dall'esercito cecoslovacco e poi da quello della Germania nazista.\nDopo l'avvento del comunismo, nel 1948, fu statalizzata e produsse camion militari e off-road, anche in collaborazione con la Tatra.\nTra i camion pi\u00f9 celebri e di successo c'\u00e8 il modello V3S, realizzato in innumerevoli versioni (vigili del fuoco, antiaerea, trasporto, autogr\u00f9, mezzo di soccorso, ecc.).\nDopo la privatizzazione \u00e8 entrata in crisi. \nA cavallo tra gli anni novanta e 2000 ha prodotto motociclette da enduro e motard, partecipando anche a competizioni internazionali con successo (relativamente alla grandezza dell'azienda); nel 2000 arriv\u00f2 settima al campionato del mondo, guidata da Martin Lind.\nCessata nel 2003 la produzione di motociclette, il know-how fu ceduto alla ditta VM MOTOR, che continua in Repubblica Ceca la produzione di tali motocicli.\nNel 2006 la International Truck Alliance ha comprato la licenza del marchio e ha iniziato a produrre camion in Polonia.\nNel 2010 il marchio ritorna sotto il nome di Praga Racing grazie all'aiuto del piccolo costruttore slovacco K-1 Engineering assieme al team Race 4 Slovakia portando la versione da corsa della K-1 Attack per il FIA GT1 World Championship nominata R4S prodotta sotto il marchio Praga, due anni dopo arriva la Praga R1 una nuova auto da corsa ispirata alle vetture di le mans montando un motore Renault F4R 832 da 210 cavalli o 310 per la versione turbo. Nel 2016 era previsto l'arrivo della versione stradale denominata R1R in una produzione limitata di 68 esemplari."}
{"id": "2741550", "revid": "767487", "url": "https://it.wikipedia.org/wiki?curid=2741550", "title": "Sandro Cerino", "text": "Biografia.\nGrazie al padre musicista, apprende da piccolo la passione per la musica. Dopo aver conseguito la maturit\u00e0 classica, si dedica allo studio del clarinetto.\nNel 1983, inizia la sua attivit\u00e0 di arrangiatore per spettacoli teatrali (\"Mi rifaccio il trucco\" di Gino Rivieccio) e per programmi televisivi (\"Bum Bum all'italiana\" con Lory Del Santo). Nel 1985, contribuisce alla colonna sonora del film \"The Crew\", di Pino Dosaggio. Successivamente, prende parte ad altre trasmissioni televisive sulle reti RAI e Fininvest (\"Buona fortuna\", \"Ci vediamo alle 10\", \"\", \"Napoli prima e dopo\", \"Fantastico\", \"Scherzi a parte\", \"Massimo ascolto\", \"Chi la fa l'aspetti\"). \u00c8 anche testimonial dal 1987 di uno spot pubblicitario della \"Rinazina Spray Nasale\".\nVerso la fine degli anni ottanta, realizza i primi dischi come compositore e arrangiatore: si fa notare con il gruppo \"Six Mobiles\" (giudicato secondo miglior gruppo jazz italiano dalla rivista \"Musica Jazz\" nel 1991) ed \u00e8 animatore del \"Sandro Cerino Action Quartet\" (composto anche da Claudio Angeleri, Ares Tavolazzi e Federico Monti). Assieme a Carlo Actis Dato e Stefano Corradi, forma l\"'Atipico Trio\", che riscuote notevole successo di critica all'estero con \"Where the reeds dare\".\nNei primi anni novanta, realizza stabilmente sigle per programmi televisivi (\"Premio Marrazzo\", \"Cinegrafie\", \"Umbriafiction TV\"). Sua anche la sigla per \"Ti va la tivv\u00f9\", programma che avrebbe dovuto essere presentato da Massimo Troisi, ma che non and\u00f2 mai in onda per la prematura scomparsa dell'attore napoletano. Dopo alcune collaborazioni, nel 1996 pubblica \"Dove portano i campi di fianco alle autostrade\" con un nuovo \"Action Quartet\" (assieme a Mario Rusca, Riccardo Fioravanti e Giampiero Prina) e l'album \"Fasi comunicanti\" con la giovane cantante Daniela Panetta, nel quale vari classici pop e rock vengono riarrangiati in chiave jazz. L'anno successivo, pubblica un nuovo lavoro con l\"'Atipico Trio\", \"Gone with the winds\", giudicato fra i 100 migliori dischi dell'anno in Francia e apprezzato anche nel resto d'Europa ed in Giappone.\nLungo gli anni novanta e 2000 realizza anche colonne sonore per il cinema e per il teatro. Collabora spesso con Giovanni Venosta, col quale realizza musiche per alcuni film di Silvio Soldini (\"Un'anima divisa in due\", \"Brucio nel vento\", \"Agata e la tempesta\"). Scrive le musiche anche per \"Va' dove ti porta il cuore\" di Cristina Comencini."}
{"id": "2741551", "revid": "339392", "url": "https://it.wikipedia.org/wiki?curid=2741551", "title": "Gepard m1", "text": ""}
{"id": "2741552", "revid": "767487", "url": "https://it.wikipedia.org/wiki?curid=2741552", "title": "Jodie Meeks", "text": ""}
{"id": "2741554", "revid": "117570642", "url": "https://it.wikipedia.org/wiki?curid=2741554", "title": "Luigi Perelli", "text": "Biografia.\nIn qualit\u00e0 di attore, ha recitato nel film \"Odio per odio\" diretto da Domenico Paolella (1967).\nOltre ad aver diretto alcune miniserie de \"La piovra\", \u00e8 stato ideatore e regista dei telefilm \"Sospetti\" e \"Un caso di coscienza\", entrambi con Sebastiano Somma nel ruolo del protagonista."}
{"id": "2741558", "revid": "122546039", "url": "https://it.wikipedia.org/wiki?curid=2741558", "title": "Trattato di Adrianopoli (1568)", "text": "La pace di Adrianopoli chiuse temporaneamente il conflitto tra gli Asburgo e l'Impero ottomano il 17 febbraio 1568.\nIdeatore e realizzatore dell'accordo, che poneva fine all'ultima impresa balcanica del sultano Solimano il Magnifico contro l'imperatore Massimiliano II d'Asburgo, fu l'abile Gran Vizir Mehmet Pasha, figura di primo piano nel conflitto che il trattato andava a chiudere.\nAntefatto.\nNel 1566 il sultano Solimano aveva riaperto i conflitti sul fronte occidentale del suo impero per difendersi dall'attacco degli Asburgo, desiderosi di riconquistare le terre ungheresi precedentemente occupate dai turchi. \nLe sorti del conflitto erano state decise dall'assedio di Szigetv\u00e1r del 1566, durante il quale l'ormai anziano Solimano mor\u00ec. La dipartita del sultano convinse il suo vizir, Mehmet Pasha, della necessit\u00e0 di interrompere il conflitto per meglio gestire la successione al trono.\nIl trattato.\nI negoziati che portarono alla chiusura del conflitto si protrassero per due anni.\nMehmet Pasha, confermato Gran Visir dal nuovo sultano Selim II, seppe chiudere le trattative in netto favore della Sublime Porta. I domini turchi sulle terre ungheresi, oggetto iniziale della contesa, vennero preservati e l'imperatore convenne con la Porta sul pagamento di un tributo annuo di 30.000 ducati (che venne fatto meglio digerire all'Asburgo come un \"dono\").\nL'accordo di Adrianopoli chiuse sostanzialmente con un nulla di fatto il conflitto ottomano-asburgico. La questione che aveva originato gli scontri, il controllo sulle terre ungheresi e sui principati rumeni, non venne risolta allora e fin\u00ec con il causare il riaccendersi delle tensioni durante il regno dei successori di Massimiliano e Selim: l'imperatore Rodolfo II ed il sultano Murad III."}
{"id": "2741565", "revid": "29057271", "url": "https://it.wikipedia.org/wiki?curid=2741565", "title": "Isola di Nias", "text": ""}
{"id": "2741567", "revid": "553803", "url": "https://it.wikipedia.org/wiki?curid=2741567", "title": "ATP Tour World Championships 1999", "text": "L'ATP Tour World Championships 1999 \u00e8 stato un torneo di tennis giocato sul cemento indoor. \n\u00c8 stata la 30\u00aa edizione del torneo di singolare di fine anno la 26\u00aa del e torneo di doppio di fine anno\ned era parte dell'ATP Tour 1999. \nIl torneo di singolare si \u00e8 giocato all'EXPO 2000 Tennis Dome di Hannover in Germania, \ndal 23 al 28 novembre 1999.\nIl torneo di doppio si \u00e8 disputato all'Hartford Civic Center di Hartford (Connecticut) negli USA,\ndal 17 al 21 novembre 1999.\nCampioni.\nSingolare.\n Pete Sampras ha battuto in finale Andre Agassi, 6\u20131, 7\u20135, 6\u20134\nDoppio.\n S\u00e9bastien Lareau / Alex O'Brien hanno battuto in finale Mahesh Bhupathi / Leander Paes, 6\u20133, 6\u20132, 6\u20132"}
{"id": "2741568", "revid": "6923", "url": "https://it.wikipedia.org/wiki?curid=2741568", "title": "Maxi (La trib\u00f9 del pallone)", "text": "Maxi \u00e8 un personaggio nato dalla penna di Joachim Masannek, appare sia nei libri che nei film de 'La Trib\u00f9 del pallone', ed \u00e8 interpretato da Marlon Wessel.\nIl suo nome completo \u00e8 Maximilian e viene chiamato \"Maxi piede di velluto Maximilian\" dai compagni di squadra.\nMaxi \u00e8 un importante membro della squadra degli Scatenati ed \u00e8 un ottimo calciatore (probabilmente centrocampista). La sua et\u00e0 certa \u00e8 sconosciuta ma \u00e8 probabile che abbia la stessa et\u00e0 di Fabi, Leon e Vanessa, ovvero dagli 11 ai 16 anni nel corso dei cinque episodi.\nMaxi vive buona parte della sua infanzia confinato in casa, per colpa di un austero padre che non vorrebbe che lui si comportasse da Scatenato, per il semplice fatto che il padre stesso desiderava tanto esserlo quando era bambino.\nMaxi \u00e8 famoso per essere il ragazzo con il tiro pi\u00f9 forte del mondo. Nel primo episodio non parla mai e passa il suo tempo quasi sempre da solo, mentre nel terzo lo si vede molto pi\u00f9 reattivo e partecipativo nella squadra. Ama molto il cacao (che tiene sempre da parte) ed ha una cotta per la compagna di squadra Vanessa: nel quarto episodio riesce anche a conquistarla, anche se lei lo rifiuta in quanto innamorata di Leon. Maxi trova il vero amore nel quinto episodio, con la vampira Blossom.\nAlla fine del terzo episodio Maxi e Nerv diventano fratellastri, poich\u00e9 il signor Maximilian sposer\u00e0 la madre di Nerv. Maxi ha paura di deludere i suoi amici e teme molto suo padre, ma non perde occasione per disubbidirgli e cacciarsi nei guai. \u00c8 di indole pacata, ma il suo istinto da Scatenato lo porta a commettere atti avventati per i suoi compagni di squadra.\nLa trib\u00f9 del Pallone - Sfida agli Invincibili.\nDopo aver tirato un mappamondo in testa al padre, Maxi viene confinato in casa per punizione, ma scappa per unirsi ai suoi amici nella grande sfida contro gli Invincibili.\nMaxi tace sempre, anche se parla per la prima volta esprimendo il suo parere nel volersi tuffare con Vanessa dalla scogliera.\nLa trib\u00f9 del Pallone - Uno Stadio Per La Trib\u00f9.\nMaxi tra gli Scatenati \u00e8 l'unico contrario all'idea di Leon di chiedere un prestito alla banca di suo padre \u00e8 il direttore, a causa del timore che prova nei confronti di quest'ultimo; Leon tuttavia lo user\u00e0 come punto di ricatto per il padre.\nMaxi sar\u00e0 contrario a qualunque cosa preveda un coinvolgimento del padre, anche se infine riesce a convincerlo ad andare a vedere tutte le sue partite. Si unir\u00e0 ai compagni nella follia della partita in mutande e aiuter\u00e0 Leon sia nello stratagemma del Talent Scout sia nello scrivere la lettera per Vanessa.\nLa trib\u00f9 del pallone - Tutti Per Uno.\nDopo l'abbandono di Leon, Maxi \u00e8 andato a lavorare in banca con il padre che \u00e8 estremamente felice di riaverlo con lui. Tuttavia la sua pace forzata viene interrotta dall'arrivo di Nerv che lo convince a riunirsi agli Scatenati. Maxi aiuta dunque Nerv, Juli e Joschka a riformare la squadra, evitando nel contempo la persecuzione di suo padre e della futura moglie di quest'ultimo, la madre di Nerv.\nLa trib\u00f9 del pallone - Alla Conquista Della Coppa.\nIl padre di Maxi ha sposato la madre di Nerv, quindi i due sono diventati fratellastri nonostante si considerino fratelli di sangue.\nMaxi sembra essere l'unico tranquillo all'avvicinarsi della coppa di Freestyle, convinto che la sconfitta della squadra non segner\u00e0 la \"fine del mondo\". Fin dal primo momento si pu\u00f2 intuire che Maxi provi qualcosa per Vanessa, e di fatto rivela di essere innamorato segretamente della ragazza da molto tempo. Nonostante questo Vanessa non lo capir\u00e0 subito, trattandolo inizialmente in malo modo, ma quando le dice che lui non l'avrebbe mai fatta soffrire lei comprende. Passeranno un'intera nottata a consolarsi, osservati da Nerv, contrario al comportamento del fratellastro.\nLa mattina dopo, Maxi e Vanessa vogliono lasciare gli Scatenati, ma lei ritorna sui suoi passi poich\u00e9 si rende conto di essere ancora innamorata di Leon. Maxi torna da solo a Ragnar\u00f6k, dove ha una visione di suo padre che lo incita a crescere e cos\u00ec, prima che la rocca venga risucchiata dalla nebbia, corre dagli Scatenati ed aiuta Leon nella sfida. Convince anche Vanessa a giocare la partita, dato che lei dopo una rivelazione di Horizon su Leon non voleva pi\u00f9 giocare; in tal modo tra loro si afferma il chiaro rapporto di migliori amici.\nLa trib\u00f9 del Pallone - L'ultimo Goal.\nMaxi si trova con gli Scatenati nella foresta e vive sereno, ma alla scomparsa di Leon tutto si rattrista; come aveva gi\u00e0 fatto precedentemente convince la sua amica Vanessa a cercare il suo ragazzo, dato che lei non voleva, convinta che Leon li avesse abbandonati ancora una volta.\nArrivati alla rocca dei vampiri, Maxi si invaghisce di una bella vampira di nome Blossom, che ha intenzione di sedurlo, ma il fato gli \u00e8 nemico, facendo innamorare entrambi.\nMaxi si fa mordere a met\u00e0, poi scappa pentito, e questo lo porta ad avere una mezza trasformazione. Mentre \u00e8 combattuto su come affrontare i vampiri, lo \u00e8 anche per l'amore che prova per Blossom, cos\u00ec una notte si fa mordere da lei, quando la ragazza gli rivela i suoi veri sentimenti.\nMaxi per aiutare i suoi amici si esporr\u00e0 alla luce del sole, pietrificandosi, ma verr\u00e0 salvato da Blossom che liberer\u00e0 entrambi dalla maledizione."}
{"id": "2741570", "revid": "19330", "url": "https://it.wikipedia.org/wiki?curid=2741570", "title": "Borovo (Bulgaria)", "text": "Borovo (in bulgaro \u0411\u043e\u0440\u043e\u0432\u043e) \u00e8 un comune bulgaro situato nella Regione di Ruse di 7.581 abitanti (dati 2009). La sede comunale \u00e8 nella localit\u00e0 omonima\nLocalit\u00e0.\nIl comune \u00e8 formato dall'insieme delle seguenti localit\u00e0:"}
{"id": "2741576", "revid": "92105", "url": "https://it.wikipedia.org/wiki?curid=2741576", "title": "Cenovo", "text": "Cenovo (in bulgaro \u0426\u0435\u043d\u043e\u0432\u043e) \u00e8 un comune bulgaro situato nella Regione di Ruse di 7.523 abitanti (dati 2009). La sede comunale \u00e8 nella localit\u00e0 omonima\nLocalit\u00e0.\nIl comune \u00e8 formato dall'insieme delle seguenti localit\u00e0:"}
{"id": "2741577", "revid": "1522738", "url": "https://it.wikipedia.org/wiki?curid=2741577", "title": "Eurodestra", "text": "L'Eurodestra era un'organizzazione politica europea di destra sociale.\nStoria.\nNascita del gruppo.\nFu un progetto politico voluto da Giorgio Almirante che, nell'aprile 1978, promosse un accordo tra il Movimento Sociale Italiano - Destra Nazionale ed altri tre partiti di destra europei, lo spagnolo Fuerza Nueva, i francesi di Parti des Forces Nouvelles e i greci dell'EPEN, in previsione delle prime elezioni del parlamento europeo del 1979.\nLa prima uscita avvenne il 18 luglio 1978 in Spagna, a Madrid, davanti a ventimila persone.\nAlmirante, insieme a Blas Pi\u00f1ar e Jean-Louis Tixier-Vignancour, tenne diversi incontri nelle piazze italiane.\nQuesta idea fu estrinsecata in un suo libro intervista, pubblicato nel 1978.\nSolo il MSI, nel 1979, ottenne una rappresentanza parlamentare a Strasburgo (4 seggi), aderendo al gruppo dei Non iscritti.\nScioglimento del gruppo.\nNel 1984 Almirante invece un\u00ec il MSI (5 parlamentari) a Strasburgo con i greci dell'EPEN (un parlamentare) e con il partito di Jean-Marie Le Pen, il FN che aveva ottenuto un inaspettato successo in Francia con 10 seggi, in un gruppo di 16 eurodeputati, il Gruppo delle Destre Europee."}
{"id": "2741578", "revid": "1442080", "url": "https://it.wikipedia.org/wiki?curid=2741578", "title": "ATP Tour World Championships 1999 - Singolare", "text": "Il singolare dell'ATP Tour World Championships 1999 \u00e8 stato un torneo di tennis facente parte dell'ATP Tour.\n\u00c0lex Corretja era il detentore del titolo, ma quest'anno non si \u00e8 qualificato.\nPete Sampras ha battuto in finale 6\u20131, 7\u20135, 6\u20134, Andre Agassi."}
{"id": "2741579", "revid": "287204", "url": "https://it.wikipedia.org/wiki?curid=2741579", "title": "Passo della Castagnola", "text": "Il passo della Castagnola (590\u00a0m) \u00e8 un passo che collega l'alta Val Lemme con l'alta valle Scrivia.\nIl passo si trova nell'Appennino Ligure al confine con i comuni di Fraconalto in Piemonte e di Ronco Scrivia in Liguria. Il passo \u00e8 collegato tramite una strada provinciale che parte da Voltaggio e termina a Borgo Fornari.\nIl nome del passo ha una facile etimologia, infatti significa \"zona con castagni\"."}
{"id": "2741584", "revid": "19330", "url": "https://it.wikipedia.org/wiki?curid=2741584", "title": "Dve Mogili", "text": "Dve Mogili (in bulgaro \u0414\u0432\u0435 \u043c\u043e\u0433\u0438\u043b\u0438) \u00e8 un comune bulgaro situato nella Regione di Ruse di 11.739 abitanti (dati 2009). La sede comunale \u00e8 nella localit\u00e0 omonima\nLocalit\u00e0.\nIl comune \u00e8 formato dall'insieme delle seguenti localit\u00e0:"}
{"id": "2741585", "revid": "439868", "url": "https://it.wikipedia.org/wiki?curid=2741585", "title": "Servino", "text": "Servino \u00e8 il nome dato ad una formazione geologica costituita da una caratteristica successione di sedimenti, da transizionali a marini, che affiora tipicamente nelle Alpi meridionali lombarde.\nDescrizione e ambiente sedimentario.\nL'unit\u00e0 \u00e8 suddivisibile in vari membri, per lo pi\u00f9 informali, in cui si possono ritrovare alcune caratteristiche dominanti:\nLo spessore totale della formazione varia dai 150\u00a0m fino ai 300\u00a0m nella zona del lago di Como. Gli spessori minimi (alcune decine di metri) si rinvengono nell'area di Campione d'Italia. \nIn base agli strati riconosciuti \u00e8 possibile interpretare l'ambiente di deposizione come ambiente tidale trasgressivo con moderati apporti di delta-conoidi.\nRapporti stratigrafici e datazione.\nIl Servino rappresenta la trasgressione marina con cui inizia la sedimentazione triassica nel sudalpino. L'unit\u00e0 sottostante al Servino \u00e8 il Verrucano Lombardo, di et\u00e0 permiana, e localmente (nell'area ad ovest del lago di Como) con il basamento metamorfico. Il contatto \u00e8 paraconcordante e \"on-lap\" con il basamento.\nIl limite superiore della formazione presenta un passaggio graduale con la Carniola di Bovegno e un contatto erosionale con la Formazione di Bellano. Ad est si trova, tramite il sistema giudicariense la formazione di Werfen"}
{"id": "2741588", "revid": "287204", "url": "https://it.wikipedia.org/wiki?curid=2741588", "title": "Jon Brockman", "text": "Carriera.\nDopo una discreta carriera NCAA con Washington (quattro stagioni a 13,8 punti e 9,8 rimbalzi di media a partita) viene scelto nel draft del 2009 dai Portland Trail Blazers, che subito dopo lo scambiano con i Sacramento Kings.\nLa sua prima stagione in NBA \u00e8 tutto sommato abbastanza positiva: pur non avendo grandi doti realizzative (2,8 punti di media a partita), Brockman si rivela infatti essere un buon difensore ed un discreto rimbalzista (4,1 rimbalzi di media in appena 12,6 minuti di media a partita): ne \u00e8 una prova la partita giocata contro gli Charlotte Bobcats il 18 gennaio 2010, nella quale pur senza segnare alcun punto raccoglie 14 rimbalzi in 30 minuti. Oltre a questa partita raggiunger\u00e0 in altre due partite, in una delle quali (il 1\u00ba febbraio contro i Nuggets) ottiene la sua prima doppia-doppia in carriera, con 11 punti ed 11 rimbalzi in 22 minuti di impiego.\nIl 21 luglio, a stagione finita, i Sacramento Kings lo scambiano con Milwaukee, ottenendo in cambio Darnell Jackson ed una seconda scelta al draft del 2011. Nella nuova squadra Brockman continua a giocare con cifre simili a quelle della stagione precedente (2,2 punti e 2,9 rimbalzi di media a partita).\nLa terza stagione si rivela essere la peggiore della sua carriera da quando \u00e8 nella NBA: pur scendendo in campo in 35 occasioni, infatti, gioca solamente 6,5 minuti di media a partita, nei quali raccoglie 1,0 punti e 3,1 rimbalzi di media. A fine stagione viene scambiato con gli Houston Rockets, che per\u00f2 gli rescindono il contratto prima dell'inizio della regular season. Passa cos\u00ec a giocare in Francia, al Limoges, dove nella stagione 2012-2013 gioca 23 partite (13 delle quali in quintetto base) con medie di 11,1 punti e 10,6 rimbalzi a partita in 30 minuti di media a partita. A fine stagione passa a Chalon, sempre nella massima serie francese."}
{"id": "2741589", "revid": "287204", "url": "https://it.wikipedia.org/wiki?curid=2741589", "title": "Piaggio Vespa GTS 300 Super", "text": "La Vespa GTS 300 Super \u00e8 un modello di scooter prodotto in Italia dalla Piaggio a Pontedera.\nDescrizione.\nLa GTS 300 \u00e8, nella storia della Vespa, il 145\u00b0 modello realizzato in serie dalla casa di Pontedera ed ha debuttato nel 2008.\n\u00c8 caratterizzata dalla motorizzazione da 300 cm\u00b3 e altri particolari come le feritoie sul lato (in richiamo alle Vespe \"GS\" del passato), l'ammortizzatore di colore rosso, la strumentazione allo sterzo di carattere analogico, la sella nera con bordo bianco sempre in richiamo con le Vespe del passato, il faro anteriore in cui \u00e8 presente un inserto di color nero, cerchi bicolore.\nLa Vespa GTS Super ha vinto 4 volte consecutivamente il titolo \"Moto dell'Anno\" nella categoria scooter, dal 2009 al 2012.\nNel 2014 la Vespa GTS Super subisce delle modifiche estetiche ovvero cambia l'estetica della sella, vengono introdotte degli indicatori di direzione anteriori nei quali sono inseriti dei LED che fungono da luci di posizione diurne, quadro strumenti con illuminazione rossa digitale e analogico, nuova sospensione anteriore, impianto frenante con ABS a due canali, controllo di trazione ASR e il nuovo sistema VMP per collegare lo smartphone allo scooter. \nDi serie il controllo di trazione ASR che sfrutta l'elettronica e i sensori dell'ABS. Novit\u00e0 anche a livello sospensioni: viene ridisegnato il monobraccio anteriore per ridurre gli attriti di scorrimento e migliorare il comfort di marcia.\nTecnica.\nDerivata dalla sorella GTS 250 dalla quale eredita il telaio, la GTS 300 Super adotta il motore Piaggio 278\u00a0cm\u00b3. Il telaio \u00e8 a scocca portante, realizzato in acciaio.\nEstetica.\nIl veicolo richiama le Vespe GS del passato, con le feritoie laterali che fanno la loro apparizione per la prima volta dalla Vespa ET del 1996 con cambio CVT.\nLe ribaltine, sia anteriore che posteriore disponibile come optional.\nVarianti.\nPiaggio nel corso dell'anno 2009 ha reso disponibile il modello anche nella cilindrata 125\u00a0cm\u00b3 ad iniezione elettronica e al salone del motociclo di Milano ha presentato la versione speciale denominata GTS SuperSport. Sostanzialmente in linea con la GTS Super ma con dei particolari ancora pi\u00f9 sportivi, quali alcune decalcomanie arrecanti la scritta super, i loghi specifici, il colore grigio titanio e la nuova sella con termosaldature. Nel 2010, invece, \u00e8 stata introdotta la versione SuperSport 125 che ha portato al debutto la colorazione Nero Abisso con finiture opache."}
{"id": "2741592", "revid": "767487", "url": "https://it.wikipedia.org/wiki?curid=2741592", "title": "Absolute", "text": "Gli Absolute sono una squadra di produttori musicali britannica formata da Paul Wilson e Andy Watkins nel 1988.\nDopo aver pubblicato alcuni singoli insieme, \"Don't You Wanna be Mine\" e \"Introduce Me to Love\", rispettivamente del 1991 e del 1992 per l'etichetta discografica Rhythm King Records, passarono definitivamente alla produzione di brani musicali pop e dance pop per artisti come Lisa Stansfield e Al Green fino ad arrivare, nel 1996, a collaborare con le Spice Girls per il loro album di debutto \"Spice\" e per i successivi, contribuendo a lanciare il gruppo nel mondo musicale della fine degli anni novanta e producendo canzoni celebri come \"Who Do You Think You Are\".\nSuccessivamente hanno curato la produzione di due album di una delle componenti del gruppo, \"Schizophonic\" e \"Scream If You Wanna Go Faster\" di Geri Halliwell, e di diversi artisti tra cui gli S Club 7 e l'album \"Twenty Four Seven\" di Tina Turner."}
{"id": "2741598", "revid": "59976", "url": "https://it.wikipedia.org/wiki?curid=2741598", "title": "\u212e", "text": ""}
{"id": "2741599", "revid": "1305772", "url": "https://it.wikipedia.org/wiki?curid=2741599", "title": "The Competition", "text": ""}
{"id": "2741600", "revid": "19330", "url": "https://it.wikipedia.org/wiki?curid=2741600", "title": "Slivo Pole", "text": "Slivo Pole (in bulgaro \u0421\u043b\u0438\u0432\u043e \u043f\u043e\u043b\u0435) \u00e8 un comune bulgaro situato nella Regione di Ruse di 13.974 abitanti (dati 2009). La sede comunale \u00e8 nella localit\u00e0 omonima\nLocalit\u00e0.\nIl comune \u00e8 formato dall'insieme delle seguenti localit\u00e0:"}
{"id": "2741601", "revid": "729019", "url": "https://it.wikipedia.org/wiki?curid=2741601", "title": "Battaglia di Mboror\u00e9", "text": " \nLa battaglia di Mboror\u00e9, avvenuta attorno all'11 marzo del 1641, fu uno scontro bellico tra i guaran\u00ed che abitavano le riduzioni gesuite e i bandeirantes, esploratori e avventurieri portoghesi il cui centro d'azione era stabilito a San Paolo. I fatti bellici si svolsero sul fiume Uruguay, nelle vicinanze del colle chiamato \"cerro Mboror\u00e9\", ubicato nell'attuale municipio di Panamb\u00ed, nella provincia argentina di Misiones.\nAntecedenti storici.\nSchiavismo e inizio delle \"bandeiras\".\nIl 22 gennaio 1554 il gesuita padre Jos\u00e9 de Anchieta fond\u00f2 nei territori che il Trattato di Tordesillas aveva affidato ai Portoghesi il \"Collegio di San Paolo di Piratininga\", originando cos\u00ec il nucleo attorno al quale sarebbe sorta la citt\u00e0 di San Paolo. Il sito, nel quale si scoprirono scarse risorse d'argento, attir\u00f2 subito gli appetiti di avventurieri che decisero di installarsi nella zona. A questi si aggiunsero disertori e naufraghi di diversa provenienza; la scarsit\u00e0 di donne europee diede origine nella zona ad un grande meticciato etnico.\nAlla fine del XVI secolo, intanto, la costa atlantica brasiliana era gi\u00e0 intensamente sfruttata dalle piantagioni di canna da zucchero e dagli allevamenti, che avevano un enorme bisogno di manodopera a basso costo; per questo gli schiavi provenienti dall'Africa erano il perno su cui si reggeva l'intera economia della zona.\nAll'inizio del XVII secolo gli Olandesi cominciarono ad apparire sulle coste del Brasile con l'intenzione di impossessarsene. Attraverso la pirateria iniziarono il loro controllo sulla navigazione delle coste atlantiche perturbando seriamente il mercato degli schiavi. In questo contesto i grandi possidenti portoghesi rivolsero le loro mire schiavistiche agli indios dell'entroterra. Nello stesso tempo, a causa della scarsit\u00e0 di argento, oro e pietre preziose trovata nella regione del Piratininga gli abitanti di San Paolo cominciarono a penetrare verso l'interno in cerca di fortuna; nelle loro incursioni catturarono cos\u00ec i primi indios, rivendendoli ad un buon prezzo ai grandi proprietari terrieri portoghesi di S\u00e3o Vicente, allora sede della \"capitania\".\nSi cominciarono cos\u00ec a organizzare le \"bandeiras\", spedizioni per catturare schiavi; queste incursioni erano dirette come una vera e propria impresa commerciale dai settori dirigenti di San Paolo ed erano condotte da mamelucos (figli di europei ed indigene), indigeni tupi e avventurieri stranieri sbarcati in Brasile in cerca di fortuna. Nella loro avanzata in Occidente le \"bandeiras\" oltrepassarono i non ben definiti confini imposti dal Trattato di Tordesillas e penetrarono violentemente nei territori del Viceregno del Per\u00f9, diventando di fatto l'avanguardia dell'espansione portoghese nei territori spagnoli.\nPrimi attacchi alle Missioni gesuite.\nNella loro costante ricerca di schiavi i bandeirantes paulisti giunsero nelle zone orientali del Guayr\u00e1 proprio mentre i padri della Compagnia di Ges\u00f9 iniziavano la loro opera di evangelizzazione degli indios guaran\u00ed. Le migliaia di indigeni privi di intenti bellicosi e gi\u00e0 abili in diverse mansioni concentrati nelle Missioni gesuite non potevano che fare gola agli schiavisti, tanto pi\u00f9 se si pensa al fatto che queste popolazioni erano del tutto indifese militarmente. Negli anni tra il 1628 e il 1631 i capi bandeirantes Antonio Raposo Tavares, Manoel Preto e Antonio Pires ordinarono le incursioni nelle missioni del Guayr\u00e1 catturando migliaia di schiavi venduti poi a San Paolo; gli indigeni catturati che non erano in grado di marciare erano considerati inabili al lavoro e spesso soppressi sul posto. In queste incursioni furono uccisi o fatti schiavi almeno 60.000 indios battezzati. Fino all'anno 1632 si produsse un esodo forzato verso sud di 10.000 guaran\u00ed delle missioni che lasciarono di fatto spopolata la regione del Guayr\u00e1. Da parte loro i bandeirantes continuarono la loro avanzata verso ovest, attaccando le riduzioni della regione di Itat\u00edn nel 1632 e in seguito quelle della regione di Tap\u00e9 tra il 1636 e il 1638.\nLa difesa delle Missioni gesuite.\nLa missione di padre Montoya presso la Corona spagnola.\nLe incursioni dei bandeirantes avevano lasciato una scia di esodi di intere citt\u00e0, migliaia di morti, famiglie distrutte, orfani, vedove e carestie. Per i padri gesuiti e i principali cacique non esisteva altra soluzione che quella di dare battaglia ai paulisti, ma per farlo si sarebbe dovuto dare in mano ai guaran\u00ed delle armi da fuoco, e ci\u00f2 sarebbe stato un grandissimo rischio per le autorit\u00e0 spagnole. Nel 1638 i padri Antonio Ruiz de Montoya e Francisco D\u00edaz Ta\u00f1o partirono per la Spagna con l'obbiettivo di informare il re Filippo IV di Spagna sui drammatici eventi accaduti nelle missioni. Le raccomandazioni di padre Montoya furono accolte dal re, che in quel momento possedeva anche la corona del Portogallo; il sovrano invi\u00f2 una serie di Cedole Reali nelle Americhe perch\u00e9 fossero eseguite. Con la Cedola Reale del 21 maggio 1640 si permise ai guaran\u00ed di usare armi da fuoco per la propria difesa, previa autorizzazione del Vicer\u00e9 del Per\u00f9. Per questo motivo padre Montoya part\u00ec quindi per Lima con lo scopo di continuare laggi\u00f9 la gestione della fornitura delle armi.\nLo scontro di Ap\u00f3stoles de Caazapaguaz\u00fa.\nI padri gesuiti non aspettarono l'esito delle missioni di padre Montoya: davanti al pericolo che i bandeirantes oltrepassassero il fiume Uruguay il Padre Provinciale Diego de Boroa, con l'assenso del nuovo Governatore di Asunci\u00f3n e della Audiencia Reale di Charcas, decise di fornire armi da fuoco e istruzione militare alle truppe dei missionari.\nAlla fine di dicembre del 1638 padre Diego de Alfaro risal\u00ec il fiume Uruguay alla testa di truppe guaran\u00ed armate e militarmente addestrate con lo scopo di recuperare indigeni ed eventualmente affrontare i bandeirantes che percorrevano la regione. Dopo qualche piccolo scontro dal risultato incerto alle truppe di padre Alfaro si aggiunsero altri 1.500 indigeni comandati da padre Pedro Romero; si form\u00f2 cos\u00ec un vero e proprio esercito \"missionario\" di 4.000 elementi armati ed addestrati. Le truppe guaran\u00ed giunsero nei pressi della distrutta riduzione di Ap\u00f3stoles de Caazapaguaz\u00fa, dove i bandeirantes si erano rifugiati dopo una serie di sconfitte parziali; lo scontro armato, avvenuto il 7 gennaio 1639, fu subito favorevole alle forze delle Missioni. I paulisti, vista la mal parata, chiesero la pace come espediente per guadagnare tempo e fuggire precipitosamente.\nI Paulisti preparano il contrattacco.\nI bandeirantes, umiliati nel campo di battaglia di Caazapaguaz\u00fa, tornarono a San Paolo meditando vendetta. Nello stesso tempo a met\u00e0 del 1640 arriv\u00f2 in citt\u00e0 padre Francisco D\u00edaz Ta\u00f1o, reduce dalle sue ambasciate a Madrid e a Roma; portava con s\u00e9 Cedole Reali e Bolle Pontificie che condannavano duramente le \"bandeiras\" e il traffico di indigeni.\nI due fatti concomitanti produssero una violenta reazione nella Camera Municipale di San Paolo: di comune accordo con i finanziatori delle \"bandeiras\" questa espulse tutti i gesuiti che si trovavano nella citt\u00e0. Inoltre organizz\u00f2 un'ulteriore spedizione, guidata da Manuel Pires, composta da 450 uomini armati di archibugio e da 2.700 indios tupi dotati di archi e frecce su 700 canoe; l'obbiettivo era quello di investire le riduzioni occidentali dell'Uruguay e del Paran\u00e1, distruggerle e catturare quanti pi\u00f9 indios fosse possibile.\nLo scontro di Mboror\u00e9.\nPreparativi della battaglia.\nQuando la notizia della spedizione giunse nelle Missioni i gesuiti si apprestarono a costituire un esercito di 4.200 guaran\u00ed armati di archi, frecce, fionde pietre e 300 archibugi; inoltre furono approntate 100 canoe armate di moschetto e coperte per evitare le frecce e le pietre dei tupi; disponevano inoltre di alcuni cannoncini artigianali costruiti in canna e ricoperti di cuoio. L'istruzione militare fu a carico di tre fratelli gesuiti che erano stati in precedenza militari (Juan C\u00e1rdenas, Antonio Bernal e Domingo Torres), mentre il comando generale delle forze fu affidato su disposizione del Padre Provinciale Diego de Boroa al padre Pedro Romero, principale artefice della vittoria di Caazapaguaz\u00fa, coadiuvato dal Padre Superiore Claudio Ruyer, che seguiva le operazioni dal villaggio di San Nicol\u00e1s perch\u00e9 infermo. I guaran\u00ed furono organizzati in compagnie, al comando di ognuna delle quali fu posto un capitano. Il ruolo di \"Capitano generale\" fu affidato al cacique del villaggio di Concepci\u00f3n, Nicol\u00e1s \u00d1eenguir\u00fa; lo seguivano al comando il cacique della riduzione di Nuestra Se\u00f1ora de la Asunci\u00f3n del Acaragu\u00e1, Ignacio Abiar\u00fa, il cacique della riduzione di San Nicol\u00e1s, Francisco Mbayroba, ed il cacique del villaggio di San Javier, Arazay.\nLa riduzione di Nuestra Se\u00f1ora de la Asunci\u00f3n del Acaragu\u00e1, ubicata sulla riva destra dell'Uruguay presso un'ansa vicina allo sbocco dell'affluente Acaragu\u00e1, fu spostata per precauzione pi\u00f9 a valle, alla confluenza tra il torrente Mboror\u00e9 e l'Uruguay stesso, diventando il quartier generale dell'esercito delle Missioni. Simultaneamente furono stabiliti vari posti di guardia sulla riva destra del fiume fino alle cascate del Mocon\u00e1; un corpo di guardia armato fu posto nella missione abbandonata ai comandi del gesuita padre Pedro Mola.\nL'avanzata della \"bandeira\".\nLe forze bandeirantes si mossero nel settembre del 1640 al comando di Manuel Pires e Jer\u00f3nimo Pedrozo de Barros. Oltrepassato il fiume Iguaz\u00fa stabilirono l'accampamento principale sull'Apeterib\u00ed, un affluente dell'Uruguay, dove costruirono delle palizzate in previsione del futuro bottino di schiavi. Sceso l'affluente, arrivarono cos\u00ec all'Uruguay, dove posero un secondo accampamento; mentre il grosso della spedizione si installava in questo luogo, un'avanguardia discese il fiume fino alla confluenza con l'Acaragu\u00e1, dove trov\u00f2 la missione completamente abbandonata e cominci\u00f2 a compiere le prime opere di fortificazione, prima di tornare presso il grosso della truppa per avvisare della sicurezza del luogo. Il sito era stato abbandonato solo pochi giorni prima dal corpo di guardia guaran\u00ed che, saputo dell'arrivo dei paulisti, era ridisceso al Mboror\u00e9 per ricongiungersi con il grosso dell'esercito.\nLa battaglia.\nL'esercito delle Missioni aveva capito la vicinanza dei bandeirantes dopo che una piena del fiume aveva fatto giungere al corpo di guardia nella riduzione dell'Acaragu\u00e1 un gran numero di canoe e di frecce. Il Padre Superiore Claudio Ruyer aveva cos\u00ec mandato 2.000 uomini verso la missione; qui furono informati dell'imminente arrivo dei portoghesi da alcuni indios che erano riusciti a fuggire. Si decise perci\u00f2 il ripiegamento verso il fiume Mboror\u00e9, inviando solo in seguito una piccola missione di sentinella sull'affluente Acaragu\u00e1, comandata dal gesuita padre Crist\u00f3bal Altamirano. Il 25 febbraio 1641 partirono da qui otto canoe in missione di ricognizione; dopo poche ore di navigazione incontrarono le canoe della \"bandeira\" che scendevano silenziosamente il fiume. Subito le veloci canoe dei tupi si gettarono al loro inseguimento, ma, arrivati all'Acaragu\u00e1, i guaran\u00ed ricevettero rinforzi e misero in fuga le canoe nemiche. Poco lontano di l\u00ec il grosso della spedizione portoghese, temendo un'imboscata, apr\u00ec il fuoco. Il primo scontro fu interrotto da un acquazzone che si abbatt\u00e9 sulla zona, obbligando entrambi gli schieramenti a cercare riparo; il padre Altamirano ne approfitt\u00f2 per raggiungere il quartier generale sul Mboror\u00e9 ed avvisare della situazione.\nQuando il giorno seguente i bandeirantes si apprestarono ad attaccare il posto avanzato sull'Acaragu\u00e1 si trovarono di fronte 250 guaran\u00ed comandati da Ignacio Abiar\u00fa che, dopo due ore di battaglia, riuscirono a metterli in fuga. Padre Altamirano comprese che l'esercito delle Missioni avrebbe dovuto cercare una grande battaglia conclusiva in un posto che potesse fornire un vantaggio tattico; la confluenza tra l'Uruguay e il Mboror\u00e9, con le sue sponde composte da muraglie impenetrabili di vegetazione, sarebbe stato il posto giusto. L'esercito delle Missioni si ritir\u00f2 cos\u00ec pi\u00f9 a valle nel fiume dopo aver distrutto tutto ci\u00f2 che sarebbe servito al nemico, aspettando l'arrivo dei portoghesi; questi ultimi, con provviste ormai ridotte e timorosi delle imboscate, dopo un paio di tentativi di scendere lungo la corrente subito interrotti, si decisero il giorno 11 marzo ad attaccare. Si trovarono cos\u00ec di fronte i 4.500 uomini delle missioni armati e pronti all'evento; le sorti del conflitto furono subito segnate, e i paulisti furono costretti all'imbrunire ad una precipitosa ritirata in un accampamento di fortuna, dove cominciarono a costruire palizzate per difendersi.\nDurante i giorni seguenti i guaran\u00ed, sapendo i nemici allo stremo e privi di provviste, evitarono l'attacco diretto alle fortificazioni; il 16 marzo stracciarono una lettera di resa che i bandeirantes avevano fatto loro pervenire. Un tentativo dei paulisti di rompere l'accerchiamento risalendo l'Uruguay fino alla fortificazione della missione dell'Acaragu\u00e1 da loro approntata in precedenza si risolse in un disastro, visto che 2.000 uomini delle Missioni si erano appostati a monte, allo sbocco dell'affluente Tabay, per impedire loro la fuga.\nSenza pi\u00f9 possibilit\u00e0 di dare battaglia, disgregati dai contrasti interni e dalle diserzioni, i bandeirantes tentarono cos\u00ec una disastrosa fuga verso la selva, con l'obbiettivo di risalire alle cascate del Mocon\u00e1; i pochi superstiti si rifugiarono alla fine nelle fortificazioni approntate precedentemente sull'Apeterib\u00ed. L'esercito delle Missioni torn\u00f2 sul Mboror\u00e9 per celebrare la vittoria con un Te Deum.\nLa seconda campagna militare.\nAlla fine del 1641 San Paolo invi\u00f2 una \"bandeira\" di soccorso ai superstiti asserragliati nel fortino; questa nuova spedizione scese in seguito fino allo sbocco sull'Uruguay dell'affluente di destra Yabot\u00ed, dove cominci\u00f2 a costruire canoe. Informati dalle spie, una pattuglia delle Missioni, comandata da Ignacio Abiar\u00fa, attacc\u00f2 nel 1642 la postazione avanzata dei paulisti, che cercarono aiuto nel fortino sull'Apeterib\u00ed. Alla fine anche questa postazione fu attaccata dai guaran\u00ed, costringendo i bandeirantes ad una penosa fuga nella foresta inseguiti dai nemici, dagli indios delle selve e dalle fiere.\nConseguenze.\nLe conseguenze della battaglia di Mboror\u00e9 furono il consolidamento delle riduzioni gesuite e il freno all'avanzata portoghese nei territori della Corona spagnola.\nI gesuiti ottennero il permesso di formare proprie milizie. Questo aument\u00f2 l'autonomia delle missioni, che prosperarono ancora per pi\u00f9 di un secolo, ma paradossalmente forn\u00ec anche il pretesto per l'espulsione dei gesuiti dal Sudamerica nel 1767."}
{"id": "2741602", "revid": "838137", "url": "https://it.wikipedia.org/wiki?curid=2741602", "title": "ATP Tour World Championships 1999 - Doppio", "text": "Il doppio dell'ATP Tour World Championships 1999 \u00e8 stato un torneo di tennis facente parte dell'ATP Tour.\nJacco Eltingh e Paul Haarhuis erano i detentori del titolo, ma nel 1999 non hanno gareggiato insieme.\nEltingh si \u00e8 ritirato ufficialmente il 22 novembre 1998, mentre Haarhuis ha giocato con Jared Palmer, ma non ha passato il round robin.\nS\u00e9bastien Lareau e Alex O'Brien hanno battuto in finale 6\u20133, 6\u20132, 6\u20132, Mahesh Bhupathi e Leander Paes."}
{"id": "2741606", "revid": "19330", "url": "https://it.wikipedia.org/wiki?curid=2741606", "title": "Vetovo", "text": "Vetovo (in bulgaro \u0412\u0435\u0442\u043e\u0432\u043e) \u00e8 un comune bulgaro situato nella Regione di Ruse di 18.082 abitanti (dati 2009). La sede comunale \u00e8 nella localit\u00e0 omonima\nLocalit\u00e0.\nIl comune \u00e8 formato dall'insieme delle seguenti localit\u00e0: "}
{"id": "2741611", "revid": "228587", "url": "https://it.wikipedia.org/wiki?curid=2741611", "title": "Reebok Human Rights Award", "text": "La Reebok Human Rights Award onora attivisti di et\u00e0 inferiore ai 30 anni che lottano per i diritti umani attraverso mezzi non violenti. Ogni anno il premio viene conferito a quattro o cinque persone. Ognuno riceve una sovvenzione di 15 000 dollari che deve essere utilizzata per sostenere i loro diritti umani. I premi sono sottoscritti dalla Fondazione Reebok.\nGiovani provenienti da quasi 40 paesi hanno ricevuto il premio dal momento in cui \u00e8 stato istituito nel 1988."}
{"id": "2741614", "revid": "19330", "url": "https://it.wikipedia.org/wiki?curid=2741614", "title": "Ivanovo (Bulgaria)", "text": "Ivanovo (in bulgaro \u0418\u0432\u0430\u043d\u043e\u0432\u043e) \u00e8 un comune bulgaro situato nella Regione di Ruse di 11.072 abitanti (dati 2009). La sede comunale \u00e8 nella localit\u00e0 omonima.\nLocalit\u00e0.\nIl comune \u00e8 formato dall'insieme delle seguenti localit\u00e0:"}
{"id": "2741615", "revid": "287204", "url": "https://it.wikipedia.org/wiki?curid=2741615", "title": "Inigo Cuesta", "text": ""}
{"id": "2741616", "revid": "330019", "url": "https://it.wikipedia.org/wiki?curid=2741616", "title": "Piozzano", "text": "Piozzano (\"Pius\u00e0n\" in dialetto piacentino) \u00e8 un comune italiano di 583 abitanti situato in provincia di Piacenza in Emilia-Romagna.\nIl comune fa parte dell'Unione Montana Valli Trebbia e Luretta.\nGeografia fisica.\nIl territorio comunale di Piozzano situato quasi interamente nell'alta val Luretta, valle dell'Appennino ligure posizionata tra la val Trebbia ad est e la val Tidone ad ovest, terminando alle pendici del monte Serenda () dove le due valli si riuniscono. Due piccole porzioni del territorio si trovano nelle valli dei torrenti Chiarone e Lisone, affluenti del Tidone.\nIl territorio comunale, attraversato da sud a nord dal torrente Luretta, si stende sulla media ed alta collina all'interno della zona DOC dei colli piacentini. Permane un ambiente naturale integro ed un clima temperato privo di sbalzi eccessivi. Il territorio comunale \u00e8 attraversato dalla strada provinciale n\u00ba 65 che conduce al passo della Caldarola.\nStoria.\nIl territorio fu abitato sin dalla preistoria: i primi insediamenti nella zona si devono ai liguri. In epoca romana, nella tabula alimentaria traianea vengono citate le localit\u00e0 di \"Vicus Pomarius\" (divenuta successivamente Pomaro), \"Canianum\" (Montecanino) e Vidiano.\nIn epoca longobarda il territorio fu parte dei possedimenti dell'abbazia di San Colombano di Bobbio. In quest'epoca \u00e8 testimoniata l'esistenza di una cella monastica a Poviago e di altri insediamenti nei dintorni , tra cui San Gabriele, \"Vicus Pomarius\" (Pomaro), \"Canianum\" (Montecanino), Torresano e Traviano, possedimenti inseriti nel feudo reale ed imperiale monastico di Bobbio. Nel periodo compreso tra la fine dell'VIII e l'inizio del IX secolo vennero costruite diverse chiese nella zona tra cui la chiesa di San Vitale di Pomaro e la chiesa di San Salvatore di Piozzano. Intorno all'anno Mille, buona parte della zona, cos\u00ec come la vicina val Tidone, era ancora assoggettata al controllo monastico. Risale a questo periodo la costruzione di diversi castelli nel territorio, come quello di Monteventano.\nNel basso Medioevo la zona, risentendo della relativa vicinanza con la citt\u00e0 di Pavia, schierata a favore della fazione ghibellina che appoggiava gli imperatori Hohenstaufen, fu teatro di diversi scontri tra truppe provenienti dal pavese e quelle truppe provenienti da Piacenza, dove era al potere la fazione guelfa.\nNel 1164 la zona di Piozzano fu invasa dalle truppe di Federico Barbarossa il quale, supportato anche da un contingente di soldati pavese, rase al suolo i manieri di Monteventano e Montecanino. A seguito della discesa del Barbarossa il controllo sul territorio piozzanese venne affidato conti di Lomello, originari di Pavia. Sia il castello di Monteventano che il castello di Montecanino vennero ricostruiti negli anni successivi, periodo in cui la zona fu di nuovo teatro di combattimenti tra guelfi e ghibellini.\nNel 1242 il castello di Pomaro venne distrutto da parte delle truppe di Obizzo Malaspina, evento a seguito del quale il forte non venne mai pi\u00f9 riedificato. Nel 1255 fu il castello di Groppo Arcelli a venire raso al suolo, a seguito dell'attacco sferrato dalle truppe di Oberto Pallavicino, mentre nel 1268 il castello di Monteventano sub\u00ec la distruzione per la seconda volta da parte di truppe ghibelline.\nEntrato successivamente a a far parte del Ducato di Milano, cos\u00ec come gran parte del piacentino, nel 1408 Monteventano venne infeudato da parte del duca Giovanni Maria Visconti ai conti Arcelli; quattro anni pi\u00f9 tardi il successore di Giovanni Maria, Filippo Maria Visconti, concesse alla famiglia Arcelli anche Piozzano. Successivamente, intorno al 1440, Francesco Sforza invest\u00ec il feudo a Francesco Della Veggiola, il quale pochi anni pi\u00f9 tardi venne condannato a morte dai piacentini con l'accusa di tradimento.\nNel 1467 il duca di Milano Galeazzo Maria Sforza inser\u00ec i centri di Piozzano, Vidiano Soprano, Pomaro, S. Gabriele, Bosonasco, Montebello e Groppo all'interno della contea di Borgonovo, che era stata creata dal padre di Galeazzo, Francesco Sforza, nel 1451 e assegnata a Sforza Secondo Sforza, figlio naturale del duca e, quindi, fratellastro di Galeazzo. Negli anni successivi, l'investitura su Piozzano e Monteventano fu rinnovata alla famiglia Arcelli; nel 1518 Antonio Alberto Arcelli, allora feudatario, fu condannato alla pena capitale e, in seguito, ucciso a Piacenza dopo essere stato accusato di aver coniato moneta falsa.\nNel XVI secolo la zona di Piozzano entr\u00f2 a far parte delDucato di Parma e Piacenza, sul cui trono ascese la famiglia Farnese, la quale, nel 1633 concesse il feudo di Piozzano alla famiglia Peveri Fontana. Nel 1636 il castello di Piozzano sub\u00ec la distruzione ad opera di truppe spagnole; a seguito di ci\u00f2 venne costruito nei pressi di Piozzano un nuovo castello, denominato Casanova in contrapposizione al precedente edificio. Il piozzanese rimase alla famiglia Peveri Fontana fino al periodo compreso tra la fine del XVIII e l'inizio del XIX secolo, quando ad essa subentr\u00f2 la famiglia Rizzi.\nCon l'istituzione dei comuni in seguito alla riorganizzazione amministrativa attuata da Napoleone nel 1806, venne istituito il comune di Pomaro. La sede comunale, inizialmente posta a Pomaro, fu, poi trasferita nella frazione di Montecanino. Nel 1862 il comune cambi\u00f2 nome in Pomaro Piacentino.\nPomaro rimase capoluogo comunale fino al 1875, quando tramite un regio decreto, venne disposto il trasferimento della sede comunale dalla frazione di Montecanino alla frazione di Piozzano, situata nel fondovalle. Nel 1877 venne cambiata conseguentemente anche la denominazione del comune, che divent\u00f2 Piozzano. Nonostante il trasferimento, la sede originaria del comune venne comunque ricordata nello stemma, che presenta un albero carico di mele posto in cima a una collina.\nDurante la seconda guerra mondiale, nell'ambito della resistenza partigiana, la zona di Piozzano ospit\u00f2 dei distaccamenti pratigiani: in particolare, il castello di Monteventano fu sede di un distaccamento autonomo delle brigate Giustizia e Libert\u00e0 guidato dal partigiano Ludovico Muratori detto \"Muro\".\nSimboli.\nLo stemma di Piozzano, un albero carico di mele posto in cima a una collina, ricorda la primitiva sede comunale di Pomaro.\nCultura.\nQuesto paese fa parte del territorio culturalmente omogeneo delle quattro province (Alessandria, Genova, Pavia, Piacenza), caratterizzato da usi e costumi comuni e da un importante repertorio di musiche e balli molto antichi. Strumento principe di questa zona \u00e8 il piffero appenninico che accompagnato dalla fisarmonica, e un tempo dalla m\u00fcsa (cornamusa appenninica), guida le danze e anima le feste.\nGeografia antropica.\nFrazioni.\nPomaro.\nGi\u00e0 citato nella tabula alimentaria traianea, il nome di Pomaro ritorna a comparire definitivamente in documenti a partire dall'anno 850. Nella frazione si trova la \"pieve di San Vitale Martire\", costruita a partire dall'XI secolo su di un preesistente edificio gi\u00e0 documentato in una fonte risalente all'896, e pi\u00f9 volte rimaneggiata. La chiesa \u00e8 formata da un'unica navata, divisa in tre campate con volte a crociera e presenta un altare in marmo policromo. Fino al 1877, prima del trasferimento del comune a Piozzano, Pomaro \u00e8 sede comunale\nMontecanino.\nGi\u00e0 citata come Pomaro nella tabula alimentaria traianea, la frazione si trova sulle pendici di un colle posto sulla sponda sinistra del torrente Luretta. Nella frazione sono presenti i resti dell'omonimo castello, edificato a partire dall'XI secolo, distrutto una prima volta da Federico Barbarossa nel XII secolo e successivamente ricostruito e abbandonato. Nella zona originariamente adibita a scuderia \u00e8 stata edificata la chiesa di san Giovanni Evangelista, il cui campanile \u00e8 sorto sopra u una torre del castello. Nelle vicinanze si trova anche il castello della Valorosa, in condizioni di conservazioni migliori rispetto all'altro fortilizio.\nVidiano Soprano.\nBorgo risalente al X secolo, gi\u00e0 appartenente alla \"Mensa Vescovile di Piacenza\", durante il medioevo ospit\u00f2 un castello, successivamente caduto in degrado, i cui ultimi resti, ormai pericolanti, vennero abbattuti nei primi anni del novecento.\nMonteventano.\nNella frazione si trovano i resti del castello, distrutto nel 1164, con l'imponente torre a base circolare e l'absidiola dell'originaria chiesa romanica, successivamente inglobata nella successiva chiesa della Nativit\u00e0 della Beata Vergine con la funzione di cappella battesimale. Durante la resistenza il castello fu sede del distaccamento autonomo di Monteventano delle brigate partigiane di Giustizia e Libert\u00e0.\nSan Gabriele.\nLa frazione ospita la chiesa dedicata a San Gabriele, costruita tra il IX e il X secolo, che si caratterizza come una delle chiese pi\u00f9 antiche della provincia. L'edificio, citato per la prima volta nell'881 in un documento che ne certificava la donazione da parte dell'imperatore Carlo il Grosso al vescovo di Parma Guibodo, presenta un'originale pianta centrale a tre absidi,di questi l'abside romanica presenta fregi zoomorfi sul fastigio delle monofore.\nEconomia.\nLe attivit\u00e0 prevalenti del territorio piozzanese sono agricoltura, con una produzione dedicata prevalentemente ai cereali e alla viticoltura, e allevamento, in particolar modo bovino ed equino. La tradizione agricola, si riflette anche sulla forte presenza sul territorio di ristoranti e agriturismi i quali nel 2000 rappresentavano insieme la met\u00e0 del totale delle attivit\u00e0 economiche del settore terziario attive nell'intero territorio comunale.\nInfrastrutture e trasporti.\nIl territorio comunale \u00e8 attraversato dalla strada provinciale 7 bis di Piozzano che collega Piozzano con Agazzano, dalla strada provinciale 65 della Caldarola che, tramite l'omonimo passo, conduce in val Trebbia e dalla strada provinciale 60 di Croce che si dirama dalla strada provinciale 65 e scende in val Tidone fino a congiungersi con l'ex strada statale 412 della Val Tidone a Trevozzo, in comune di Alta Val Tidone.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nPiozzano ha fatto parte della comunit\u00e0 montana Appennino Piacentino fino al suo scioglimento, avvenuto nel 2013. In seguito a ci\u00f2, \u00e8 entrato a far parte dell'Unione Montana Valli Trebbia e Luretta."}
{"id": "2741621", "revid": "599013", "url": "https://it.wikipedia.org/wiki?curid=2741621", "title": "Moises Duenas", "text": ""}
{"id": "2741622", "revid": "19330", "url": "https://it.wikipedia.org/wiki?curid=2741622", "title": "Alfatar", "text": "Alfatar (in bulgaro \u0410\u043b\u0444\u0430\u0442\u0430\u0440) \u00e8 un comune bulgaro situato nella Regione di Silistra di 3.831 abitanti (dati 2009). La sede comunale \u00e8 nella localit\u00e0 omonima\nLocalit\u00e0.\nIl comune \u00e8 formato dall'insieme delle seguenti localit\u00e0:"}
{"id": "2741627", "revid": "287204", "url": "https://it.wikipedia.org/wiki?curid=2741627", "title": "Monte Tiriccu", "text": "Il monte Tiriccu \u00e8 il secondo pi\u00f9 alto rilievo del massiccio del Sulcis nella Sardegna meridionale."}
{"id": "2741628", "revid": "357043", "url": "https://it.wikipedia.org/wiki?curid=2741628", "title": "Terremoti intraplacca", "text": ""}
{"id": "2741629", "revid": "19330", "url": "https://it.wikipedia.org/wiki?curid=2741629", "title": "Dulovo (Bulgaria)", "text": "Dulovo (in bulgaro \u0414\u0443\u043b\u043e\u0432\u043e) \u00e8 un comune bulgaro situato nella Regione di Silistra di 38.569 abitanti (dati 2009). La sede comunale \u00e8 nella localit\u00e0 omonima\nLocalit\u00e0.\nIl comune \u00e8 formato dall'insieme delle seguenti localit\u00e0:"}
{"id": "2741630", "revid": "599013", "url": "https://it.wikipedia.org/wiki?curid=2741630", "title": "Erik Burman", "text": "Biografia.\nBurman giocava nelle squadre di hockey su ghiaccio e di bandy della polisportiva di Stoccolma IK G\u00f6ta.\nL'hockey su ghiaccio era la sua disciplina principale. Con l'IK G\u00f6ta vinse tre campionati svedesi di hockey (1923, 1929, 1930), a cui va aggiunto un titolo con la squadra di bandy (1929).\nOltre che in patria, Burman gioc\u00f2 in Germania, con il Berliner OSC, nei Paesi Bassi con l'Antwerp CP, e - per un breve periodo - negli Stati Uniti con i Minnesota Street Runners.\nTornato in patria continu\u00f2 a giocare con l'IK G\u00f6ta fino alla stagione 1940-41. Il 26 novembre 1940 mise a segno una rete in una gara di campionato contro l'IK Sture: con i suoi 42 anni, 11 mesi e 20 giorni divenne il giocatore pi\u00f9 anziano ad aver mai segnato nella massima serie svedese.\nNazionale.\nBurman fece parte della prima nazionale di hockey su ghiaccio della , che esord\u00ec alle Olimpiadi di Anversa 1920. E fu proprio lui a segnare il primo gol nella storia delle \"Tri Kronen\", nella vittoria per 8-0 contro\nil . La Svezia si classific\u00f2 quarta.\nPartecip\u00f2 anche ai successivi I Giochi olimpici invernali a Chamonix nel 1924, dove la squadra si conferm\u00f2 ai piedi del podio.\nVinse anche due titoli europei: nel 1921 in casa (segn\u00f2 tre delle sette reti della gara unica contro la ) e nel 1923 in Belgio (dove invece non segn\u00f2). A questi si aggiunge l'argento del 1922 (con tre reti in due gare)."}
{"id": "2741634", "revid": "357043", "url": "https://it.wikipedia.org/wiki?curid=2741634", "title": "Kachchh", "text": ""}
{"id": "2741635", "revid": "767487", "url": "https://it.wikipedia.org/wiki?curid=2741635", "title": "Asterix il gallico (film)", "text": "Asterix il gallico (\"Ast\u00e9rix le Gaulois\") \u00e8 un film del 1967 diretto da Ray Goossens. \u00c8 il primo film d'animazione basato sulla serie a fumetti \"Asterix\" di Ren\u00e9 Goscinny e Albert Uderzo, e adatta fedelmente l'omonimo albo a fumetti, a sua volta il primo della serie. Il progetto, previsto inizialmente per la televisione francese, fu coordinato dall'editore Georges Dargaud e da Raymond Leblanc, amministratore delegato dello studio Belvision, senza il coinvolgimento di Goscinny e Uderzo, che scoprirono dell'esistenza del film in una proiezione privata. Insoddisfatti del risultato, i due autori bloccarono la produzione degli adattamenti di altri due albi, \"Asterix e il falcetto d'oro\" e \"Asterix e il duello dei capi\", e imposero di essere coinvolti nello sviluppo del sequel \"Asterix e Cleopatra\". Il film fu distribuito in Francia il 20 dicembre 1967 dalla Athos Films.\nTrama.\nNel 50 a.C., un unico villaggio dell'Armorica resiste al dominio dell'Impero romano grazie alla pozione del druido Panoramix, che dona ai Galli del villaggio una forza sovrumana. Il centurione Caius Bonus, al comando dell'accampamento di Petibonum, traveste da Gallo il legionario Caligola Minus detto Caligoletto, in modo che si infiltri nel villaggio per scoprire il segreto della forza dei Galli. Caligoletto viene trovato dal guerriero Asterix e da Obelix (che \u00e8 caduto nella pozione da piccolo acquisendone gli effetti in modo permanente), e fa loro credere di essere un Gallo di Lutezia di nome Caligulaminix. Riesce poi a convincere Panoramix a fargli bere la pozione insieme al resto del villaggio, ma poco dopo il suo travestimento viene scoperto ed \u00e8 costretto a scappare a Petibonum. Una volta appreso della pozione magica, Caius Bonus (che vuole usarla per diventare imperatore) ordina a un gruppo di legionari di rapire Panoramix mentre sta cogliendo il vischio. Il druido per\u00f2 si rifiuta di divulgare la ricetta della pozione.\nNon vedendo tornare Panoramix, Asterix va a cercarlo nel bosco. Dopo aver saputo del rapimento da un mercante di buoi che vi ha assistito, Asterix entra a Petibonum nascondendosi nel suo carro. Nell'accampamento trova Panoramix, con cui architetta un piano per tornare al villaggio. Asterix si arrende quindi ai romani, e Panoramix finge di accettare di preparare la pozione. Essa viene bevuta da tutti i romani dell'accampamento, i quali per\u00f2 si accorgono presto che si tratta di una pozione che fa crescere barba e capelli molto velocemente. Panoramix si offre di preparare un antidoto, e contemporaneamente prepara anche la pozione per donare la super forza al solo Asterix. Asterix e Panoramix riescono cos\u00ec ad uscire dall'accampamento, ma si trovano davanti un'intera legione comandata da Giulio Cesare in persona. Tuttavia, dopo che Asterix ha rivelato a Cesare le reali intenzioni di Caius Bonus (che viene sollevato dal suo incarico), i due Galli vengono liberati e possono tornare al villaggio, dove festeggiano con i loro compagni.\nDistribuzione.\nData d'uscita.\nLe date d'uscita internazionali del film sono state:\nEdizione italiana.\nIl doppiaggio italiano del film fu eseguito dalla C.D.C.. I dialoghi non tengono conto della traduzione italiana dell'albo, cos\u00ec che i nomi di alcuni personaggi risultano diversi da quelli ufficiali: Abraracourcix viene cambiato in Abracadabra, Assurancetourix in Remidox, Marcus Sacapus in Marcus Capus e Tullius Octopus in Romoletto. Inoltre c'\u00e8 un esteso utilizzo di dialetti: tutti i romani tranne Cesare parlano in romanesco, caratteristica presente anche nella versione italiana dell'albo (ma solo per i legionari), mentre il boia parla in veneto.\nEdizioni home video.\nIn Italia il film fu distribuito in VHS negli anni ottanta dalla Domovideo e nel 1995 dalla Fox Video. Nel 1989 fu pubblicato in Laserdisc dalla Multigram. Il 3 ottobre 2001 fu ripubblicato in VHS e DVD-Video dalla Eagle Pictures. Il DVD non include l'audio originale francese, e i titoli di testa e di coda sono quelli dell'edizione in inglese.\nAccoglienza.\nCritica.\n\"La Stampa\" elogi\u00f2 il film definendolo \"spesso esilarante perch\u00e9 l'animazione \u00e8 vivace ed applicata a figurine graficamente azzeccate\". Achille Valdata, scrivendo per \"Stampa Sera\", afferm\u00f2 che \"l'animazione giova ad Asterix e soci\" e che \"gli scherzi e le trovate non mancano di sapore: a guardarlo senza pensare ad implicazioni politiche o a riferimenti attuali, il disegno animato diverte\". Entrambe le recensioni lodarono l'utilizzo del romanesco. Il \"Corriere della Sera\" scrisse: \"Gli autori, Goscinny e Uderzo, non se la prendono, per la verit\u00e0, con i romani soltanto, ma anche, senza veli troppo fitti, lanciano qualche frecciata maliziosa all'indirizzo di de Gaulle. Cosicch\u00e9, in definitiva, questa variazione buffonesca del \"De bello Gallico\", arricchita da qualche illusione scherzosa ai tempi nostri, potr\u00e0 anche trovare il suo pubblico e non solo quello costituito dai ragazzi\".\nPaolo Mereghetti, pur apprezzandone la satira politica, recensisce negativamente il film, affermando che \"delude per l'animazione schematica e il ritmo difficoltoso (nonch\u00e9 \u2013 nella versione italiana \u2013 il brutto doppiaggio, con i romani che parlano in dialetto), senza momenti di vero interesse\", e assegnandogli una stella e mezza su quattro. Enrico Azzano, scrivendo per \"Quinlan\", assegna al film un 6,5 affermando che \u00e8 \"produttivamente ed esteticamente in bilico tra piccolo e grande schermo, realizzato in economia dallo studio belga Belvision. I limiti evidenti sono controbilanciati dalla comicit\u00e0 del testo originale, dalle musiche di G\u00e9rard Calvi e dalla qualit\u00e0 dei doppiatori, soprattutto nella scoppiettante versione italiana\"."}
{"id": "2741637", "revid": "118180888", "url": "https://it.wikipedia.org/wiki?curid=2741637", "title": "Freya von Moltke", "text": "Biografia.\nNata Freya Deichmann, figlia di Carl Theodor Deichmann, banchiere e di Ada Deichmann (nata von Schnitzler), convol\u00f2 a nozze con Helmuth James Graf von Moltke: suo marito fu il fondatore del Circolo di Kreisau, che raccoglieva un gruppo di dissidenti tedeschi che si riunivano, appunto, a Kreisau.\n\u00c8 morta il 1\u00ba gennaio 2010, a pochi mesi dal compimento dei 99 anni."}
{"id": "2741638", "revid": "1652635", "url": "https://it.wikipedia.org/wiki?curid=2741638", "title": "Wordy Rappinghood", "text": "Wordy Rappinghood \u00e8 un singolo del gruppo musicale new wave statunitense Tom Tom Club, pubblicato nel 1981 dall'etichetta discografica Island. \u00c8 stato il singolo di debutto del gruppo, primo estratto dall'eponimo album \"Tom Tom Club\".\nIl brano \u00e8 stato prodotto da Chris Frantz e Steven Stanley e scritto dagli stessi insieme a Tina Weymouth, Laura Weymouth e Lani Weymouth.\nVersione delle Chicks on Speed.\nIl gruppo musicale pop tedesco delle Chicks on Speed ha realizzato una cover della canzone, inserita nell'album \"99 Cents\" del 2003 dal quale \u00e8 stata estratta come singolo in una versione pi\u00f9 moderna.\nCuriosit\u00e0.\nIn Italia il brano ha avuto successo in quanto, con un testo pubblicitario d'occasione, \u00e8 stato utilizzato quale colonna sonora degli spot televisivi di \"Mago G\", il pagliaccio-mimo simbolo dei prodotti dell'industria dolciaria Galbusera. Successivamente \u00e8 stato anche sigla della rubrica di RAIUNO \"Agenda casa\", trasmessa dagli studi di Torino."}
{"id": "2741653", "revid": "1522738", "url": "https://it.wikipedia.org/wiki?curid=2741653", "title": "Touma H. Norstein", "text": ""}
{"id": "2741654", "revid": "486946", "url": "https://it.wikipedia.org/wiki?curid=2741654", "title": "T\u014dma H. Norstein", "text": ""}
{"id": "2741656", "revid": "486946", "url": "https://it.wikipedia.org/wiki?curid=2741656", "title": "Tohma H. Norstein", "text": ""}
{"id": "2741659", "revid": "486946", "url": "https://it.wikipedia.org/wiki?curid=2741659", "title": "Thomas H. Norstein", "text": ""}
{"id": "2741660", "revid": "107461291", "url": "https://it.wikipedia.org/wiki?curid=2741660", "title": "Piano regolatore di Palermo del 2002", "text": "Il Piano Regolatore del 2002 \u00e8 il terzo, ed attuale, piano regolatore della citt\u00e0 di Palermo.\nStoria.\nL'approvazione definitiva al piano regolatore \u00e8 arrivata nel luglio del 2002, ma questo piano regolatore ha avuto un iter molto lungo. Infatti, le prime proposte sono iniziate nel 1994 con Leoluca Orlando. Le linee guida di questo nuovo Piano Regolatore Generale sono state rese note nel 1997 e gi\u00e0 da quel sono state adottate dall'amministrazione comunale ben prima dell'approvazione definitiva del 2002. Il piano regolatore mirava a bloccare definitivamente il Sacco di Palermo iniziato negli anni sessanta soprattutto a causa dell'allora piano regolatore 1962 che questo nuovo piano veniva a sostituire dopo quarant'anni.\nIl piano.\nIl piano \u00e8 stato presentato nel 1997 e portava le firme di Pier Luigi Cervellati e Willy Husler, ma il progetto approvato nel 2002 ha visto imponenti modifiche rispetto a quello iniziale, esattamente sono state effettuate 226 variazioni, tanto che gli stessi progettisti al termine delle modifiche non riconobbero pi\u00f9 l'opera come propria. Il lungo iter di progettazione ha per\u00f2 reso, per alcuni tecnici del settore, il piano gi\u00e0 vecchio in partenza. A differenza del piano regolatore precedente il nuovo piano non prevedeva alcuna espansione edilizia cittadina, bens\u00ec una riqualificazione urbana della stessa citt\u00e0 per cercare di rimediare ai danni perpetuati durante il \"Sacco\". In particolare \u00e8 stata posta una certa attenzione al centro storico, per il quale \u00e8 stato inserito un Piano Particolareggiato Esecutivo (PPE) atto a recuperare e ripopolare il centro attualmente sottopopolato. Altri grossi interventi miravano a rinsaldare le estreme periferie al centro cittadino e al miglioramento dei flussi stradali."}
{"id": "2741672", "revid": "599013", "url": "https://it.wikipedia.org/wiki?curid=2741672", "title": "David Ca\u00f1ada", "text": "Carriera.\nDotato di buone capacit\u00e0 nelle frazioni a cronometro, debutt\u00f2 come professionista nel 1996 nella spagnola ONCE. La sua migliore annata \u00e8 stata il 2000, stagione durante la quale si impose nella classifica generale del Circuit de la Sarthe e della Vuelta a Murcia, riuscendo inoltre a vestire la maglia bianca di miglior giovane al Tour de France per due giornate. L'anno successivo firm\u00f2 per la Mapei, diventata nel 2003 Quick Step-Davitamon.\nNegli anni successivi fu sovente limitato da problemi fisici che ne condizionarono il rendimento (lesioni ad entrambi i tendini d'Achille, frattura a radio ed ulna, ed un problema cardiaco che lo costrinse a sottoporsi a due interventi chirurgici), ma non gli impedirono di trasferirsi, nel 2004, alla neonata Saunier Duval-Prodir, con la quale riusc\u00ec a classificarsi al decimo posto in un'edizione del Tour de Suisse ed a vincere la Volta Ciclista a Catalunya del 2006, ancor oggi la sua vittoria pi\u00f9 importante.\nNell'ottobre del 2008 venne operato per la rimozione di alcuni noduli all'ascella del braccio sinistro, che si rivelarono un linfoma. Sottoposto ad un trattamento anti-cancro avrebbe dovuto riprendere l'attivit\u00e0 nella Footon-Servetto, ma il 21 gennaio 2010 annunci\u00f2 il proprio ritiro definitivo dal ciclismo. \u00c8 deceduto nel maggio 2016 all'et\u00e0 di 41 anni a seguito di una caduta occorsagli durante una manifestazione cicloturistica."}
{"id": "2741674", "revid": "287204", "url": "https://it.wikipedia.org/wiki?curid=2741674", "title": "David Canada", "text": ""}
{"id": "2741675", "revid": "729019", "url": "https://it.wikipedia.org/wiki?curid=2741675", "title": "Calf of Flotta", "text": "Calf of Flotta \u00e8 una piccola isola disabitata nell'arcipelago delle Orcadi, in Scozia.\nIl nome letteralmente significa \"vitello di Flotta\", una terminologia spesso usata per indicare una piccola isola affiancata da una pi\u00f9 grande, in questo caso Flotta.\nGeologia e geografia.\nL'isola \u00e8 costituita da arenaria rossa.\nCalf of Flotta \u00e8 situata nella Scapa Flow, a fianco di Flotta, (da cui il nome), ha una forma sottile ed allungata, orientata est-ovest, ed \u00e8 lunga approssimativamente 0,8\u00a0km."}
{"id": "2741678", "revid": "358169", "url": "https://it.wikipedia.org/wiki?curid=2741678", "title": "Freestyle ai XXI Giochi olimpici invernali", "text": "Le gare di Freestyle ai XXI Giochi olimpici invernali si sono svolte dal 13 al 25 febbraio 2010 al Cypress Mountain di Vancouver."}
{"id": "2741681", "revid": "287204", "url": "https://it.wikipedia.org/wiki?curid=2741681", "title": "Tom Tom Club (album)", "text": "Tom Tom Club \u00e8 l'eponimo titolo dell'album di debutto del gruppo musicale new wave statunitense Tom Tom Club, pubblicato il 23 giugno 1981 dalle etichette discografiche Sire e Warner Bros.\nProdotto da Chris Frantz, Tina Weymouth e Steven Stanley, ne sono state estratte come singoli le canzoni \"Wordy Rappinghood\", \"Genius of Love\" e \"Under the Boardwalk\".\nTracce e formati.\nTutte le tracce sono state composte dai Tom Tom Club eccetto dove indicato."}
{"id": "2741684", "revid": "92723", "url": "https://it.wikipedia.org/wiki?curid=2741684", "title": "Kotel", "text": "Kotel (in bulgaro \u041a\u043e\u0442\u0435\u043b) \u00e8 un comune bulgaro situato nella Regione di Sliven di 26.916 abitanti (dati 2009). La sede comunale \u00e8 nella localit\u00e0 omonima\nLocalit\u00e0.\nIl comune \u00e8 formato dall'insieme delle seguenti localit\u00e0:"}
{"id": "2741686", "revid": "944090", "url": "https://it.wikipedia.org/wiki?curid=2741686", "title": "Terremoto del Gujarat del 2001", "text": "Il terremoto del Gujarat fu un evento sismico che avvenne il 26 gennaio 2001 nello stato del Gujarat, in India, proprio mentre il paese si apprestava a celebrare la sua 52\u00aa Festa della Repubblica. La scossa, di magnitudo 7,9 sulla Scala Richter, colp\u00ec maggiormente il Distretto del Kutch (o Kachchh), con effetti particolarmente devastanti nel capoluogo Bhuj, dove quasi il 95% delle abitazioni della citt\u00e0, situata nei pressi dell'epicentro, \u00e8 andato distrutto.&lt;br&gt;Furono rasi al suolo pi\u00f9 di 450 villaggi e citt\u00e0, tra cui anche Anjar, la seconda citt\u00e0 della regione, e Bhachau.\nInizialmente, secondo una prima supposizione, si pensava che le vittime provocate dal sisma fossero state 100.000, ma successivamente venne stimato che il terremoto provoc\u00f2 circa 20.000 morti e 166.000 feriti. 18 morti si registrarono anche nel Pakistan sud-orientale. Altre stime parlano invece di 30.000 vittime.\nTra le vittime vi furono 400 scolari di Anjar, che rimasero schiacciati dalle macerie degli edifici mentre marciavano lungo la via per la \"Parata del giorno della Repubblica\"."}
{"id": "2741707", "revid": "6923", "url": "https://it.wikipedia.org/wiki?curid=2741707", "title": "Sauromace I d'Iberia", "text": ""}
{"id": "2741712", "revid": "312905", "url": "https://it.wikipedia.org/wiki?curid=2741712", "title": "Aikijujutsu", "text": ""}
{"id": "2741713", "revid": "357043", "url": "https://it.wikipedia.org/wiki?curid=2741713", "title": "Evento sismico", "text": ""}
{"id": "2741716", "revid": "1418004", "url": "https://it.wikipedia.org/wiki?curid=2741716", "title": "Premio Phoenix", "text": "Il Premio Phoenix (\"Phoenix Award\" in inglese) viene assegnato ogni anno a un libro pubblicato per la prima volta in lingua inglese venti anni prima e che non abbia ricevuto premi importanti al momento della pubblicazione.\nIl Premio Phoenix \u00e8 stato fondato nel 1985 dalla Children's Literature Association, un'associazione che promuove studi sulla letteratura per ragazzi. Il vincitore viene scelto da una commissione eletta dai membri dell'associazione, tra una rosa di nomi proposta da membri e non dell'associazione. Nel 1989 sono stati istituiti anche gli \"Honor Book\".\nIl nome del premio ricorda il mitico uccello della fenice, che risorse dalle sue ceneri, e indica la volont\u00e0 di riportare alla luce libri mai premiati."}
{"id": "2741717", "revid": "115533", "url": "https://it.wikipedia.org/wiki?curid=2741717", "title": "Aeronautica militare delle Filippine", "text": ""}
{"id": "2741719", "revid": "80598", "url": "https://it.wikipedia.org/wiki?curid=2741719", "title": "Felicit\u00e0/Arrivederci a Bahia", "text": "Felicit\u00e0/Arrivederci a Bahia \u00e8 un singolo di Al Bano e Romina Power, pubblicato su 45 giri in Italia dalla Baby Records e nel resto d'Europa nel 1982 dalla EMI\nIl brano sul lato A, Felicit\u00e0 \u00e8 una delle pi\u00f9 celebri canzoni incise dal duo, e fu presentata dalla coppia al Festival di Sanremo 1982, dove si classific\u00f2 seconda.\nLa canzone, scritta da Cristiano Minellono, Dario Farina e Gino De Stefani e prodotta dallo stesso Farina, era contenuta nell'omonimo album del duo, \"Felicit\u00e0\", pubblicato nello stesso anno dall'etichetta discografica Baby Records venduto con un record di 25 milioni di copie in tutto il mondo\nLa canzone \u00e8 citata in \"Tatranky\" degli Offlaga Disco Pax. \nQuesto brano \u00e8 stato inserito nel film \"Lourdes\", di cui accompagna la scena pi\u00f9 toccante, sfociando nei titoli di coda.\nUna cover di \"Felicit\u00e0\" \u00e8 stata incisa da Rosanna Rocci e suo marito Michael Morgan.\nIncisione negli album.\nLa canzone \u00e8 stata inserita da Al Bano e Romina Power in diversi album e compilation, contando 9 versioni diverse in studio (cantate in italiano o in spagnolo) e 4 versioni live.\nCuriosit\u00e0.\nUna versione strumentale del brano Felicit\u00e0 in chiave 'swing' si pu\u00f2 ascoltare come sottofondo nella puntata n. 150 (Una telefonata nella notte, anno 1987) de \"L'ispettore Derrick\", verso il 39\u00ba minuto."}
{"id": "2741724", "revid": "729019", "url": "https://it.wikipedia.org/wiki?curid=2741724", "title": "Rusk Holm", "text": "Rusk Holm \u00e8 una piccola isola disabitata nell'arcipelago delle Orcadi, in Scozia.\nGeologia e geografia.\nL'isola \u00e8 costituita da arenaria rossa.\nRusk Holm \u00e8 situata nello Rapness Sound, a ovest di Faray."}
{"id": "2741725", "revid": "115533", "url": "https://it.wikipedia.org/wiki?curid=2741725", "title": "Aeronautica militare iraniana", "text": ""}
{"id": "2741730", "revid": "1573940", "url": "https://it.wikipedia.org/wiki?curid=2741730", "title": "Galeodes", "text": "Galeodes \u00e8 un genere di Aracnidi Solifugi che fa parte della famiglia dei Galeodidi.\nDescrizione.\nI \"Galeodes \" sono Aracnidi che hanno una lunghezza media di circa 5-8 cm.\nIl corpo \u00e8 totalmente chiaro, mentre l'addome \u00e8 di colore pi\u00f9 scuro.\nSi spostano molto velocemente grazie alle loro lunghe zampe.\nDistribuzione.\nLe specie di questo genere vivono in Eurasia e nel Nord Africa.\nAlimentazione.\nSono un genere carnivoro, divorano ogni cosa, anche i loro simili, nonch\u00e9 lucertole, scorpioni, uccellini e piccoli mammiferi.\nLa preda viene attaccata, ferita e svuotata internamente (viene letteralmente succhiata).\nEssendo, nel loro habitat naturale, il cibo piuttosto raro, il Galeodes mangia ogni volta che ne ha l'occasione. Inoltre non necessita di bere dato che reintegra i propri liquidi ogni volta che consuma una preda."}
{"id": "2741731", "revid": "767487", "url": "https://it.wikipedia.org/wiki?curid=2741731", "title": "Chicks on Speed", "text": "Le Chicks on Speed sono un gruppo musicale tedesco originario di Monaco, creato nel 1997 da Melissa Logan, Kiki Moorse e Alex Murray-Leslie, conosciutesi all'Accademia delle belle arti di Monaco nel 1995.\nIl gruppo, la cui attuale formazione \u00e8 composta da sei ragazze tra le quali non \u00e8 pi\u00f9 presente Kiki Moorse, una delle fondatrici del gruppo, \u00e8 di generi electroclash ed elettropop e interessato alla musica sperimentale.\nHanno debuttato nel 1998 con i singoli \"Warm Leatherette\" (insieme a DJ Hell) e \"Euro Trash Girl\" (con M\u00e4use) e hanno pubblicato finora sei dischi, pubblicati per le etichette K e Chicks and Speed Records.\nNel 2004 hanno pubblicato il disco \"Press the Spacebar\", una collaborazione con il gruppo No Heads."}
{"id": "2741734", "revid": "115533", "url": "https://it.wikipedia.org/wiki?curid=2741734", "title": "Aeronautica militare dell'Iran", "text": ""}
{"id": "2741735", "revid": "1543377", "url": "https://it.wikipedia.org/wiki?curid=2741735", "title": "Lamborghini 350 GTV", "text": "La 350 GTV (3,5 L di cilindrata e \"Gran Turismo Veloce\") fu la prima autovettura realizzata dalla neonata Automobili Lamborghini. Il modello venne presentato nel 1963 al Salone dell'automobile di Torino come prototipo, al prezzo di 5.800.000 lire, rimase esemplare unico e invenduto.\nIl contesto.\nIl progetto per la sua realizzazione prende inizio nel 1962. Ferruccio Lamborghini intendeva presentarla al Salone di Torino dell'ottobre 1963, era quindi necessario iniziare al pi\u00f9 presto i lavori di progettazione e costruzione, tant'\u00e8 che senza aspettare che la costruzione del nuovo stabilimento a Sant'Agata Bolognese terminasse convoc\u00f2 il designer Franco Scaglione che, , si mise subito all'opera per la realizzazione del progetto della 350 GTV.\nBasandosi su un disegno concepito da Scaglione viene progettata la carrozzeria, senza badare alle finiture e alla qualit\u00e0 dell'assemblaggio. L'anteriore avveniristico \u00e8 caratterizzato da due fari a scomparsa, una grossa nervatura divide in due il cofano, \u00e8 presente un'apertura a sviluppo orizzontale per l'aria, il simbolo della casa, gi\u00e0 adottato dai trattori Lamborghini, \u00e8 posto nella parte destra del cofano, appaiato alla firma di Ferruccio. Il posteriore \u00e8 invece squadrato, in netto contrasto con la parte anteriore.\nIl motore.\nSu richiesta di Ferruccio, il motore era un V12 anteriore longitudinale, a doppio albero a camme in testa, 6 carburatori Weber 40DCOE, 24 valvole (2 per cilindro), di alesaggio 77,0\u00a0mm, corsa da 62,0\u00a0mm e lubrificazione a carter secco. Il motore nella versione originale, progettato dall'ex ferrarista toscano Giotto Bizzarrini, ha una cilindrata di 3497 cm\u00b3 e riesce a erogare la potenza di 360 cavalli a 8000 giri al minuto e una coppia di 326 N m a 6000 giri al minuto e si stima potesse spingere la 350 GTV a raggiungere una velocit\u00e0 massima di 280 km/h.\nLa trasmissione e la lite con Enzo.\nLa vettura a trazione posteriore ha una frizione monodisco a secco e un cambio a 5 rapporti. Notevolmente meno vibrante e rumoroso era il differenziale rispetto alle vetture Ferrari della stessa epoca: era infatti questo il problema riscontrato da Ferruccio nella Ferrari 250 che quotidianamente da buon imprenditore guidava, e che, portato al cospetto di Enzo Ferrari dallo stesso Ferruccio, aveva causato una lite tra i due e la decisione di quest'ultimo, secondo la leggenda, di creare da s\u00e9 la sua supersportiva."}
{"id": "2741737", "revid": "196390", "url": "https://it.wikipedia.org/wiki?curid=2741737", "title": "Aeronautica militare della Lituania", "text": ""}
{"id": "2741739", "revid": "22475", "url": "https://it.wikipedia.org/wiki?curid=2741739", "title": "Shigefumi Hino", "text": "\u00c8 famoso per avere creato il personaggio di Yoshi nell'universo di Mario. \"Super Mario World\" \u00e8 stato il primo gioco su cui abbia lavorato. Hino \u00e8 il direttore della serie \"Pikmin\" insieme a Masamichi Abe. In questa serie, Hino curava soprattutto l'aspetto grafico ed era coinvolto nei personaggi del gioco, mentre Abe si occupava principalmente del gameplay."}
{"id": "2741740", "revid": "112023769", "url": "https://it.wikipedia.org/wiki?curid=2741740", "title": "Montreux Volley Masters 2001", "text": "Il Monterux Volley Masters di pallavolo femminile 2001 si \u00e8 svolto dal 12 al 17 giugno 2001 a Montreux, in Svizzera. Al torneo hanno partecipato 8 squadre nazionali e la vittoria finale \u00e8 andata per l'ottava volta a Cuba.\nPodio.\nCampione.\nCuba(Ottavo titolo)\nSecondo posto.\nRussia\nTerzo posto.\nGiappone"}
{"id": "2741742", "revid": "363629", "url": "https://it.wikipedia.org/wiki?curid=2741742", "title": "Lubitel 166 B", "text": "Lubitel 166 B \u00e8 una fotocamera a pellicola prodotta da Lomo, marchio che ha dato nome al fenomeno fotografico della Lomografia.\nLa Lubitel 166 B \u00e8 una medio formato 6x6 (pi\u00f9 esattamente l'area di pellicola impressa \u00e8 di 5,8x5,8\u00a0cm), una fotocamera reflex biottica con mirino a pozzetto, utilizza pellicole 120.\nSi tratta di una fotocamera molto economica con il corpo in plastica; sono state prodotte tra il 1980 e il 1989.\nL'ottica \u00e8 un 75\u00a0mm con apertura massima f/4.5 (pu\u00f2 chiudere il diaframma fino a f/22), l'otturatore a carica manuale pu\u00f2 lavorare con tempi da 1/250s a 1/15s con intervalli di 1 EV, inoltre \u00e8 possibile utilizzare la posa B (bulb) utilizzando un cavo di scatto flessibile (cavo standard di scatto remoto meccanico filettato) o manualmente, dispone inoltre di un temporizzatore meccanico per lo scatto con ritardo fino a 10 secondi (timer), la macchina \u00e8 dotata di slitta accessori/flash, \u00e8 sprovvista di esposimetro e non utilizza batterie. La messa a fuoco \u00e8 manuale, l'immagine nel mirino reflex a pozzetto appare, sul vetrino smerigliato, ribaltata orizzontalmente. Nel pozzetto vi \u00e8 anche una lente che pu\u00f2 essere estratta per permettere la messa a fuoco di precisione.\nIl trascinamento della pellicola \u00e8 manuale e non vi sono meccanismi che evitino l'accidentale doppia esposizione.\nLa costruzione meccanica della macchina \u00e8 buona nonostante sia quasi completamente realizzata in plastica, la qualit\u00e0 ottica della lente \u00e8 buona, lo sfocato \u00e8 morbido e molto gradevole, i colori delle immagini che produce sono abbastanza contrastati e saturi. Questa fotocamera NON pu\u00f2 essere definita una toy camera, in quanto non si tratta di una punta e scatta ma di una vera e propria medio formato anche se qualitativamente non \u00e8 ai livelli dalle prestigiosissime Rolleiflex o dalle famose Yashica MAT."}
{"id": "2741746", "revid": "1573940", "url": "https://it.wikipedia.org/wiki?curid=2741746", "title": "Monocentris japonica", "text": "\"lI pesce ananas giapponese (Monocentris japonica)\" () \u00e8 un pesce pigna della famiglia Monocentridae. \nDescrizione.\nIl suo corpo, di sagoma da ovale a tondeggiante, \u00e8 color bruno, ricoperto da grandi scaglie ossificate dai contorni neri. Presenta sul muso 2 paia di fotofori. La sua lunghezza va dagli 8 ai 15 cm.\nDistribuzione e habitat.\nAbita negli oceani tropicali dell'Indiano e Pacifico ovest, a profondit\u00e0 tra 10 e 200 m."}
{"id": "2741750", "revid": "125680871", "url": "https://it.wikipedia.org/wiki?curid=2741750", "title": "Medagliati olimpici nel freestyle", "text": "Elenco dei vincitori di medaglie olimpica nel freestyle.\nNote.\n "}
{"id": "2741752", "revid": "287204", "url": "https://it.wikipedia.org/wiki?curid=2741752", "title": "Majorca Open 1999", "text": "Il Majorca Open 1999 \u00e8 stato un torneo di tennis giocato sulla terra rossa.\n\u00c8 stata la 5\u00aa edizione dell'Open de Tenis Comunidad Valenciana,\nche fa parte della categoria International Series nell'ambito dell'ATP Tour 1999.\nSi \u00e8 giocato a Maiorca in Spagna,dal 13 al 20 settembre 1999.\nCampioni.\nSingolare.\n Juan Carlos Ferrero ha battuto in finale \u00c0lex Corretja 2-6, 7-5, 6-3\nDoppio.\n Lucas Arnold Ker / Tom\u00e1s Carbonell hanno battuto in finale Alberto Berasategui / Francisco Roig 6-1, 6-4"}
{"id": "2741764", "revid": "298229", "url": "https://it.wikipedia.org/wiki?curid=2741764", "title": "Olimpiadi del bridge", "text": "Le Olimpiadi del Bridge (World Team Olympiad) erano un torneo di bridge organizzato dalla World Bridge Federation, che si \u00e8 svolto dal 1960 al 2004 dopodich\u00e9 \u00e8 stato soppiantato dai World Mind Sports Games.\nTradizionalmente le olimpiadi consistevano in due eventi: \"Open Teams event\" (torneo maschile) e \"Women's Teams event\" (torneo femminile). Dal 2000 era stato introdotto un terzo evento, \"Senior Teams Cup\" (torneo per giocatori che avessero superato i 55 anni d'et\u00e0).\nCiascuna federazione nazionale era incaricata di selezionare un solo team per ciascun evento.\nSedi delle olimpiadi.\n1960 Torino, Italia\n1964 New York, Stati Uniti\n1968 Deauville, Francia\n1972 Miami Beach, Stati Uniti\n1976 Monte Carlo, Monaco\n1980 Valkenburg, Paesi Bassi\n1984 Seattle, Stati Uniti\n1988 Venezia, Italia\n1992 Salsomaggiore, Italia\n1996 Rodi, Grecia\n2000 Maastricht, Paesi Bassi\n2004 Istanbul, Turchia"}
{"id": "2741771", "revid": "115533", "url": "https://it.wikipedia.org/wiki?curid=2741771", "title": "Aeronautica militare dello Yemen", "text": ""}
{"id": "2741772", "revid": "29059797", "url": "https://it.wikipedia.org/wiki?curid=2741772", "title": "Olimpiadi del Bridge", "text": ""}
{"id": "2741773", "revid": "125114013", "url": "https://it.wikipedia.org/wiki?curid=2741773", "title": "Franco Morganti", "text": "Biografia.\nAllievo del celebre Collegio Ghislieri di Pavia, laurea in ingegneria al Politecnico di Milano nel 1956, inizi\u00f2 la sua carriera presso Olivetti e SGS. Divent\u00f2 imprenditore fondando prima Semel e poi Metrel e, dal 1974, intraprese attivit\u00e0 di consulenza strategica nel settore sia pubblico che privato, fondando le aziende Reseau e Teknibank. Gi\u00e0 chiamato a presiedere nel 1981 un gruppo di lavoro presso la Presidenza del Consiglio dei ministri sul riassetto delle telecomunicazioni italiane, dal 1998 al 2000 fu consulente dell'Autorit\u00e0 per le Garanzie nelle Comunicazioni, consigliere d'amministrazione dell'Enel dal 1999, di Wind Telecomunicazioni dal 2003 e vicepresidente dell'International Institute of Communications con sede a Londra.\nPubblicista sul \u00abCorriere della Sera - Economia\u00bb, fu docente universitario e coltiv\u00f2 grandi interessi culturali e politici. Riformista e liberaldemocratico, nel 1993 partecip\u00f2 alle elezioni comunali di Milano insieme a Nando Dalla Chiesa. Visse gran parte della sua vita a Milano ma per lunghi periodi anche a \u00c9vian-les-Bains, in Francia, paese da cui trasse valori e stimoli culturali. Appassionato di montagna, scal\u00f2 varie cime del Monte Bianco.\nVita privata.\nNel complesso 6 figli di cui 2 avuti dalla prima moglie Stefania e 4 acquisiti con la seconda moglie Marisa. In totale ha avuto 20 nipoti."}
{"id": "2741775", "revid": "547034", "url": "https://it.wikipedia.org/wiki?curid=2741775", "title": "Workforce", "text": "La Workforce \u00e8 una super squadra semi eroica nella continuit\u00e0 post-\"Ora zero\" nella serie \"Legion of Super Heroes\" della DC Comics. Fu introdotta in \"Legion of Super Heroes\" n. 64 (gennaio 1995).\nStoria.\nLa Workforce fu fondata dal corrotto industriale Leland McCauley come risposta alla Legione dei Supereroi, fondata dal suo rivale R. J. Brande. Quando Live Wire fu rimpiazzata nella Legione da sua sorella Spark, si un\u00ec alla Workforce con la speranza che McCauley la avrebbe aiutata a trovare suo fratello Mekt. Mentre spesso la squadra veniva mostrata in azioni eroiche, ogni cosa che facevano era programmato per il profitto di McCauley. Karate Kid comment\u00f2 che l'unico modo per essere accettati nella Workforce era essere egoisti.\nIl gruppo aveva poca abilit\u00e0 nel lavoro di squadra, spesso intralciandosi a vicenda durante le missioni. McCauley gli url\u00f2 spesso dietro gli ordini attraverso delle proiezioni olografiche di s\u00e9 stesso, e quindi telegrafando le loro azioni ai loro avversari. Alla fine, Live Wire lasci\u00f2 i Workforce e si riun\u00ec alla Legione, ispirando altri membri a fare lo stesso, il che costrinse McCauley ad assumere nuovi membri sempre pi\u00f9 spesso.\nUn'altra versione del gruppo consistette interamente di adulti, affermando il fatto che la Legione metteva in pericolo degli adolescenti. Tuttavia, un membro di questo gruppo era la bambina di otto anni Lori Morningm a cui facevano utilizzare un H-Dial per farla sembrare adulta.\nIl gruppo si sciolse durante \"One Year Gap\" e fu rimpiazzato dagli \"Oversight Watch\". Nessuna delle due squadre \u00e8 parte della continuit\u00e0 corrente della Legione.\nAltri media.\nNella serie animata \"Legion of Super Heroes\", la \"Light Speed Vanguard\", sebbene basata pi\u00f9 che altro sulla Legione dei Supercriminali, ha qualche somiglianza con la Workforce, ma pi\u00f9 che altro sono un gruppo di presunti eroi che lavorano per profitto, ed ebbero tra di loro Lightning Lad prima che capisse la verit\u00e0."}
{"id": "2741776", "revid": "709565", "url": "https://it.wikipedia.org/wiki?curid=2741776", "title": "Pianeti Uniti", "text": "I Pianeti Uniti sono una organizzazione immaginaria dell'universo a fumetti pubblicati negli Stati Uniti d'America dalla DC Comics; \u00e8 un governo sostenuto da una organizzazione di vari pianeti nel futuro, nel XXX e nel XXXI secolo.\nBiografia immaginaria.\nA capo dell'organizzazione dei pianeti c'\u00e8 la Terra, che guida un gruppo di una decina di mondi tra colonie terrestri e mondi non-umani. I rapporti tra questi pianeti sono pi\u00f9 che altro economici, le decisioni politiche sono difficili da prendere, soprattutto considerando le faide interne e i problemi di convivenza che popoli con culture diverse hanno spesso quando entrano in contatto. Al fine di mantenere l'ordine in questa struttura commerciale sono stati istituiti alcuni gruppi di controllo dei quali la Legione dei Supereroi ne \u00e8 solo un esempio; fra i gruppi pi\u00f9 importanti si sono la Flotta Spaziale, che si occupa della difesa militare contro i pirati, all'interno, e contro gli eventuali invasori, all'esterno; la Polizia Scientifica, corpo di polizia che si incarica di mantenere quotidianamente l'ordine nei pianeti della federazione; i Corpi Diplomatici, un immenso apparato burocratico che per poter funzionare ha bisogno di un intero pianeta a sua disposizione, \"Weber's World\", satellite artificiale nel sistema di \"Trantor\".\nPer le comunicazioni fra i vari pianeti si utilizza una lingua comune, l'Interlac, anche se ogni pianeta ha le proprie lingue.\nOrganizzazione.\nElenco dei pianeti che partecipano all'organizzazione:\nCitazioni.\nSia il mondo artificiale, sia il sistema sono un omaggio a due personaggi realmente esistiti: Weber's World cita Max Weber che \u00e8 stato fra i padri della sociologia; il sistema Trantor riprende il pianeta Trantor immortalato da Asimov nel suo famoso \"Ciclo della Fondazione\", pietra miliare nella fantascienza mondiale."}
{"id": "2741778", "revid": "1442080", "url": "https://it.wikipedia.org/wiki?curid=2741778", "title": "Majorca Open 1999 - Singolare", "text": "Il singolare del Majorca Open 1999 \u00e8 stato un torneo di tennis facente parte dell'ATP Tour.\nJuan Carlos Ferrero ha battuto in finale \u00c0lex Corretja 2-6, 7-5, 6-3."}
{"id": "2741779", "revid": "640389", "url": "https://it.wikipedia.org/wiki?curid=2741779", "title": "Afghan National Army - Air Corps", "text": ""}
{"id": "2741789", "revid": "1543377", "url": "https://it.wikipedia.org/wiki?curid=2741789", "title": "Convento di Santa Maria Assunta in Baccanello", "text": "Il convento di Santa Maria Assunta in Baccanello \u00e8 situato nella frazione di Baccanello, nel comune di Calusco d'Adda, in provincia di Bergamo. La struttura appartiene alla Diocesi di Bergamo ed \u00e8 gestita da una piccola comunit\u00e0 di frati minori francescani.\nStoria.\nIl primo nucleo del convento era formato da una piccola chiesa, dedicata a Santa Maria Assunta, presente sul territorio di Baccanello gi\u00e0 a partire dall'inizio del XVI Secolo: la chiesa era un piccolo edificio a navata unica con un portico esterno. I nobili Colleoni acquisirono il diritto di patronato sulla chiesa in seguito delle loro frequenti donazioni. Nel 1597 gli stessi Colleoni proposero di invitare i Francescani di S. Maria delle Grazie di Bergamo e di cedere a loro la chiesa di S. Maria Assunta, ma i Francescani accettarono l'invito solo qualche anno dopo a causa della superficie del terreno troppo piccola per sostenere una comunit\u00e0 conventuale. L'8 novembre 1605 il Vescovo di Bergamo, Mons. Gianbattista Milani, cedette ai frati minori della Serafica Riforma la chiesa di S. Maria Assunta e diede loro il permesso di erigere il convento.\nSebbene la prima necessit\u00e0 della vita monastica fosse una barriera spirituale data da un corpo chiuso quadrilatero, contenente il chiostro o i chiostri porticati intorno ai quali si svolgeva l\u2019attiva vita di clausura, l\u2019ordine dei frati minori perseguiva sin dall'inizio un\u2019intensa attivit\u00e0 predicativa e d\u2019assistenza dei poveri che orientarono di conseguenza alla fondazione dei loro cenobi in luoghi a stretto contatto con la popolazione cittadina, come ad esempio proprio il convento di Santa Maria delle Grazie a Bergamo, sede della comunit\u00e0 francescana, collocato fuori dalle \u201cmuraine\u201d, le mura medievali di fortificazione, costruite intorno alla citt\u00e0 ad opera della famiglia Visconti, per proteggere i borghi nati lungo le strade che collegavano la citt\u00e0 ai paesi limitrofi. Anche il convento di Baccanello rispetta questa tipologia trovandosi sulla strada principale che collegava Terno con Calusco d'Adda: il circondario del convento aveva ad est e a sud la strada provinciale, a ovest le case di Baccanello e a nord est il torrente Grandone.\nIl convento cominci\u00f2 a prendere la sua forma claustrale grazie alle donazioni degli abitanti di Calusco: i frati cinsero di mura il circondario che accolse il bosco, l\u2019orto, il prato, il giardino e il vigneto. La costruzione del convento e della nuova chiesa fu terminata nel 1625, quando venne consacrato a Santa Maria degli Angeli: i lavori di ampliamento, ristrutturazione e completamento continuarono per\u00f2 nel tempo. Nel 1798, anno dell'invasione francese della Lombardia, il convento venne chiuso fino alla cacciata dei francesi nel 1800 da parte degli Austriaci: la comunit\u00e0 conventuale si ricostitu\u00ec e riapr\u00ec il convento, ma solo fino al 1807, quando Napoleone Bonaparte conquist\u00f2 di nuovo la Lombardia e promulg\u00f2 il decreto imperiale che sopprimeva gli ordini religiosi. Il convento, passato in mano a privati, rimase chiuso fino al 1888, sebbene i riti religiosi continuarono ad essere officiati nella chiesa di Santa Maria dal clero della vicina Calusco. Il convento venne riaperto il 21 novembre 1888, quando i frati riuscirono a rientrarne in possesso. Dal 1981 il convento svolge la funzione di sede del noviziato dei francescani di Lombardia e dal 1999 al 2016 \u00e8 stata sede di noviziato per i frati di tutto il Nord Italia.\nDescrizione.\nIl convento \u00e8 composto da:"}
{"id": "2741790", "revid": "339392", "url": "https://it.wikipedia.org/wiki?curid=2741790", "title": "Reale Aeronautica Militare Cambogiana", "text": ""}
{"id": "2741794", "revid": "196390", "url": "https://it.wikipedia.org/wiki?curid=2741794", "title": "Carlo Alberto di Baviera", "text": ""}
{"id": "2741800", "revid": "1442080", "url": "https://it.wikipedia.org/wiki?curid=2741800", "title": "Hopman Cup 1999", "text": "La Hopman Cup 1999 \u00e8 stata l'11\u00aa edizione della Hopman Cup,torneo di tennis riservato a squadre miste. \nVi hanno partecipato 8 squadre di tutti i continenti e si \u00e8 disputata al Burswood Entertainment Complex di Perth in Australia,\ndal 2 al 9 gennaio 1999. La vittoria \u00e8 andata alla coppia australiana formata da Jelena Doki\u0107 e Mark Philippoussis,\nche hanno battuto la coppia svedese formata da \u00c5sa Svensson e Jonas Bj\u00f6rkman."}
{"id": "2741804", "revid": "729019", "url": "https://it.wikipedia.org/wiki?curid=2741804", "title": "Castello di Pentefur", "text": "Il castello Pentefur si trova su uno dei due colli su cui sorge l'abitato di Savoca, comune italiano della citt\u00e0 metropolitana di Messina, in Sicilia.\nStoria.\nIl Maniero occupa il pianoro sulla sommit\u00e0 dell'omonimo colle; edificato in posizione strategico-difensiva, ha la base di forma trapezoidale. \u00c8 ridotto ormai a pochi ruderi, consistenti in ampi tratti della cinta muraria merlata (merli guelfi) e dotata di feritoie, in alcune cisterne e nei resti di un mastio quadrangolare. Detto mastio era a due elevazioni, su un'area di 350\u00a0m\u00b2, sito nella parte pi\u00f9 alta del pianoro, al suo interno sono ancora visibili le tracce di una ripartizione in diversi ambienti. Risulta riconoscibile l'area riservata alla cucina, grazie al ritrovamento di gusci di frutti di mare e di resti di ossa di animali macellati. Sono ancora visibili tracce di varie pavimentazioni risalenti a diverse epoche che vanno dal VII al XVII secolo.\nPotrebbe essere stato eretto su un precedente centro abitato fortificato di epoca tardo-romana o bizantina.\nSecondo un'antica leggenda medievale, venne edificato dai leggendari e misteriosi \"Pentefur\": cinque ladroni evasi dal carcere di Taormina che l\u00ec stabilirono il loro nascondiglio dal quale condurre scorrerie per le contrade vicine.\nTuttavia, in base a recenti studi, in toponimo \"Pentefur\" deriverebbe da \"\u03c0\u03ad\u03bd\u03c4\u03b5 - pente\" = cinque e \"\u03c6\u03c5\u03bb\u03ae - ful\u00e8\" = quartiere, quindi cinque quartieri, per il fatto che l'originario abitato di Savoca, in epoca bizantina era ripartito in cinque quartieri. \nA partire dal IX secolo, il castello fu frequentato e riadattato, lo dimostra la tecnica costruttiva (di influenza araba) delle cisterne presenti al suo interno.\nL'attuale struttura venne certamente edificata nel XII secolo, su impulso di Re Ruggero II di Sicilia, diventando la residenza estiva dell'Archimandrita di Messina, signore feudale della Baronia di Savoca. \nL'Archimandrita messinese trascorreva, assieme alla sua corte, i mesi estivi dell'anno all'interno del \"Castello Pentefur\", che era provvisto anche di una cappella, l'attuale Chiesa di San Michele.\nNel 1355, Re Federico IV di Sicilia lo proclam\u00f2 \"Castello Regio\", mantenendo tale status per circa mezzo secolo. Venne infatti sottratto al controllo dell'Archimandrita e attribuito al militare messinese \"Guglielmo Rosso Conte d'Aidone\". Fu lo stesso re Federico IV, il 30 novembre 1355, ad imporre ai Sindaci di Savoca ed all'Archimandrita \"Teodoro\" di giurare fedelt\u00e0 al nuovo \"Capitano del Castello\". L'anno successivo, vi si rifugi\u00f2 lo Strategoto messinese \"Arrigo Rosso Conte d'Aidone\" (fratello di \"Guglielmo\") scampato all'eccidio di Messina. Sempre nel 1356, il re assegn\u00f2 il castello al nobile messinese \"Federico di Giordano\". Nel 1385, fu nominato \"Castellano di Savoca\" \"Tommaso Crisafi da Messina\". Al 1396 risalgono alcune notizie (contenute in alcuni documenti originali recuperati dallo storico locale prof. Angelo Cascio) riguardanti la castellania di Tommaso Crisafi e la mala gestio di costui e di alcuni suoi collaboratori: fu lo stesso Re di Sicilia Martino I a intimare al Crisafi la restituzione di un'ingente somma di denaro (260 once d'oro) ingiustamente e indebitamente sottratte all'Archimandrita messinese. Le stesse fonti riferiscono inoltre che, l'anno seguente, Re Martino I rimosse dall'incarico Tommaso Crisafi, nominando al suo posto Federico Spadafora da Messina.\nAgli inizi del XV secolo il Castello ritorn\u00f2 definitivamente in possesso degli Archimandriti, perdendo definitivamente lo status di \"Castello regio\".\nNel trentennio 1421-1450, l'Archimandrita Luca IV de Bufalis, reputando Savoca pi\u00f9 salubre di Messina, vi si trasfer\u00ec stabilmente accompagnato da tutta la sua corte.\nNel 1480, venne restaurato dall'Archimandrita \"Leonzio II Crisafi\".\nNel 1631, venne sontuosamente abbellito e ingrandito a spese dell'Archimandrita \"Diego de Requiensez\", detto intervento \u00e8 citato da Vito Amico, il quale riferisce che il castello venne \"rifatto in maggior circuito e pi\u00f9 magnifica forma\".\nOltre a fungere da residenza archimandritale, nel castello era presente costantemente una guarnigione militare; da qui partivano gli ordini e le direttive indirizzate a tutti i fortini e le torri di vedetta disseminate sul litorale e che facevano parte del sistema di avviso delle Torri costiere della Sicilia, costruite su indicazione dell'architetto fiorentino Camillo Camilliani, ove oggi sorgono i comuni di Santa Teresa di Riva, Furci Siculo e Roccalumera. \u00c8 stato per secoli il centro del potere a Savoca, poi, pian piano perse d'importanza.\nAlla fine del XVII secolo sub\u00ec gravi danni a causa del Terremoto del 1693, sicch\u00e9 in prosieguo fu poco frequentato dalla Corte Archimandritale che preferiva risiedere a Messina o a Roma.\nAnche il Terremoto del 1783 apport\u00f2 nuovi danni e rovine a questo antico manufatto che venne abbandonato ed and\u00f2 in rovina per sempre. Da allora, vaste porzioni del \"Castello Pentefur\" vennero letteralmente smontate dai savocesi, che per decenni utilizzarono le sue pietre per edificare le loro case. In base a quanto risulta da antiche cronache, il sito del Castello Pentefur, oltre le mura fuori terra, racchiuderebbe nel sottosuolo consistenti testimonianze archeologiche di epoca romana, bizantina e araba. Da alcuni anni sono stati intrapresi lavori per assicurare l'accesso e la fruizione pubblica guidata del sito, a cura della famiglia \"Nic\u00f2tina\" che ne \u00e8 proprietaria dal 1885.\nElenco dei Signori feudali di Savoca e Signori del Castello di Pentefur (1134-1818).\nTra il 1355 ed il 1386, la cittadina di Savoca e il suo Castello passano sotto il diretto controllo della Corona di Sicilia che lo esercita tramite militari; gli Archimandriti messinesi non esercitano alcun potere politico.\nIl Castello non \u00e8 pi\u00f9 \"Regio\" e torna definitivamente in mano agli Archimandriti."}
{"id": "2741808", "revid": "1305772", "url": "https://it.wikipedia.org/wiki?curid=2741808", "title": "Universe", "text": "Universe \u00e8 un videogioco sviluppato dalla Core Design nel 1994 per le piattaforme Amiga e DOS. \u00c8 un adventure game, un'avventura grafica futuristica, seconda e ultima opera del genere realizzata dalla Core Design dopo \"Curse of Enchantia\", del quale, progettato come sequel, ne \u00e8 diventato il \"successore spirituale\".\nTrama.\nIl giocatore impersona un giovane di nome Boris Verne, che viene trasportato su un pianetoide sconosciuto in una dimensione parallela dall'invenzione di un suo zio, che egli ha azionato di nascosto e involontariamente. Boris si trova in un universo simile a quello di \"Star Wars\" o dell'Impero Galattico, e lui stesso \u00e8 considerato al centro di una profezia come distruttore del malvagio Imperatore Neiamises, sovrano di innumerevoli galassie. Nel corso del gioco Boris incontra alleati, nemici ed un gran numero di strani esseri su una variet\u00e0 di mondi, costruzioni e astronavi.\nDettagli tecnici.\n\"Universe\" \u00e8 basato su una versione del motore di gioco di \"Enchantia\"'s game engine (le aggiunte pi\u00f9 notevoli sono l'introduzione di un numero di colori maggiori e il sistema di dialoghi). L'interfaccia (dotata di un gran numero di \"azioni\" - c'\u00e8 anche \"mangiare\", \"bere\", \"vestirsi\", \"infilare\" ecc.) \u00e8 a volte farraginosa e rende spesso difficile al giocatore proseguire, perch\u00e9 non si capisce cosa premere per svolgere le azioni che egli tenta di compiere. Il giocatore pu\u00f2 bloccarsi in alcuni punti a causa di alcuni bug, oppure il programma pu\u00f2 andare in crash in un paio di fasi del gioco. Ci sono due sequenze arcade nel gioco (fallendo le quali il protagonista va incontro alla morte), il che pu\u00f2 complicare ulteriormente le cose. Gli scenari sono molto belli (a 256 colori, anche sullo standard Amiga), la qual cosa \u00e8 il punto di forza del gioco. C'\u00e8 un'affascinante musica ambient in sottofondo, ma effetti sonori non soddisfacenti."}
{"id": "2741811", "revid": "149485", "url": "https://it.wikipedia.org/wiki?curid=2741811", "title": "Savazza", "text": ""}
{"id": "2741813", "revid": "357043", "url": "https://it.wikipedia.org/wiki?curid=2741813", "title": "Terremoto del Gujarat", "text": ""}
{"id": "2741814", "revid": "339392", "url": "https://it.wikipedia.org/wiki?curid=2741814", "title": "Aeronautica militare taiwanese", "text": ""}
{"id": "2741816", "revid": "105189321", "url": "https://it.wikipedia.org/wiki?curid=2741816", "title": "CARC", "text": ""}
{"id": "2741819", "revid": "1543377", "url": "https://it.wikipedia.org/wiki?curid=2741819", "title": "C/1983 J1 Sugano-Saigusa-Fujikawa", "text": "La cometa Sugano-Saigusa-Fujikawa, formalmente indicata come C/1983 J1 (Sugano-Saigusa-Fujikawa) \u00e8 una cometa non periodica che il 12 giugno 1983 \u00e8 passata a meno di 9.400.000 km dalla Terra piazzandosi cos\u00ec al 15\u00ba posto tra le comete che si sono avvicinate alla Terra negli ultimi 2.000 anni.\nSciame meteorico in Andromeda.\nLa piccola MOID ha fatto s\u00ec che vari astronomi abbiano ipotizzato l'esistenza di un possibile sciame meteorico generato dalla cometa: questo sciame avrebbe il radiante tra le stelle Upsilon e Omega della costellazione di Andromeda, il suo periodo di attivit\u00e0 sarebbe tra il 10 e il 14 giugno, col picco attorno al 12-13 giugno. Attivit\u00e0 meteorica da questo sciame \u00e8 stata effettivamente osservata tramite radar il 14 giugno 1983 ."}
{"id": "2741820", "revid": "1305772", "url": "https://it.wikipedia.org/wiki?curid=2741820", "title": "Papiro 1", "text": "Il Papiro 1 (formula_11) \u00e8 uno dei pi\u00f9 antichi manoscritti esistenti del Nuovo Testamento, datato agli inizi del III secolo.\nContenuto del papiro.\nformula_11 contiene una piccola parte del \"Vangelo secondo Matteo\" (1,1-9.12.14-20).\n\u00c8 attualmente ospitata presso la University of Pennsylvania (E 2746).\nIl testo del codice \u00e8 rappresentativo del tipo testuale alessandrino. Kurt Aland lo ha collocato nella Categoria I.\nGrenfell e Hunt scoprirono questo papiro a Ossirinco in Egitto, il secondo giorno di scavo, nell'inverno del 1896-1897.\nTesto.\nRecto\nVerso"}
{"id": "2741821", "revid": "599013", "url": "https://it.wikipedia.org/wiki?curid=2741821", "title": "Vjat\u0161eslav Zahovaiko", "text": "Carriera.\nClub.\nLa \"Court of Arbitration for Sport\" (CAS) della FIFA conferm\u00f2 il 30 dicembre 2008 che l'Al Kuwait SC avrebbe dovuto pagargli in compenso per rottura di contratto di 120.000 dollari e che al club sarebbe stato impedito di registrare nuovi giocatori, connazionali o stranieri, per due periodi di trasferimento: ci\u00f2 conferm\u00f2 la decisione della Dispute Resolution Chamber della FIFA, che il 15 febbraio 2008 aveva emesso la stessa sentenza, smentendo la tesi del club secondo cui il contratto sarebbe stato concluso legalmente per via di risultati negativi ad un test medico.\nNazionale.\nVanta 40 presenze e 8 gol con la Nazionale maggiore, con cui ha giocato dal 2003 al 2011."}
{"id": "2741833", "revid": "986981", "url": "https://it.wikipedia.org/wiki?curid=2741833", "title": "Carniola di Bovegno", "text": "La Carniola di Bovegno \u00e8 una formazione calcarea affiorante nel bacino lombardo. La formazione \u00e8 stata riconosciuta da Curioni nel 1855 mentre \u00e8 stata formalizzata da Assereto e Casati nel 1965.\nDescrizione e ambiente sedimentario.\nLa Carniola di Bovegno \u00e8 composta principalmente da calcari dolomitici e dolomie marnose con intercalazioni argillose. Purtroppo a causa di eventi deformativi tettonici e di eventi erosivi non esistono sezioni di riferimento che rappresentino l'intera formazione. \nL'ambiente di deposizione \u00e8 di tipo lagunare e di distese di sale (Sabkhah).\nRapporti stratigrafici e datazione.\nLa Carniola di Bovegno si trova sopra il Servino e sotto il Calcare di Angolo\nCollegamenti esterni.\nVerbale riunione Carg, pagina 11"}
{"id": "2741834", "revid": "1573940", "url": "https://it.wikipedia.org/wiki?curid=2741834", "title": "Homo antecessor", "text": "L'Homo antecessor () \u00e8 una specie estinta di ominide databile tra 1,2 milioni e 800\u00a0000 anni fa, scoperta da Eudald Carbonell, Juan Luis Arsuaga e Jos\u00e9 Mar\u00eda Berm\u00fadez de Castro. L'\"H. antecessor\" \u00e8 uno dei primi ominidi europei, considerato una fase intermedia tra l'\"Homo georgicus\" e l'\"Homo heidelbergensis\" che visse tra 600\u00a0000 e 250\u00a0000 anni fa, tutti risalenti al Pleistocene.\nIl reperto fossile meglio conservato \u00e8 una mascella appartenuta ad un individuo di circa 10 anni e ritrovata ad Atapuerca in Spagna. La capacit\u00e0 cranica era di circa 1\u00a0000\u00a0cm\u00b3 e le misurazioni palaeomagnetiche indicano un'et\u00e0 superiore ai 780-857\u00a0000 anni.\nNel 1994 e 1995 nel sito di Atapuerca furono rinvenuti circa 80 frammenti appartenenti a sei individui di questa specie. Dai segni di incisioni e scheggiature riportati sulle ossa, indizi di un loro uso come utensili, \u00e8 stato dimostrato che \"H. antecessor\" abbia praticato il cannibalismo.\nFisiologia.\nL'\"Homo antecessor\" era piuttosto robusto, con un'altezza compresa tra 160\u2013180\u00a0cm e un peso che poteva raggiungere i 90\u00a0kg; la capacit\u00e0 cranica era di circa 1000\u20131150\u00a0cm\u00b3 rispetto ai 1350\u00a0cm\u00b3 dell'uomo moderno. Data la scarsit\u00e0 dei reperti non \u00e8 possibile conoscere molto di pi\u00f9 della fisiologia dell'\"H. antecessor\", che tuttavia appare essere stato pi\u00f9 robusto dell'\"H. heidelbergensis\".\nSecondo Juan Louis Arsuaga, codirettore degli scavi di Burgos, in base ad analisi tomografiche l'\"H. antecessor\" era gi\u00e0 destrorso, il che lo differenzia dalle scimmie. La capacit\u00e0 uditiva doveva inoltre essere simile a quella dell'Homo sapiens il che fa presumere che fosse in grado di utilizzare un linguaggio almeno simbolico e che fosse capace di ragionare.\nIl gruppo di Arsuaga sta lavorando alla mappatura del DNA dell\"'H. antecessor\" dopo aver interpretato quella di un orso vissuto nel nord della Spagna circa 500.000 anni fa.\nSiti fossili.\nGli unici resti fossili conosciuti dell\"'H. antecessor\" provengono da due siti, Gran Dolina e Sima del Elefante, entrambi localizzati nella Sierra di Atapuerca nel nord della Spagna.\nGran Dolina.\nL'archeologo Eudald Carbonell i Roura dell'Universidad Rovira i Virgili di Tarragona (Spagna) e il paleoantropologo Juan Luis Arsuaga Ferreras dell'Universit\u00e0 Complutense di Madrid scoprirono i resti dell\"'Homo antecessor\" nel livello TD6 della Gran Dolina della Sierra di Atapuerca, situata a est di Burgos nel nord della Spagna.\nNegli scavi eseguiti tra il 1994 e 1995 furono ritrovati 80 frammenti di ossa appartenenti a sei individui diversi, circa 200 utensili in pietra e circa 300 ossa di animali. Tutti questi resti sono stati datati a oltre 780.000 anni. Il reperto meglio conservato \u00e8 la mascella superiore e un osso frontale di un ragazzo di 10-11 anni.\nSima del Elefante.\nIl 29 giugno 2007 alcuni ricercatori spagnoli impegnati negli scavi di Sima del Elefante, annunciarono il ritrovamento di un molare datato a 1,1-1,2 milioni di anni fa. Il molare si presentava \"regolarmente consumato\" e ritenuto appartenere ad un individuo di 20-25 anni di et\u00e0.\nIl 27 marzo 2008 fu annunciato l'ulteriore ritrovamento di un frammento di mandibola, scaglie di pietra e tracce della lavorazione di ossa animali."}
{"id": "2741840", "revid": "212348", "url": "https://it.wikipedia.org/wiki?curid=2741840", "title": "Naoussa (Paros)", "text": "Naoussa \u00e8 un villaggio dell'isola di Paros nell'arcipelago delle Cicladi in Grecia. La sua popolazione non raggiunge i 3.000 abitanti.\nStoria.\nDurante gli anni 1770 - 1775 vi si trovava una base navale russa.\nGeografia fisica.\nClima.\nIl clima mostra temperatura mite d'estate mentre in inverno sono poco frequenti le nevicate."}
{"id": "2741846", "revid": "124286209", "url": "https://it.wikipedia.org/wiki?curid=2741846", "title": "Ordine di Sant'Olga e Santa Sofia", "text": "L'Ordine famigliare reale delle Sante Olga e Sofia (detto anche Ordine di Santa Olga e Santa Sofia, in greco: \u0392\u03b1\u03c3\u03b9\u03bb\u03b9\u03ba\u03cc \u03bf\u03b9\u03ba\u03bf\u03b3\u03b5\u03bd\u03b5\u03b9\u03b1\u03ba\u03cc \u03c4\u03ac\u03b3\u03bc\u03b1 \u0391\u03b3\u03af\u03c9\u03bd \u038c\u03bb\u03b3\u03b1\u03c2 \u03ba\u03b1\u03b9 \u03a3\u03bf\u03c6\u03af\u03b1\u03c2 \"Vasiliko ikogeniako tagma Agion Olgas ke Sofias\") \u00e8 un ordine cavalleresco istituito nel 1936 da re Giorgio II in memoria delle regine Olga e Sofia ed in onore delle sante ortodosse Olga e Sofia, come Ordine della Famiglia riservato alle donne. Esso \u00e8 l'equivalente femminile dell'Ordine di San Giorgio e San Costantino.\nIl re \u00e8 di diritto Gran Maestro dell'Ordine, che dal 1973 viene concesso solo come Ordine famigliare dal Capo della Casa Reale di Grecia e di Danimarca.\nDecorazioni dell'Ordine.\nL'emblema dell'Ordine per la I e II classe \u00e8 un medaglione dorato al centro del quale si trova una croce di smalto bianco con entro una cornice rossa e sui bracci orizzontali della croce i ritratti delle sante Olga e Sofia. Su una corona circolare in smalto blu \u00e8 riportata l'iscrizione in lingua greca: A\u0393\u0399A CO\u03a6IA A\u0393\u0399A O\u039b\u0393A (Santa Sofia Santa Olga). Il braccio superiore della croce \u00e8 sormontato da una Corona.\nLa decorazione della III e IV classe \u00e8 un medaglione con una croce greca in smalto bianco. Al centro della croce sta un piccolo medaglione con i ritratti delle due sante. Nella parte superiore una corona semicircolare mostra le immagini alternate di due leoni e tre cuori. Nella corona semicircolare inferiore \u00e8 riportata l'iscrizione in lingua greca di cui si \u00e8 detto per le prime due classi.\nIl medaglione della IV Classe \u00e8 in argento.\nModo di portare l'onorificenza.\nLa gran croce viene portata su una sciarpa che va dalla spalla destra all'anca sinistra con una placca pettorale a otto punte, sulla quale \u00e8 posto l'emblema dell'Ordine che sporge da una corona.\nL'emblema dell'Ordine per le classi dalla II alla IV viene puntato su un fiocco da portarsi sulla parte destra del petto. Quello di II classe ha in pi\u00f9 una placca pettorale.\nIl nastro dell'ordine \u00e8 di colore blu scuro con piccole strisce bianche orizzontali.\nLe insegne devono essere restituite dopo il decesso dei titolari."}
{"id": "2741849", "revid": "486946", "url": "https://it.wikipedia.org/wiki?curid=2741849", "title": "Intelligenza cosmica", "text": ""}
{"id": "2741868", "revid": "38120", "url": "https://it.wikipedia.org/wiki?curid=2741868", "title": "Trappeur", "text": ""}
{"id": "2741874", "revid": "1543377", "url": "https://it.wikipedia.org/wiki?curid=2741874", "title": "A Pattern Language", "text": "A Pattern Language: Towns, Buildings, Construction \u00e8 un saggio di architettura e urbanistica pubblicato nel 1977 da Christopher Alexander, Sara Ishikawa e Murray Silverstein, appartenenti al Center for Environmental Structure di Berkeley in California.\nVenticinque anni dopo la sua pubblicazione \u00e8 considerato ancora come uno dei maggiori bestseller d'architettura.\nIl libro illustra un nuovo linguaggio, che gli autori chiamano un \"pattern language\" derivato dalle entit\u00e0 atemporali chiamati pattern. Come loro scrivono a pagina xxxv dell'introduzione: \"Tutti i 253 pattern insieme formano un linguaggio\". I pattern descrivono un problema e poi offrono una soluzione. In questo modo gli autori intendono dare alle persone comuni, non solo ai professionisti, un modo di lavorare con i loro vicini per migliorare una citt\u00e0 o un quartiere, progettare una casa per s\u00e9 o lavorare con colleghi per progettare un ufficio, un'officina o un edificio pubblico come una scuola.\nEsso comprende 253 modelli, per esempio\u02d0 \"La Comunit\u00e0 di 7000\" (modello 12) distribuito su di un trattamento di diverse pagine; la pagina 71 dichiara: \"Le persone non hanno voce in vigore in qualsiasi comunit\u00e0 con oltre 5.000-10.000 persone. \u00c8 scritto come un insieme di problemi e soluzioni documentate. Questa \u00e8 una forma che un teorico matematico o scienziato informatico potrebbe chiamare una grammatica generativa.\nI libri della serie sono:"}
{"id": "2741876", "revid": "38120", "url": "https://it.wikipedia.org/wiki?curid=2741876", "title": "Cucina trappeur", "text": ""}
{"id": "2741885", "revid": "827882", "url": "https://it.wikipedia.org/wiki?curid=2741885", "title": "Alpa Gun", "text": "Fino al 2011 \u00e8 stato sotto contratto con la Label indipendente \"Sektenmuzik\"."}
{"id": "2741886", "revid": "661246", "url": "https://it.wikipedia.org/wiki?curid=2741886", "title": "Codex Nanianus", "text": "Il Codex Nanianus (Gregory-Aland: U o 030; Soden: \u03b5 1027) \u00e8 un manoscritto onciale in greco datato paleograficamente al IX secolo e contenente il testo dei quattro vangeli canonici.\nDescrizione.\nIl codice si compone di 291 spessi fogli di pergamena di 22,5 per 16,7\u00a0cm, contenenti un testo quasi completo dei quattro vangeli canonici. Scritta in due colonne per pagina, 21 righe per colonna.\nContiene \"Epistula ad Carpianum\", tabelle di \u03ba\u03b5\u03c6\u03b1\u03bb\u03b1\u03b9\u03b1, \u03c4\u03b9\u03c4\u03bb\u03bf\u03b9, immagini e abbonamenti.\nCritica testuale.\nIl testo del codice \u00e8 rappresentativo del tipo testuale bizantino. Kurt Aland lo ha collocato nella Categoria V.\nStoria.\nIl nome del Codex \u00e8 venuto dopo il suo ultimo proprietario Giovanni Nanni (Annio da Viterbo, 1432-1502). Il manoscritto \u00e8 stato descritto e collazionato da Samuel Prideaux Tregelles e Konstantin von Tischendorf.\nIl codice \u00e8 conservato presso la Biblioteca nazionale Marciana (Gr. 354) a Venezia."}
{"id": "2741893", "revid": "53508", "url": "https://it.wikipedia.org/wiki?curid=2741893", "title": "Diogo C\u00e3o", "text": "Biografia.\nFiglio d'un militare, entr\u00f2 in marina a 14 anni. Divenne capitano nel 1480. Fu dapprima incaricato di assicurare la sicurezza delle banche portoghesi nelle acque africane.\nPrimo viaggio (1482-1483).\nNel corso del suo primo viaggio (1482-1483), fu incaricato dal re del Portogallo Giovanni II di proseguire l'esplorazione delle coste dell'Africa. Port\u00f2 per la prima volta il padr\u00e3o, un cippo di pietra sormontato da una croce al fine di marcare i territori conquistati dalla Corona portoghese. Fu alla foce del fiume Congo che si riconosce egli abbia per la prima volta collocato il padr\u00e3o, nel 1483. Prese contatto col regno del Congo, un potente reame all'interno delle coste su cui era sbarcato. Vi invi\u00f2 alcuni emissari, pensando che si trattasse del noto reame del Prete Gianni. Prosegu\u00ec lungo la costa africana verso sud, fino a Cabo de Santa Maria, in Angola a 13\u00b0 di latitudine sud, dove egli pose il secondo cippo. Fu il primo europeo a spingersi tanto lontano nell'emisfero meridionale.\nSecondo viaggio (1485-1486).\nDurante il secondo viaggio (1485-1486), scese ancora pi\u00f9 a sud, fino a Cape Cross, in Namibia, dove piazz\u00f2 un nuovo cippo. Risal\u00ec il fiume Congo, che considerava come la via d'accesso al regno del Prete Gianni fin quasi al sito di Matadi. L\u00e0, nell'ottobre o novembre 1485, vicino alle cascate di Yellala, lasci\u00f2 un'iscrizione incisa su pietra che testimonia il suo passaggio e quello dei suoi uomini:\nGli abitanti del Congo chiamavano il fiume con la parola \"nzadi\" o \"nzere\": \u00e8 da quest'ultima che i Portoghesi forgiarono il nome \"Zaire\"."}
{"id": "2741906", "revid": "852729", "url": "https://it.wikipedia.org/wiki?curid=2741906", "title": "Puerto de Navacerrada", "text": "Il Puerto de Navacerrada \u00e8 una stazione sciistica ed un passo di montagna situato nella Sierra de Guadarrama ad un'altitudine di 1.858 metri. Il passo separa le provincie di Madrid e di Segovia, nel centro della Spagna. Il versante sud (madrile\u00f1o) appartiene al comune di Cercedilla mentre quello nord (segoviano) al comune di San Ildefonso. Il passo e la stazione invernale sono molto frequentati e sono dotati di alberghi, ristoranti, appartamenti ed una scuola di sci.\nIl passo.\nIl passo \u00e8 il pi\u00f9 alto della Sierra de Guadarrama ed uno dei pi\u00f9 alti di tutta la Spagna. \u00c8 uno dei pi\u00f9 transitati della catena e separa la montagne Siete Picos (a ovest) e Bola del Mundo (a est). A nord si trova la valle de Valsa\u00edn, mentre al sud la valle de Navalmedio.\nIl passo fu progettato nel 1778 dall'architetto reale Juan de Villanueva, e fu aperto al traffico solo dieci anni pi\u00f9 tardi, durante il regno di Carlo IV. Per attraversarlo bisognava pagare un pedaggio, e fu un passaggio abituale per re e ministri che attraversavano le montagne diretti a La Granja de San Ildefonso, facendo tappa presso la Fonda Real. Nei primi anni veniva chiamato \"Puerto de Manzanares\".\nIl passo \u00e8 attraversato dalla strada autonomica M-601 (nella Comunit\u00e0 di Madrid) o CL-601 (in Castiglia e Le\u00f3n), che unisce Collado Villalba con Segovia. Dal passo stesso inizia un'altra strada autonomica, la M-604, che porta ai paesi della Valle del Lozoya, passando per il Puerto de Cotos.\nL'ultimo tratto di strada partendo da sud, dall'intersezione tra la M-601 e la M-607, inizia a 1.300\u00a0m di altitudine approssimativamente e sale di 560 metri al passo in circa 7\u00a0km con una pendenza media dell'8%.\nStazione sciistica.\n\u00c8 una piccola stazione sciistica situata al confine tra le provincie di Madrid e Segovia le cui piste si snodano nelle boscose valli di Valsa\u00edn e Navalmedio.\nVi sono due zone differenziate per lo sci:\nServizi.\nMolto frequentata da parte degli appassionati della comunit\u00e0 di Madrid, soprattutto nei fine settimana, \u00e8 dotata di una stazione ferroviaria, appartenente alla Linea C9 di Cercan\u00edas di Madrid. C'\u00e8 un grande parcheggio per veicoli che spesso si satura nei giorni festivi invernali.\nPossiede anche una scuola di sci, ristoranti, bar, alberghi, una residenza militare, una chiesa, un centro medico ed \u00e8 servita da autobus. Tutte queste costruzioni costituiscono una piccola citt\u00e0 alpina, che \u00e8 la pi\u00f9 alta della comunit\u00e0 di Madrid, totalmente compresa nel versante madrile\u00f1o ed organizzata intorno alla strada M-601. Sulle piste \u00e8 presente un sistema di innevamento artificiale, ma di scarsa copertura, nella zona del bosco.\nClima.\nIl clima del puerto de Navacerrada \u00e8 il clima di montagna con notevoli influenze del clima mediterraneo continentale dovuto alle scarse precipitazioni estive. Le nevicate sono abbondanti da novembre ad aprile."}
{"id": "2741912", "revid": "4106", "url": "https://it.wikipedia.org/wiki?curid=2741912", "title": "Alto de Navacerrada", "text": ""}
{"id": "2741913", "revid": "767487", "url": "https://it.wikipedia.org/wiki?curid=2741913", "title": "Carboniferous", "text": "Carboniferous \u00e8 un album del gruppo italiano Zu, pubblicato nel 2009 dalla Ipecac Recordings."}
{"id": "2741917", "revid": "287204", "url": "https://it.wikipedia.org/wiki?curid=2741917", "title": "Effetto nucleare Overhauser", "text": "L'effetto nucleare Overhauser, noto anche brevemente come NOE, deve il suo nome al fisico statunitense Albert Overhauser che lo intu\u00ec agli inizi degli anni 1950 e consiste in un effetto di polarizzazione dello spin nucleare osservato nella spettroscopia di risonanza magnetica nucleare.\nConsiderando una molecola A-X e applicando un impulso di radiofrequenza in grado di saturare le transizioni dovute ai nuclei X, le interazioni nucleari dipolo-dipolo sono capaci di indurre una variazione dello spin modificando in questo modo la popolazione dei diversi livelli energetici implicati in una transizione NMR. Ci\u00f2 si traduce in un aumento o una diminuzione dell'intensit\u00e0 dell'assorbimento, a seconda della dimensione della molecola. \u00c8 possibile definire un parametro, formula_1, che esprime l'entit\u00e0 della variazione dell'assorbimento:\ndove formula_3 e formula_4 sono rispettivamente le variazioni dell'intensit\u00e0 di assorbimento prima e dopo l'applicazione dell'impulso che satura X.\nNel caso di aumento massimale si dimostra che\ndove formula_6 e formula_7 sono i rapporti giromagnetici dei nuclei X e A.\nL'effetto NOE, che dipende dall'inverso della sesta potenza della distanza di separazione dei nuclei, viene sfruttato per determinare la geometria delle molecole in soluzione ed \u00e8 particolarmente utile per lo studio di macromolecole biologiche che poco agevolmente si prestano a essere cristallizzate per l'analisi ai raggi X."}
{"id": "2741920", "revid": "812894", "url": "https://it.wikipedia.org/wiki?curid=2741920", "title": "Dr\u0103cule\u0219tii", "text": "I Dr\u0103cule\u0219ti furono una delle due linee maggiori originatesi dalla Casa di Basarab, la schiatta che costitu\u00ec e garant\u00ec i primi governati al principato autonomo di Valacchia; l'altra linea fu quella dei D\u0103ne\u0219ti. Dr\u0103cule\u0219ti e D\u0103ne\u0219ti furono in lotta costante per il controllo sul trono valacco tra XIV e XVI secolo, dando al paese la maggior parte dei suoi \"voivoda\" (principi). Venuta meno la minaccia dei D\u0103ne\u0219ti, i Dr\u0103cule\u0219ti trovarono nuovi nemici nella famiglia dei potenti boiari Craiove\u0219ti d'Oltenia, accampante una discendenza dalla Casa di Basarab.\nStoria.\nLa stirpe dei Basarabidi si scisse in due tronconi nel 1386. Il \"voivoda\" (principe) Dan I di Valacchia era morto combattendo contro lo \"zar\" Ivan \u0160i\u0161man di Bulgaria ed essendo il suo erede troppo giovane per regnare, il potere pass\u00f2 al fratello minore di Dan, Mircea I cel B\u0103tr\u00e2n. Mircea regn\u00f2 per 32 anni (1386-1418), irrobustendo le basi politico-militari del voivodato di Valacchia, ma, alla sua morte, l'ingerenza negli affari del regno del Regno d'Ungheria e dell'Impero ottomano, le due potenze che si contendevano il controllo sull'area danubiana fomentarono la contesa tra i discendenti di Dan I, i D\u0103ne\u0219ti, ed i discendenti di Mircea, i Dr\u0103cule\u0219ti.\nRapidamente scomparso l'erede diretto di Mircea, Mihail I di Valacchia (...-1420), i successori Radu II Chelul (...-1427) ed Alexandru I Aldea (...-1436) si allearono al sultano per avere appoggio contro Dan II di Valacchia (...-1432), spalleggiato dagli ungheresi. Con il regno del \"voivoda\" Vlad II Dracul (1436-1447), cui la dinastia dovette il nome, la politica di conciliazione con gli ottomani prosegu\u00ec ma gi\u00e0 gli eredi legittimi di Dracul, Mircea II di Valacchia, crociato a Varna nel 1444, e Vlad III di Valacchia (che ispir\u00f2 il famoso Dracula di Bram Stoker), contro il quale il sultano Maometto II guid\u00f2 personalmente una spedizione punitiva nel 1462, iniziarono a distaccarsi dalla linea anti-ungherese filo-ottomana che aveva caratterizzato le prime mosse dei Dr\u0103cule\u0219ti.\nIl regno di Radu III cel Frumos, figlio di secondo letto di Dracul, riport\u00f2 la dinastia su linee nettamente filo-ottomane (messo al potere da Maometto II durante la campagna contro Vlad III, Radu sarebbe stato secondo alcuni studiosi addirittura amante del sultano), mentre gli stessi D\u0103ne\u0219ti iniziarono a ricorrere all'appoggio della Sublime Porta nel tentativo di insediarsi definitivamente quali autocrati di Valacchia con Basarab III Laiot\u0103 cel B\u0103tr\u00e2n e Basarab IV \u021aepelu\u0219 cel T\u00e2n\u0103r.\nScomparso Radu III senza eredi maschi, le linee di discendenza della schiatta si ridussero agli eredi di Vlad III e agli eredi di Vlad IV C\u0103lug\u0103rul, altro figlio di Vlad II.\nA partire dal regno di Vlad C\u0103lug\u0103rul (1481-1495) e, soprattutto, del figlio Radu cel Mare (1495-1508) la linea di condotta ufficiale della dinastia fu apertamente filo-ottomana. La contesa per il potere tra gli eredi, legittimi ed illegittimi, di Radu cel Mare indebol\u00ec per\u00f2 enormemente le capacit\u00e0 politico-militari della Valacchia, a tutto vantaggio dei turchi. I discendenti di Vlad III, il figlio Mihnea cel R\u0103u ed il nipote Mircea III Dracul, proseguirono invece con la politica anti-turca dell'Impalatore, cercando continuamente appoggi in Moldavia e Transilvania. Nel frattempo, il regno di Basarab V Neagoe (1512-1521), segnava l'ingresso della stirpe dei Craiove\u0219ti nella contesa per il trono valacco.\nL'avvento sul trono di Istanbul del sultano Solimano il Magnifico (1520-1566) mut\u00f2 drasticamente gli equilibri di forze nella zona danubiana. Stroncati in via definitiva gli ungheresi nella Battaglia di Moh\u00e1cs (1526), i turchi misero i Dr\u0103cule\u0219ti nella condizione di chiudere la contesa dinastica in seno alla stirpe dei Basarabidi: il 29 agosto 1530, Vlad VII \u00cenecatul, appoggiato da Solimano, stronc\u00f2 nella Battaglia di Vii\u0219oara le forze di Mos\u00e8 di Valacchia, uccidendo il parente ed estinguendo cos\u00ec la stirpe dei D\u0103ne\u0219ti. Per contro per\u00f2, Solimano si rivel\u00f2 ben presto un vicino troppo potente ed invasivo per i \"voivoda\" danubiani, come ben testimoniato dalla vita del Dr\u0103cule\u0219ti Mircea V Ciobanul (...-1559), messo e rimesso al potere per diretta volont\u00e0 degli ottomani come un fantoccio.\nParallelamente, gli Asburgo, padroni di ci\u00f2 che restava del regno ungherese grazie al Trattato di Gran Varadino (1551), si costituirono quali possibili alleati anti-turchi per i Dr\u0103cule\u0219ti decisi ad usurpare il trono di qualche parente: su tutti l'esempio di Radu VIII Ilias Haid\u0103ul che per due anni (1552-1553) contese il potere allo zio Mircea Ciobanul.\nVenuto meno il favore della Sublime Porta a Mihnea II Turcitul (1591), discendente diretto di Vlad \u021aepe\u0219 che arriv\u00f2 a convertirsi alla fede musulmana nel tentativo di riconquistare l'appoggio dei turchi, il sultano Murad III risolse di pacificare la contesa tra i vari Dr\u0103cule\u0219ti per la sovranit\u00e0 sulla Valacchia riconoscendo \"voivoda\" nel 1593 Michele il Coraggioso (...-1601), discendente di Radu cel Mare. Michele si alle\u00f2 per\u00f2 con l'imperatore Rodolfo II d'Asburgo e combatt\u00e9 nella Lunga Guerra (1593-1604) che cerc\u00f2 di ridisegnare gli equilibri di forze tra l'Occidente cristiano e la Sublime Porta. Nel 1600, grazie all'intrigo ed alle sue doti di comandante militare, Michele riun\u00ec sotto il suo scettro le corone di Valacchia, Transilvania e Moldavia; i tre principati che sarebbero poi confluiti nell'attuale Romania. Divenuto troppo potente, Michele venne assassinato per ordine degli Asburgo nel 1601.\nMentre il trono valacco veniva conteso dalla dinastia moldava dei Movile\u0219ti ed i principati danubiani venivano invischiati nella Guerra dei Magnati di Moldavia, il figlio di Mihnea II Turcitul, Radu IX Mihnea, riusc\u00ec a far rivivere il sogno di Michele il Coraggioso, alternando il dominio sulla Valacchia (1611-1616 e 1620-1623) a quello sulla Moldavia (1616-1619 e 1623-1626). Si tratt\u00f2 per\u00f2 di un raggiungimento effimero, dato che Radu IX dovette sempre il suo potere ad una diretta intromissione della Sublime Porta. I Dr\u0103cule\u0219ti, in buona sostanza, non erano pi\u00f9 in grado di costituirsi quali sovrani indipendenti della Valacchia senza l'appoggio militare di una delle potenze dell'Europa Orientale: gli Asburgo, i polacchi o i turchi.\nL'erede di Radu IX, Alexandru V Coconul, eredit\u00f2 il regno valacco dal padre nel 1623 e lo tenne fino al 1627; appoggiato dai turchi, fu \"voivoda\" di Moldavia nel biennio 1629-1630 e mor\u00ec ad Istanbul nel 1632. Nel biennio 1658-1659 fu il fratello di Alexandru V, Mihnea III di Valacchia, a reggere il trono valacco con l'appoggio turco. Fu l'ultimo sovrano valacco della stirpe dei Dr\u0103cule\u0219ti.\nPrincipi della dinastia Dr\u0103cule\u0219ti.\nLista dei Dr\u0103cule\u0219ti succedutisi sul trono di Valacchia."}
{"id": "2741922", "revid": "110157", "url": "https://it.wikipedia.org/wiki?curid=2741922", "title": "Stibarsenico", "text": "Lo stibarsenico (o stibarsen) \u00e8 un minerale appartenente al gruppo dell'arsenico descritto nel 1941; pi\u00f9 propriamente va considerata una lega metallica naturale.\nUna variet\u00e0 di lega di arsenico ed antimonio corrispondente all'incirca alla formula AsSb fu chiamata stibarsenico.\nNomenclatura.\nLo stibarsen spesso \u00e8 mescolato con arsenico nativo od antimonio nativo e nella descrizione originale venne proposto di attribuire il nome di stibarsen al minerale AsSb ed il nome di allemontite alla miscela. Nel 1982 l'IMA stabil\u00ec di considerare il nome stibarsen come valido.\nStruttura.\nLo stibarsen ha la stessa struttura cristallina dell'arsenico e dell'antimonio nativi con i parametri della cella unitaria intermedi tra i due. La struttura (gruppo spaziale Rm numero 166) \u00e8 stata descritta come esagonale, trigonale e romboedrica per via della sovrapposizione della nomenclatura di questi termini (vedi sistema trigonale. Simulazioni condotte sull'intensit\u00e0 della diffrazione a raggi X hanno rivelato che gli atomi di antimonio ed arsenico formano dei sottoreticoli ordinati (o parzialmente ordinati nello SbAs Gli atomi sono disposti come in un foglio di grafite deformato che si estende in direzione perpendicolare all'asse \"cc\". La scarsa durezza di As, Sb ed AsSb si spiega con la presenza di deboli legami fra gli strati.\nMorfologia.\nLo stibarsen si presenta in masse reniformi o mammillari fino a 3\u00a0cm o in noduli grigi con lucentezza metallica non troppo viva.\nOrigine e giacitura.\nLo stibarsen \u00e8 stato trovato nei giacimenti di antimonio e di arsenico nelle vene idrotermali e nelle pegmatiti associatio con arsenico nativo, arsenolite, antimonio nativo, kermesite, stibnite, stibiconite, cervantite, sfalerite, siderite, calcite e quarzo. Lo stibarsen potrebbe formarsi per essoluzione dalla paradocrasite.\nLocalit\u00e0 di ritrovamento.\nLes Chalanches presso All\u00e9mont nell'Is\u00e8re in Francia, a Vartr\u00e4sk in Svezia, a P\u0159\u00edbram nell'ex Cecoslovacchia ed in Valtellina."}
{"id": "2741923", "revid": "81195", "url": "https://it.wikipedia.org/wiki?curid=2741923", "title": "Effetto Overhauser", "text": ""}
{"id": "2741930", "revid": "339392", "url": "https://it.wikipedia.org/wiki?curid=2741930", "title": "Draculesti", "text": ""}
{"id": "2741935", "revid": "29061891", "url": "https://it.wikipedia.org/wiki?curid=2741935", "title": "Ale 710", "text": ""}
{"id": "2741936", "revid": "29061897", "url": "https://it.wikipedia.org/wiki?curid=2741936", "title": "Ale710", "text": ""}
{"id": "2741946", "revid": "29061923", "url": "https://it.wikipedia.org/wiki?curid=2741946", "title": "Ale 711", "text": ""}
{"id": "2741949", "revid": "29061934", "url": "https://it.wikipedia.org/wiki?curid=2741949", "title": "Ale711", "text": ""}
{"id": "2741950", "revid": "29061944", "url": "https://it.wikipedia.org/wiki?curid=2741950", "title": "Eb710", "text": ""}
{"id": "2741951", "revid": "29061949", "url": "https://it.wikipedia.org/wiki?curid=2741951", "title": "Eb 710", "text": ""}
{"id": "2741952", "revid": "29061955", "url": "https://it.wikipedia.org/wiki?curid=2741952", "title": "Eb711", "text": ""}
{"id": "2741953", "revid": "110157", "url": "https://it.wikipedia.org/wiki?curid=2741953", "title": "Scacco!", "text": "Scacco! \u00e8 stata una rivista mensile italiana di scacchi edita dal gennaio 1970 al dicembre 1999.\nLa rivista pubblicava articoli di teoria e tecnica scacchistica, resoconti dei principali tornei nazionali ed internazionali, partite commentate, rubriche di problemistica e studistica.\nVenne fondata a Santa Maria Capua Vetere da Gennaro Siviero, che ne fu direttore fino al gennaio 1981. Principale redattore era Giorgio Porreca, che ne assunse anche la direzione in febbraio del 1981, mantenendola fino all'ottobre 1987. In seguito ne furono direttori Salvatore Gallitto, Roberto Messa, Giuseppe Porta e Pietro Ponzetto.\nLa rivista cess\u00f2 le pubblicazioni in dicembre 1999, per fondersi con la rivista \"Torre &amp; Cavallo\", che assunse dal gennaio 2000 la nuova denominazione \"Torre &amp; Cavallo - Scacco!\"."}
{"id": "2741954", "revid": "29061966", "url": "https://it.wikipedia.org/wiki?curid=2741954", "title": "Eb 711", "text": ""}
{"id": "2741958", "revid": "1543377", "url": "https://it.wikipedia.org/wiki?curid=2741958", "title": "54509 YORP", "text": "54509 YORP \u00e8 un asteroide near-Earth del gruppo Apollo. Scoperto nel 2000, presenta un'orbita caratterizzata da un semiasse maggiore pari a e da un'eccentricit\u00e0 di 0,2300050, inclinata di 1,59945\u00b0 rispetto all'eclittica.\nLa denominazione dell'asteroide \u00e8 stata scelta per celebrare il ruolo che esso ha avuto nel dare un'evidenza strumentale dell'effetto YORP.\nCaratteristiche.\n54509 YORP \u00e8 un asteroide geosecante con un periodo orbitale di poco superiore all'anno. Rispetto alla Terra descrive un'orbita a ferro di cavallo, arrivando in prossimit\u00e0 della terra circa ogni 100 anni. L'ultimo passaggio ravvicinato si \u00e8 avuto tra il 1999 e il 2006 arrivando nel 2002 ad appena 4,5 volte la distanza Terra-Luna. La sua orbita \u00e8 sufficientemente determinata da permetterci di escludere impatti con la Terra per i prossimi 2000 anni.\nLe sue caratteristiche fanno ritenere che si tratti di un oggetto espulso dal sistema Terra-Luna.\nQuando era ancora noto unicamente attraverso la sua denominazione provvisoria , l'asteroide fu scelto, data la sua prossimit\u00e0 alla Terra che ne favoriva l'osservazione e le sue ridotte dimensioni che ne favorivano la possibile influenza, come oggetto di misurazione per verificare se, come fino ad allora solo ipotizzato, l'effetto YORP determinasse effettivamente una variazione della velocit\u00e0 angolare di rotazione dell'asteroide. Gli studi determinarono che tra il 2001 e il 2005 l'accelerazione angolare \u00e8 stata di (2 \u00b1 0,2)\u00d710\u22124 gradi/giorno2 con un eccesso di rotazione di 250\u00b0 rispetto alla posizione calcolata sulla velocit\u00e0 angolare iniziale. Questa accelerazione porter\u00e0 in 600.000 anni al raddoppio della velocit\u00e0 di rotazione e in 35 milioni di anni al raggiungimento della velocit\u00e0 critica che determiner\u00e0 modifiche morfologiche compresa l'eventualit\u00e0 di uno smembramento dell'asteroide che darebbe vita ad un sistema binario.\nGli studi hanno anche escluso che l'aumento di velocit\u00e0 angolare possa essere stato indotto dal passaggio ravvicinato alla Terra."}
{"id": "2741967", "revid": "1543377", "url": "https://it.wikipedia.org/wiki?curid=2741967", "title": "Formaggi Pinzolo Fiav\u00e9", "text": "La Formaggi Pinzolo Fiav\u00e9 (codice UCI: FPF), nota in precedenza come \"Mobilvetta Design\" e come \"Formaggi Trentini\", \u00e8 stata una squadra maschile italiana di ciclismo su strada, attiva tra i professionisti dal 1998 al 2004.\nStoria.\nLo sponsor principale fu dal 1998 al 2001 la Mobilvetta Design, casa toscana produttrice di autocaravan con sede commerciale a Poggibonsi, mentre dal 2002 al 2004 il consorzio Formaggi Trentini, associazione che riunisce i caseifici del Trentino. Sponsor secondari furono negli anni la Northwave, la Rossin (che forn\u00ec anche le biciclette per tre stagioni) e la Ciarrocchi Immobiliare.\nLa struttura del team era quella del gruppo sportivo Stefano Giuliani, fondato dall'ex ciclista Stefano Giuliani, manager della squadra nei sette anni di attivit\u00e0. Giuliani, che gi\u00e0 nel 1996 e 1997 era stato direttore sportivo alla Cantina Tollo-Carrier di Palmiro Masciarelli, lanci\u00f2 con la sua squadra ciclisti come Gorazd \u0160tangelj, Michele Gobbi, Alberto Ongarato, Massimo Strazzer, Alessandro Bertolini. Nelle file del team passarono inoltre, al termine della carriera, Evgenij Berzin, Pascal Richard e Laurent Roux.\nI principali successi della societ\u00e0 di Giuliani arrivarono da Ivan Quaranta, vincitore di due tappe al Giro d'Italia 1999 e di due a quello 2000, e da Massimo Strazzer, vincitore della maglia ciclamino della classifica a punti e della maglia azzurra dell'Intergiro al Giro d'Italia 2001.\nCronistoria.\nClassifiche UCI.\nFino al 1998, le squadre ciclistiche erano classificate dall'UCI in un'unica divisione. Nel 1999 la classifica a squadre venne divisa in prima, seconda e terza categoria (\"GSI\", \"GSII\" e \"GSIII\"), mentre i corridori rimasero in classifica unica. Nel 2005 fu introdotto l'UCI ProTour e, parallelamente, i Circuiti continentali UCI; dal 2009 le gare del circuito ProTour sono state integrate nel Calendario mondiale UCI, poi divenuto UCI World Tour."}
{"id": "2741969", "revid": "767487", "url": "https://it.wikipedia.org/wiki?curid=2741969", "title": "Porta gia ton ourano", "text": "Porta Gia Ton Ourano (letteralmente \"porta per il cielo\") \u00e8 il primo singolo della cantante greca Helena Paparizou estratto dal suo quarto album di studio \"Vrisko To Logo Na Zo\". Il singolo ha raggiunto la prima posizione in Cipro, nella classifica digitale greca, nella classifica radiofonica greca e in quella ufficiale della Grecia.\nNel video musicale, registrato l'8 aprile 2008, stesso giorno dell'uscita del singolo, Helena si trova all'esterno di una cabina telefonica all'interno della quale si trova un uomo, che per\u00f2 non la vede e continua a telefonare o a leggere il giornale, ignorandola del tutto. Il video \u00e8 stato girato ad Atene ed \u00e8 stato diretto da Alexandros Grammatopoulos. Il 15 aprile 2008 \u00e8 stato distribuito alla televisione greca, e per la sua prima settimana \u00e8 stato il video pi\u00f9 mandato in onda della nazione.\nLa musica della canzone \u00e8 opera di Per Lid\u00e9n, Niclas Olausson e Toni Mavridis, mentre il testo \u00e8 stato scritto da Eleana Vrahali. Infine, la foto della copertina dell'album \u00e8 stata scattata da Alexandros Grammatopoulos, che \u00e8 anche il direttore del video del brano."}
{"id": "2741974", "revid": "281779", "url": "https://it.wikipedia.org/wiki?curid=2741974", "title": "Effetto piroelettrico", "text": ""}
{"id": "2741975", "revid": "1543377", "url": "https://it.wikipedia.org/wiki?curid=2741975", "title": "Venice Cup", "text": "Il Campionato del Mondo di bridge per le squadre femminili \u00e8 generalmente conosciuto come Venice Cup, perch\u00e9 la prima edizione si tenne a Venezia, nel 1974.\nLa competizione si svolge ogni due anni, in parallelo con la Bermuda Bowl (Campionato del Mondo a squadre maschili). La pi\u00f9 recente edizione della Venice Cup si \u00e8 svolta nei Paesi Bassi nel 2011, la vincitrice \u00e8 stata la squadra della Francia."}
{"id": "2741977", "revid": "281779", "url": "https://it.wikipedia.org/wiki?curid=2741977", "title": "Piroelettrico", "text": ""}
{"id": "2741978", "revid": "486946", "url": "https://it.wikipedia.org/wiki?curid=2741978", "title": "Mobilvetta Design-Northwave", "text": ""}
{"id": "2741979", "revid": "486946", "url": "https://it.wikipedia.org/wiki?curid=2741979", "title": "Mobilvetta Design-Rossin", "text": ""}
{"id": "2741980", "revid": "486946", "url": "https://it.wikipedia.org/wiki?curid=2741980", "title": "Mobilvetta Design-Formaggi Trentini", "text": ""}
{"id": "2741985", "revid": "486946", "url": "https://it.wikipedia.org/wiki?curid=2741985", "title": "Formaggi Pinzolo Fiav\u00e8-Ciarrocchi Immobiliare", "text": ""}
{"id": "2741987", "revid": "767487", "url": "https://it.wikipedia.org/wiki?curid=2741987", "title": "I kardia sou petra", "text": "I Kardia Sou Petra (letteralmente \"il tuo cuore come pietra\") \u00e8 il secondo singolo della cantante greca Helena Paparizou estratto dal suo quarto album di studio \"Vrisko To Logo Na Zo\". Il singolo ha raggiunto la posizione numero 2 in Cipro e la posizione numero 1 nella classifica digitale greca, nella classifica radiofonica greca e in quella ufficiale della Grecia. La musica della canzone \u00e8 opera di Giorgos Sampanis, mentre il testo \u00e8 stato scritto da Gianni Doxas.\nNel video musicale, Helena si trova sulla riva del mare dove sono stati posti dei frangiflutti di cemento. Mentre lei canta, un uomo, il suo ex dal \"cuore di pietra\", come dice la canzone, scatta delle foto ai frangiflutti, ma davanti ad essi compare la faccia della cantante. L'uomo fa diverse foto ottenendo sempre lo stesso risultato. Il video \u00e8 stato diretto dal regista del video dei singolo precedente, Alexandros Grammatopoulos. Il 25 giugno 2008, in onore della certificazione dell'album di Helena \"Vrisko To Logo Na Zo\" come disco d'oro, \u00e8 stato mostrato il video, che per\u00f2 \u00e8 stato distribuito alla televisione solo una settimana dopo, il 2 luglio."}
{"id": "2741988", "revid": "1317780", "url": "https://it.wikipedia.org/wiki?curid=2741988", "title": "Episodi di Tre cuori in affitto (seconda stagione)", "text": "La seconda stagione della sitcom Tre cuori in affitto \u00e8 stata trasmessa negli Stati Uniti dal 13 settembre 1977 al 16 maggio 1978. \nLe regole del gioco.\nTrama.\nI tre ragazzi provano a stabilire delle regole per disciplinare l'utilizzo dell'appartamento durante le serate ma nascono subito le eccezioni.\nA luce rossa.\nTrama.\nJack \u00e8 alla ricerca di un lavoro e fra quelli che prova ci sono il modello per una rivista di nudo ed il venditore di enciclopedie porta a porta.\nMisura per misura.\nTrama.\nUna collega di Janet ottiene una promozione grazie al fatto di essere pi\u00f9 procace di lei. La ragazza vorrebbe ricorrere alla chirurgia estetica.\nLetto diletto.\nTrama.\nIn assenza di Janet e Chrissy, Jack organizza una festa nell'appartamento. La mattina successiva trova il signor Roper nel suo letto.\nStretta la foglia.\nTrama.\nJack e Janet scoprono che l'uomo che Chrissy sta frequentando \u00e8 sposato.\nNotte in bianco.\nTrama.\nIl signor Roper sar\u00e0 momentaneamente assente e chiede a Janet di fare compagnia a sua moglie. Nel frattempo, Jack resta solo in casa con Chrissy.\nUn affare comunque.\nTrama.\nIl signor Roper vende la sua vecchia e malmessa automobile ai tre ragazzi ma, quando gli viene fatta un'offerta migliore trattandosi di macchina da collezione, tenta di riacquistarla.\nCyrano.\nTrama.\nChrissy invita a cena un suo nuovo amico dicendogli che cuciner\u00e0 per lui. Quando si accorge di non esserne in grado, chiede aiuto a Jack.\nUn agente tra la gente.\nTrama.\nIn un locale, Chrissy viene scambiata per una prostituta da un poliziotto.\nStanley casanova.\nTrama.\nIl signor Roper vuole dimostrare di essere ancora attraente per le donne. Jack, a sua insaputa, gli organizza un incontro con una ragazza all'Arcobaleno ma la signora Roper scopre tutto.\nAvances di galera.\nTrama.\nJanet incontra Peter, un suo vecchio compagno di scuola, e lo invita a cena.\nFitti e sfratti.\nTrama.\nA trovare Jack arriva suo zio Fremont, uomo anziano con il vizio di emettere assegni scoperti.\nTorna a casa, Helen !\nTrama.\nLa signora Roper chiede al marito un aumento del suo mensile. Ottenuto un rifiuto, decide di cercarsi un lavoro. \nFiacco Natale.\nTrama.\nI ragazzi accettano l'invito dei Roper a trascorrere il giorno di Natale con loro. Tuttavia, si pentono della loro decisione quando ricevono un invito pi\u00f9 interessante. \nIl regalo.\nTrama.\nJack compra un cappotto per conto del signor Roper, il quale vuole fare un regalo alla moglie. Chrissy vede l'acquisto e pensa sia per lei.\nParte contro parte.\nTrama.\nUn cliente sta per incontrare Janet e la ragazza chiede aiuto a Chrissy. Le due ragazze litigheranno quando l'uomo si mostra pi\u00f9 interessato a Chrissy che a Janet.\nNon c'\u00e8 duo senza trio.\nTrama.\nJanet ha promesso ad un amico di fare da baby sitter per suo figlio ma poi cede l'incarico a Jack e Chrissy. \nEroticomica.\nTrama.\nChrissy si appassiona al cinema e comincia ad usare una cinepresa. Larry tenta di utilizzare il proiettore per vedere un film a luci rosse con Jack e il signor Roper.\nJack di fiori.\nTrama.\nAl negozio di Janet serve un aiutante e Jack, in cerca di lavoro, viene assunto. \nFaccia da schiaffi.\nTrama.\nPer evitare un aumento dell'affitto, i tre ragazzi invitano a cena i Roper. La serata \u00e8 per\u00f2 rovinata dall'arrivo di Jim, un vecchio compagno di Jack, persona particolarmente violenta.\nIl vero e il falso.\nTrama.\nA causa di uno dei trucchi di Larry, Jack crede la sua ragazza sia incinta.\nL'erba cattiva.\nTrama.\nMentre puliscono il giardino dietro casa, i tre ragazzi raccolgono delle piante e ne donano alcune alla signora Roper per una composizione floreale da portare ad un concorso. Successivamente, Larry rivela loro che si tratta di piante di cannabis.\nSposi per un pelo.\nTrama.\nIl padre di Chrissy, che \u00e8 un prete, arriva in visita e sapendo che non approverebbe la convivenza dei ragazzi, i tre gli raccontano che Jack \u00e8 sposato con Janet.\nLa meta \u00e8 la met\u00e0.\nTrama.\nJanet possiede due biglietti per un concerto di Frank Sinatra. Jack e Chrissy cercano di accaparrarseli in tutti i modi. \nLettera o testamento.\nTrama.\nJack riceve la visita di una sua vecchia fiamma e sembra essere molto preso dalla ragazza. "}
{"id": "2741997", "revid": "177744", "url": "https://it.wikipedia.org/wiki?curid=2741997", "title": "Pirotehnimata", "text": "Pirotehnimata (letteralmente \"fuochi d'artificio\") \u00e8 il secondo singolo della cantante greca Helena Paparizou estratto dal suo quarto album di studio \"Vrisko To Logo Na Zo\". Il singolo ha raggiunto la posizione numero 5 in Cipro, la posizione numero 2 nella classifica digitale greca e la posizione numero 3 nella classifica radiofonica della Grecia e in quella ufficiale greca. La musica della canzone \u00e8 opera di Giorgos Sampanis, mentre il testo \u00e8 stato scritto da Gianni Doxas. Il video \u00e8 invece stato diretto da Alexandros Grammatopoulos, il regista dei video dei singoli precedenti di Helena Paparizou."}
{"id": "2742001", "revid": "201394", "url": "https://it.wikipedia.org/wiki?curid=2742001", "title": "Babilonia e poesia", "text": "Babilonia e poesia \u00e8 il quarto album del gruppo reggae Africa Unite, uscito nel 1993.\nIl nome si riferisce alla Grotta della Poesia ed al locale \"Babilonia\" (dove il gruppo si \u00e8 esibito spesso), situati rispettivamente a Roca Vecchia e a Torre Sant'Andrea nel comune di Melendugno in Salento, a circa 5 chilometri l'uno dall'altro."}
{"id": "2742004", "revid": "193968", "url": "https://it.wikipedia.org/wiki?curid=2742004", "title": "AC-130U", "text": ""}
{"id": "2742017", "revid": "709565", "url": "https://it.wikipedia.org/wiki?curid=2742017", "title": "Titano (luna DC Comics)", "text": "Titano \u00e8 una luna nel XXX e nel XXXI secolo dell'Universo DC. Questa luna \u00e8 abitata da una colonia di telepati.\nStoria.\nTitano \u00e8 la casa immaginaria di Saturn Girl, Imra Ardeen. \u00c8 una delle pi\u00f9 potenti telepati della storia di Titano.\nNella versione post-Ora Zero, anche il super criminale Universo era stato riconnesso retroattivamente come nativo di Titano.\nCome per i differenti universi della Legione dei Super-Eroi, ognuno esibiva una versione diversa della Legione e dei loro personaggi, e finora sono state mostrate tre versioni di titano nella continuit\u00e0 DC corrente. Mentre la Terra-0 e la Terra-247 erano molto simili, finch\u00e9 la Terra-247 non fu spazzata via dagli eventi di \"Ora Zero\", il Titano di Terra Prime (che si intuiva essere parte del futuro dell\"'Universo Reale\") era popolato da telepati muti, le cui corde vocali erano atrofizzate, e che successivamente furono rimosse dal processo evolutivo, a causa del loro disuso portato dalla loro avanzata forma di telepatia.\nMentre il Titano di terra prime non \u00e8 un mondo xenofobico di per s\u00e9, come lo sono i mondi di Daxam o Rokyn, molti Titaniani, specialmente i giovani come Imra o Jeyra Entinn, esibivano un forte senso di inadeguatezza quando si confrontavano, su basi quotidiane, nel \"parlare\" con le persone."}
{"id": "2742019", "revid": "309289", "url": "https://it.wikipedia.org/wiki?curid=2742019", "title": "Mangazeja", "text": "Mangazeja fu un'antica colonia commerciale russa, situata all'estremit\u00e0 nordoccidentale della Siberia lungo il corso del fiume Taz. L'insediamento venne fondato all'inizio del XVII secolo dai Pomor, i russi che colonizzarono le coste del mar Bianco.\nMangazeja si trovava a breve distanza dai corsi dei pi\u00f9 importanti fiumi della Siberia occidentale (tra i quali il maggiore \u00e8 l'Ob'); da qui passava una rotta commerciale verso la Siberia che superava a nord i monti Urali e attraversava la penisola Jamal per poi ridiscendere verso la Siberia occidentale. Questa via era tradizionalmente poco utilizzata, dal momento che il governo degli zar autorizzava il commercio con la parte asiatica tramite una via commerciale che passava pi\u00f9 a sud attraversando gli Urali.\nIl caos politico del periodo dei torbidi, all'inizio del '600, aveva molto indebolito il potere imperiale russo; le proibizioni relative al commercio lungo la via settentrionale vennero cos\u00ec a cadere, a tal punto che nel 1615 passava attraverso questa via pi\u00f9 della met\u00e0 del commercio fra Russia europea e Siberia; i Pomor della Russia settentrionale portavano in Europa pellicce, avorio (dagli scheletri dei mammut e dai denti dei trichechi) e metalli preziosi dalla Siberia, trasportando invece in Siberia sale, alcol e manufatti. I beni venivano stoccati nei magazzini di Mangazeja per la maggior parte dell'anno, in attesa delle spedizioni che partivano nei tre mesi estivi. In questo torno di tempo, Mangazeja si svilupp\u00f2 e vi venne costruito un forte.\nIl ristabilirsi del potere degli \"zar\" moscoviti, con l'elezione di Michail Romanov al trono moscovita nel 1613, segn\u00f2 l'inizio della fine per Mangazeja. Il nuovo zar viet\u00f2, sotto pena di morte, l'utilizzo della via commerciale settentrionale, portando Mangazeja ad un rapidissimo declino. L'insediamento divenne una \"citt\u00e0 fantasma\" e, dopo un devastante incendio, fu abbandonato dagli abitanti che si installarono in un campo invernale cosacco non molto distante che venne da loro denominato \"Novaja Mangazeja\", in seguito ribattezzato \"Turuchansk\".\nDell'antico insediamento si perse traccia per secoli, fino alla sua riscoperta avvenuta nel 1967."}
{"id": "2742020", "revid": "80339", "url": "https://it.wikipedia.org/wiki?curid=2742020", "title": "Mangazeya", "text": ""}
{"id": "2742021", "revid": "251304", "url": "https://it.wikipedia.org/wiki?curid=2742021", "title": "Cruise Smeralda", "text": "Cruise Smeralda \u00e8 una nave traghetto di propriet\u00e0 della societ\u00e0 marittima Grimaldi Lines.\nStoria.\nLa nave fu costruita nel 1997 presso il cantiere navale Fosen Mekaniske Verksted, in Norvegia, per conto di Minoan Lines, che la battezz\u00f2 \"Ikarus Palace\". Il traghetto fu costruito insieme a una nave gemella, battezzata \"Pasiphae Palace\". Nel 2010 il traghetto termin\u00f2 il servizio per Minoan Lines e pass\u00f2 a Grimaldi Lines, che nel 2016 la ribattezz\u00f2 \"Cruise Smeralda\" e la mise prima sulla Livorno-Olbia fino al 2017, poi sulla Savona-Barcellona-Tangeri.\nNella stagione estiva del 2020 ha collegato Civitavecchia con Olbia, e dal 16 Settembre 2020 opera sulla Livorno-Palermo, dopo il raddoppio da parte di Grimaldi Lines dei collegamenti da e per la Toscana assieme allo Zeus Palace.\nDal 23 Settembre 2021 prende servizio sulla tratta Salerno-Palermo-Tunisi in sostituzione del traghetto \"Catania\" che va ad aprire il nuovo collegamento Civitavecchia-Arbatax-Cagliari\nCaratteristiche.\nLa nave \u00e8 in grado di trasportare 1500 passeggeri e il suo garage pu\u00f2 contenere fino a 800 auto, in alternativa a 2100 metri lineari di carico merci. All'interno del traghetto sono presenti 200 cabine, un ristorante, un self service, un bar, una boutique, una piscina e una sala con slot machine."}
{"id": "2742023", "revid": "124123", "url": "https://it.wikipedia.org/wiki?curid=2742023", "title": "Sesto Matteucci", "text": "Figlio di Antonio (1749 - 1816), medico e noto chirurgo che fu preside della Municipalit\u00e0 di Forl\u00ec all'arrivo dei Francesi, nominato conte Palatino assieme al fratello Domenico per benemerenze da Leone XII.\nFratello di Giuseppe (tenente di Fanteria con Napoleone) e di Sante (incisore di talento).\nFu consigliere comunale, Anziano della citt\u00e0, Amministratore della Provincia, Deputato agli Studi e all'Archivio della citt\u00e0, deputato del comprensorio stradale di S. Martino, nonch\u00e9 insegnante di diplomazia e membro della Congregazione moderatrice del Ginnasio forlivese Cesarini Mazzoni.\nDal 13 giugno 1839 fu vicepresidente del primo consiglio d'amministrazione della Cassa dei Risparmi di Forl\u00ec.\nFra il 1819 e il 1850 scrisse un diario intitolato \"Memorie, ricordi e pensieri di me Sesto Matteucci di Forl\u00ec\" conservato dal pronipote conte dott. Franco Guarini.\nPartecip\u00f2 ai moti rivoluzionari del 1831 e nel 1842 diede alle stampe \"I Forlivesi benemeriti della Umanit\u00e0 e degli studi nella loro patria\"."}
{"id": "2742025", "revid": "1745361", "url": "https://it.wikipedia.org/wiki?curid=2742025", "title": "Inferno Tour", "text": "L'Inferno Tour \u00e8 stato un tour svoltosi nel 2004/2005 dalla band heavy metal Mot\u00f6rhead. Il tour ha preso nome dal loro fortunato album del 2004 \"Inferno\" e della data del 7 dicembre dello stesso anno di D\u00fcsseldorf (Germania) \u00e8 stato registrato un DVD uscito poi nel 2005 e intitolato \"Stage Fright\".\nI gruppi di supporto sono stati Class of Zero (Regno Unito) e Sepultura (Scozia, Inghilterra ed Europa).\nNell'ultima data della tappa inglese, quella del 27 novembre all\"'Hammersmith Odeon\" di Londra l'ex chitarrista W\u00fcrzel ha suonato insieme ai suoi vecchi compagni Overkill, invece il 3 aprile a Hollywood, California, i Mot\u00f6rhead parteciparono al pay-per-view WWE WrestleMania 21, eseguendo (come intro per il wrestler Triple H) solo la loro nota \"The Game\", per la seconda e ad oggi ultima volta in carriera."}
{"id": "2742028", "revid": "709406", "url": "https://it.wikipedia.org/wiki?curid=2742028", "title": "Aim\u00e9 Bonpland", "text": "Biografia.\nAim\u00e9 Bonpland era figlio del medico Simon-Jacques Goujaud-Bonpland e di Marguerite-Olive Goujaud-Bonpland, nata de la Coste.\nDopo aver servito come chirurgo nell'esercito francese e aver studiato a Parigi con Jean-Nicolas Corvisart, part\u00ec assieme ad Alexander von Humboldt per un viaggio durato cinque anni attraverso Messico, Colombia e i territori attraversati dai fiumi Orinoco e Rio delle Amazzoni. Nel corso di queste esplorazioni collezion\u00f2 e classific\u00f2 circa 60.000 piante che erano fino a quel momento per lo pi\u00f9 sconosciute in Europa. Descrisse poi le sue scoperte nel trattato \"Plantes equinoxiales\" (Parigi, 1808-1816). Un resoconto parzialmente romanzato di questi viaggi si trova nel romanzo del 2005 dello scrittore tedesco Daniel Kehlmann \"Die Vermessung der Welt\" (uscito in Italia con il titolo \"La misura del mondo\", 2006). Inoltre, il viaggio e l'importantissimo sodalizio di Bonpland con von Humboldt \u00e8 descritto minuziosamente nel libro di Andrea Wulf \"L'invenzione della natura. Le avventure di Alexander von Humboldt, l'eroe perduto della scienza\" (2017). \nAl suo ritorno a Parigi, ricevette una pensione e l'incarico di sovrintendente dei giardini del Castello di Malmaison, e pubblic\u00f2 \"Monographie des Melastomes\" (1806) e \"Description des plantes rares cultiv\u00e9es \u00e0 Malmaison et \u00e0 Navarre\" (1813). Nel 1816 ripart\u00ec, portando con s\u00e9 numerose piante europee, per Buenos Aires, dove venne nominato professore di storia naturale, posto cui per\u00f2 ben presto rinunci\u00f2 per esplorare il Sud America. Mentre viaggiava verso la Bolivia, venne arrestato nel 1821 per ordine di Jos\u00e9 Gaspar Rodr\u00edguez de Francia, dittatore del Paraguay, e tenuto in carcere fino al 1831.\nTornato libero, si stabil\u00ec a S\u00e3o Borja, nel Rio Grande do Sul, Brasile, fino al 1853, quando si trasfer\u00ec a Santa Ana, nel dipartimento di Misiones, Argentina, chiamata oggi Bonpland in suo onore, vicino a Restauraci\u00f3n, dove mor\u00ec. \nLa calle Bonpland, nel quartiere Palermo di Buenos Aires, si trova accanto a strade intitolate a Charles Darwin, Robert FitzRoy e Alexander von Humboldt. Molti animali e piante sono stati chiamati col suo nome, tra questi il calamaro \"Grimalditeuthis bonplandi\" e l'orchidea \"Ornithocephalus bonplandi\".\nGli sono stati inoltre dedicati il cratere Bonpland sulla Luna e il Pico Bonpland, una vetta nelle Ande venezuelane."}
{"id": "2742037", "revid": "35813", "url": "https://it.wikipedia.org/wiki?curid=2742037", "title": "Aim\u00e9 Jacques Alexandre Bonpland", "text": ""}
{"id": "2742056", "revid": "767487", "url": "https://it.wikipedia.org/wiki?curid=2742056", "title": "Blessed - Il seme del male", "text": "Blessed - Il seme del male \u00e8 un film del 2004 diretto da Simon Fellows e interpretato da Heather Graham.\nLa pellicola, girata a Bucarest, \u00e8 dedicata alla memoria di David Hemmings, morto sul set del film il 3 dicembre 2003.\nTrama.\nSamantha e Craig sono una giovane coppia che attende l'avverarsi del loro pi\u00f9 grande desiderio: avere un bambino.\nI coniugi si rivolgono ad una importante clinica specializzata nel trattamento con l'inseminazione artificiale e, dopo poco tempo, scoprono di attendere due gemelli.\nMa Samantha comincia a ricevere strani segnali riguardo alla sua gravidanza, avvertimenti che fanno nascere in lei il sospetto che un qualcosa di oscuro sia legato alla futura nascita.\nI sogni e i desideri di Samantha si trasformeranno presto in un incubo senza un'apparente via d'uscita."}
{"id": "2742074", "revid": "104265", "url": "https://it.wikipedia.org/wiki?curid=2742074", "title": "Sacro Ordine di Saint Dumas", "text": "Il Sacro Ordine di Saint Dumas \u00e8 un gruppo immaginario che si trova nei fumetti di Batman.\nStoria.\nL'Ordine era originariamente una parte dei Cavalieri Templari, un gruppo di soldati monaci che si formarono durante le Crociate, in origine per proteggere i pellegrini durante i loro viaggi in Terra Santa, e che poi divenne sempre pi\u00f9 potente nell'andare del tempo prima di sciogliersi. I membri dell'Ordine ebbero una caduta con gli altri templari e formarono un loro gruppo, chiamato cos\u00ec in onore alla loro prima guida, Dumas (\"che nessun altro ha ancora accusato di essere un Santo\"). Il criminale multicentenario Ra's al Ghul una volta ebbe un'avventura con Dumas, e successivamente descrisse il fondatore dell'Ordine come \"...[un] uomo cattivo, un pazzo fanatico\". Infine, l'Ordine rub\u00f2 la Ruota delle Piaghe di Ra's, che conteneva una gamma di armi biologiche. Lo stesso Ra's prese una delle loro preziose tute da combattimento, il Vestito del Dispiacere, che passava come un cimelio di famiglia.\nL'Ordine si arricch\u00ec durante le crociate e quindi si nascose. Si dedic\u00f2 agli insegnamenti di Dumas. Il primo campione dell'Ordine fu un uomo asiatico di nome Stephen Forrest Lee, l'assassino noto a Dumas come Mark Shaw. Il fallimento di questo campione fece a pezzi l'Ordine.\nPezzi.\nLa branca principale si ritir\u00f2 e gli elementi violenti rimasti vaganti crearono un nuovo campione di nome Azrael, un titolo ereditario donato dall'assassino e rinforzo quasi metaumano dell'Ordine in pezzi. Membri di questo nuovo gruppo allargarono il potere dell'organizzazione uccidendo i propri nemici, accaparrandosi conoscenza e rapendo alcuni dei pi\u00f9 grandi pensatori del mondo. L'Ordine diffuse anche la disinformazione per assicurare che le teorie dei geni rapiti sarebbero stati cos\u00ec futili che a nessuno sarebbero mancati e nessuno avrebbe esaminato le loro ricerche. L'Azrael pi\u00f9 recente, Jean-Paul Valley, infine distrusse quest'ultimo gruppo.\nIn \"Detective Comics\" n. 842, fu rivelato che c'\u00e8 un altro frammento dell'Ordine, una fazione, l'Ordine dei Puri.\nUn nuovo campione.\nRecentemente la branca principale dell'Ordine reclut\u00f2 l'ex Manhunter Mark Shaw per essere il nuovo campione.\nAltri media.\nIl Sacro Ordine di Saint Dumas ricopre un ruolo importante nella prima met\u00e0 della seconda stagione di \"Gotham\", prende il nome dal suo fondatore e nel corso dei secoli ha servito la famiglia Dumas, una delle famiglie fondatrici di Gotham; il sacro ordine \u00e8 formato da monaci guerrieri, il capo della setta \u00e8 Theo Galavan, discendente dei Dumas, lo scopo di Theo e dell'Ordine di Saint Dumas \u00e8 impadronirsi di Gotham uccidendo Bruce Wayne dato che furono proprio i Wayne ad allontanare i Dumas dalla comunit\u00e0 di Gotham. Nel loro fanatismo sono convinti che la ragione per cui Gotham \u00e8 una citt\u00e0 corrotta \u00e8 perch\u00e9 \u00e8 stata sottratta ai Dumas e che per purificarla \u00e8 necessario uccidere l'ultimo dei Wayne, da loro chiamato il \"Figlio di Gotham\" con un rito. James Gordon, Harvey Bullock, Alfred Pennyworth, Selina Kyle, Oswald Cobblepot e i suoi scagnozzi salveranno Bruce che era stato rapito dall'ordine, uccidendo tutti i membri, Gordon inoltre uccide Theo. Purtroppo Hugo Strange lo riporta in vita con una procedura sperimentale, ma Theo non ha ricordo della sua vita precedente, quindi Strange gli fa credere di essere Azrael, che secondo la leggenda era un cavaliere che il creatore dell'ordine religioso, Saint Dumas, riport\u00f2 in vita dato che a quanto pare poteva compiere miracoli. Per\u00f2 Theo col tempo recupera la memoria e decide di uccidere Bruce cercando di finire ci\u00f2 che il Sacro Ordine di Saint Dumas aveva iniziato, anche se Alfred e Gordon proteggeranno il ragazzino, infine Butch Gilzean far\u00e0 saltare in aria Theo con un lanciamissili; la sua morte segna la fine del Sacro Ordine di Saint Dumas."}
{"id": "2742079", "revid": "29063339", "url": "https://it.wikipedia.org/wiki?curid=2742079", "title": "Cortigiani", "text": ""}
{"id": "2742080", "revid": "889336", "url": "https://it.wikipedia.org/wiki?curid=2742080", "title": "Jim Finney", "text": "Carriera.\nDopo essere stato nominato per la lista Football League nel 1959, ha arbitrato la Amateur Cup finale dello stesso anno.\nFinney poi preso in carico nel 1962 alla finale di FA Cup tra Tottenham e Burnley. Si \u00e8 segnalato per essere uno dei cinque massoni di aver arbitrato la finale di FA Cup.\nFinney era stato tenuto in grande considerazione in ambito nazionale per un certo tempo prima di questa partita. \u00c8 stato nominato come guardialinee nella finale del Campionato europeo di calcio 1960 tenutasi a Parigi, assistendo Ken Aston. Nel maggio 1963, Finney \u00e8 stato anche l'arbitro durante la gara tra Scozia ed Austria a Hampden Park, che ha abbandonato dopo 79 minuti. Finney poi ha espresso la sua preoccupazione dicendo di aver pensato che qualcuno sarebbe stato gravemente ferito.\nPi\u00f9 tardi \u00e8 stato scelto come uno degli arbitri inglesi per il Campionato mondiale di calcio 1966, guadagnando una certa notoriet\u00e0 nei quarti di finale durante la gara tra Germania Ovest e Uruguay, in cui ha espulso Horacio Troche e H\u00e9ctor Silva, oltre a negare un calcio di rigore ai sudamericani per un fallo di mano di Karl-Heinz Schnellinger.\nQuesta gara si \u00e8 giocata lo stesso giorno in cui l'arbitro tedesco Rudolf Kreitlein ha espulso il giocatore argentino Antonio Ratt\u00edn a Wembley.\nHa diretto nel 1971 la finale di League Cup a Wembley, gi\u00e0 sede dell finale di Coppa dei Campioni nello stesso luogo, ma le lesioni subite in seguito ad un incidente stradale gli hanno fatto concludere prematuramente la carriera, venendo sostituito da Jack Taylor.\nIn seguito divenne un funzionario a Hereford United, ed \u00e8 stato segretario del Cardiff City.\n\u00c8 morto in ospedale a Hereford il 1\u00ba aprile 2008."}
{"id": "2742100", "revid": "46291", "url": "https://it.wikipedia.org/wiki?curid=2742100", "title": "Micromeria", "text": "Micromeria \u00e8 un genere di piccoli cespugli aromatici della famiglia delle Labiatae.\nTassonomia.\nComprende le seguenti specie:\nUsi.\nIn ambito gastronomico \u00e8 apprezzato il loro aroma delicato: le foglie sono usate per insaporire carni e verdure, fino alle gelatine di frutta."}
{"id": "2742102", "revid": "1305772", "url": "https://it.wikipedia.org/wiki?curid=2742102", "title": "Luzzatto", "text": "Luzzatto \u00e8 un cognome italiano, tipicamente ebraico, legato, secondo Samuel David Luzzatto, alla regione storica della Lusazia. \nPu\u00f2 riferirsi a:"}
{"id": "2742110", "revid": "767487", "url": "https://it.wikipedia.org/wiki?curid=2742110", "title": "Thor-Agena", "text": "Thor-Agena era il nome di una serie di razzi vettore statunitensi. Si trattava di razzi a due stadi, che usavano come primo stadio un razzo Thor e come secondo stadio un razzo Agena.\nI razzi Thor-Agena furono usati tra il 1959 e il 1968 per il lancio di satelliti artificiali.\nVersioni.\nIl razzo Thor-Agena venne costruito in diverse versioni."}
{"id": "2742111", "revid": "3732", "url": "https://it.wikipedia.org/wiki?curid=2742111", "title": "Aldo Garzanti", "text": "Biografia.\nNasce a Forl\u00ec, figlio di Livio e Maria. Il padre, maestro elementare, \u00e8 stato soldato al seguito di Garibaldi nella campagna del 1866. Riceve un'educazione improntata agli ideali mazziniani e risorgimentali. Il 28 aprile 1906 \u00e8 iniziato in Massoneria nella Loggia \"Otto agosto\" di Bologna.\nFrequenta nella citt\u00e0 natale il Liceo Classico \"G.B. Morgagni\"; successivamente si iscrive alla Facolt\u00e0 di Lettere dell'Universit\u00e0 di Bologna. Allievo di Giovanni Pascoli, si laurea nel 1907 con una tesi intitolata \u201cStudi sulla costituzione e condizione politica, amministrativa, economica e sociale di Forl\u00ec nel secolo XVI\u201d.\nNel 1920 sposa Sofia Ravasi. L'anno successivo nasce un figlio, cui viene dato il nome Livio, come il nonno.\nDopo essersi dedicato, fino al 1921, all'insegnamento, si trasferisce a Milano e si d\u00e0 con successo all'attivit\u00e0 di imprenditore. Opera nella chimica, fondando la societ\u00e0 Sadaf produttrice di coloranti e prodotti per la concia di pellami. Nel 1932 ampli\u00f2 l'attivit\u00e0 aperndo la societ\u00e0 Miret, specializzata in pizzo e seta. Nel secondo dopoguerra si afferm\u00f2 nel settore degli ausiliari tessili.\nNel 1937, anche dietro consiglio del caro amico Aldo Spallicci, Garzanti decide di dedicarsi all'editoria. Nel 1939 rileva la casa editrice Fratelli Treves (i fratelli Treves, in quanto ebrei, sono costretti a cederne la propriet\u00e0 a causa della promulgazione delle leggi razziali) che diviene la Aldo Garzanti editore, subito una delle pi\u00f9 importanti in campo nazionale, punto di riferimento di intellettuali ed autori del tempo (Curzio Malaparte, Riccardo Bacchelli, Elsa Morante).\nNel 1952 Aldo, pur mantenendo la presidenza della casa editrice, lascia la conduzione effettiva del gruppo al figlio Livio, all'epoca trentunenne. Decide di dedicarsi ad un nuovo progetto: una Fondazione destinata ad ospitare artisti e letterati, con sede nella natia Forl\u00ec.\nIl 12 ottobre 1957 viene ufficialmente inaugurato e aperto al pubblico, nel corso di un'affollatissima cerimonia, il grande complesso architettonico voluto e finanziato da Aldo Garzanti e progettato dallo studio milanese Ponti-Fornaroli-Rosselli, che avrebbe ospitato la \u201cFondazione Livio e Maria Garzanti\u201d (dedicata ai genitori di Aldo). Il \u00abpremio Garzanti\u00bb, istituito per tenere a battesimo la neonata istituzione, fu attribuito nel novembre dello stesso anno.\nMuore nel 1961, all'et\u00e0 di 78 anni.\nOpere.\nNel 1908 pubblica la monografia \"Il Comune di Forl\u00ec nella prima met\u00e0 del secolo XVI\", approfondito studio sui rapporti fra il Contado e la Citt\u00e0.\nNello stesso anno la rivista \"La Romagna\" pubblica il saggio \u201cIl contadino forlivese e il contratto di mezzadria nel secolo XVI\u201d ed esce presso La tipografia Jesina di Jesi lo studio \"Un banco ebreo in Forl\u00ec\"."}
{"id": "2742112", "revid": "29063550", "url": "https://it.wikipedia.org/wiki?curid=2742112", "title": "Militanti", "text": ""}
{"id": "2742113", "revid": "63756", "url": "https://it.wikipedia.org/wiki?curid=2742113", "title": "Burj Dubai", "text": ""}
{"id": "2742116", "revid": "120826623", "url": "https://it.wikipedia.org/wiki?curid=2742116", "title": "Rudolf Kreitlein", "text": "Carriera.\nSarto di professione, Kreitlein venne alla ribalta nel calcio europeo gi\u00e0 prima del Campionato mondiale di calcio 1966. Nominato come uno dei rappresentanti tedeschi per il 1963 UEFA Under in Inghilterra, arbitr\u00f2 la finale tra Inghilterra e Irlanda del Nord a Wembley (i suoi assistenti furono il direttore d'orchestra e arbitro ungherese Istvan Zsolt e il belga Mark Raemaekers). Kreitlein era stato un arbitro della Bundesliga dal 1963, ma aveva arbitrato solo 36 partite a livello nazionale prima di essere incaricato di dirigere la finale di Coppa dei Campioni 1965-1966 tra Real Madrid e Partizan Belgrado. Vanta anche la direzione della finale di andata della Coppa Intercontinentale del 1965 tra Inter e Independiente.\nInghilterra-Argentina 1966.\nKreitlein \u00e8 maggiormente conosciuto per il suo arbitraggio nella sfida tra Inghilterra e Argentina, valevole per i quarti di finale del Campionato mondiale di calcio 1966, in cui espulse dal campo Antonio Ratt\u00edn dopo 35 minuti. Rattin inizialmente rifiut\u00f2 di lasciare il campo, polemizzando furiosamente con Kreitlein (anche se il tedesco non capiva lo spagnolo) e il gioco rimase bloccato per alcuni minuti, fino a che Rattin decise di uscire anche se controvoglia. \u00c8 stato anche durante la partita che Jack Charlton \u00e8 stato ammonito, solo per scoprire il fatto il giorno dopo dal giornale. Come risultato di questo incidente Ken Aston svilupp\u00f2 l'idea di cartellini gialli e cartellini rossi per aiutare la comunicazione in un campo di calcio. Kreitlein, che non aveva mai visto la partita in televisione e che venne escluso dalla competizione dopo la partita, ha chiesto una copia del filmato alla Football Association nel 2006."}
{"id": "2742117", "revid": "344646", "url": "https://it.wikipedia.org/wiki?curid=2742117", "title": "RM-81 Agena", "text": ""}
{"id": "2742123", "revid": "1121152", "url": "https://it.wikipedia.org/wiki?curid=2742123", "title": "Trattato sulla natura umana", "text": "Il Trattato sulla natura umana \u00e8 un saggio del filosofo scozzese David Hume, pubblicato originariamente in forma anonima in tre libri: i primi due nel 1739, il terzo nel 1740. Questa prima opera di Hume viene considerata la pi\u00f9 completa e importante di questo pensatore. Il suo titolo completo in italiano \u00e8 \"Trattato sulla natura umana: Un tentativo di introdurre il metodo del ragionamento sperimentale nelle materie morali\". Contiene i seguenti libri:\nContesto.\nHume scrisse in Francia all'et\u00e0 di ventisei anni il suo \"Trattato sulla natura umana\" che non fu apprezzato dai lettori inglesi tanto che Hume stesso attribu\u00ec l'insuccesso dell'opera dichiarando che il libro \u00abera nato morto sin dalla stampa\u00bb.\nHume si proponeva di vedere se il \"Trattato\" avesse avuto successo e, in tal caso, di completarlo con libri dedicati alla morale, politica, e critica. Prima della Introduzione infatti Hume inser\u00ec una \"Inserzione,\" o avvertenza dove si diceva: \n Il mio piano del presente lavoro \u00e8 sufficientemente spiegato nella \"Introduzione\". Il lettore deve solo osservare, che tutte le materie che mi ero proposto di svolgervi, non sono trattate in questi due volumi. Le materie del \"comprendere\" e delle \"passioni\" costituiscono in s\u00e9 una completa catena di ragionamento; ed io intendevo approfittare di questa divisione naturale, per saggiare il gusto del pubblico. Se ho la buona fortuna di avere successo, proceder\u00f2 all'esame della \"morale\", \"politica\", e \"critica\"; che completeranno questo \"Trattato della natura umana\". \nIl che non avvenne e l'opera rimase incompleta.\nConvinto che il \"Trattato\" avesse avuto problemi di stile piuttosto che di contenuto, egli rilavor\u00f2 parte del materiale per un uso e consumo pi\u00f9 popolare in \"Una ricerca concernente il comprendere umano\" (1748) ma neppure quest'opera si dimostr\u00f2 di notevole successo, bench\u00e9 fosse stata apprezzata pi\u00f9 del \"Trattato\". Successivamente Hume \"scrisse daccapo\" il Libro 3 del \"Trattato\" come \"Una ricerca concernente i principi della morale\" (1751), dichiarando che fosse \"di tutti i miei scritti, storici, filosofici, o letterari, incomparabilmente il migliore\".\nContenuto.\nLibro I: Sull'Intelletto.\nQuesto libro \u00e8 una trattazione onnicomprensiva dall'origine delle nostre idee a come esse debbano essere divise. Include importanti affermazioni dello Scetticismo e del metodo sperimentale di Hume. La Parte 1 tratta della natura delle idee. La Parte 2 tratta delle idee di spazio e tempo. La Parte 3 tratta di conoscenza e probabilit\u00e0. La Parte 4 tratta dello Scetticismo e di altri sistemi filosofici, inclusa una discussione dell'anima e dell'identit\u00e0 personale.\nLa natura delle idee.\nIn questa prima Parte, dapprima David Hume divide tutte le percezioni in idee ed impressioni. \nImpressioni e idee.\nNella nostra mente esistono due tipi di rappresentazione della realt\u00e0:\nLa differenza tra impressioni ed idee quindi \nQuando per esempio alla mia vista si presenta un limone, il mio apparato sensibile lo coglie nella vivacit\u00e0 (caratteristica questa che mi convince psicologicamente della sua esistenza) delle sue qualit\u00e0 sensibili (colore, forma, odore); quando mi allontano da esso, in assenza della percezione presente continuo in qualche modo ad averne una risonanza: lo percepisco in modo sfocato rispetto alla impressione precedente; questa situazione indica per Hume l'esistenza dell'idea, come ricordo sbiadito di una vivace impressione non pi\u00f9 attuale.\nNon \u00e8 impossibile inoltre che in particolari circostanze che impressioni ed idee possano confondersi (\u00e8 il caso di ci\u00f2 che si pu\u00f2 sperimentare nei sogni, o nella follia).\nImpressioni e idee semplici o complesse.\nHume distingue le impressioni e quindi le idee che ne derivano in semplici o complesse: \nEsistono infine due tipi di idee: quelle secondarie (idee che sono immagini di altre idee), e quelle primarie (idee che sono immagini di impressioni).\nLe idee di spazio e tempo.\nIn questa seconda Parte, Hume dapprima argomenta che le nostre idee ed impressioni di spazio e tempo non sono infinitamente divisibili, uno degli argomenti \u00e8 che la capacit\u00e0 della mente \u00e8 limitata pertanto non pu\u00f2 percepire un oggetto con un infinito numero di parti, quindi non pu\u00f2 essere infinitamente divisibile, lo stesso per le impressioni e la prova \u00e8 che se qualcuno muove un pezzo di carta con una macchia di inchiostro su di esso finch\u00e9 esso scompare, l'attimo prima, esso rappresenta la pi\u00f9 piccola indivisibile impressione.\nPoi Hume sostiene che lo spazio ed il tempo stessi non sono infinitamente divisibili, e l'argomento \u00e8 che se il tempo fosse infinitamente divisibile ci potrebbero essere due momenti coesistenti che \u00e8 contro la definizione di tempo, ci deve essere una parte di tempo indivisibile, e dal concetto di movimento lo stesso pu\u00f2 essere detto dello spazio.\nCome Hume mostr\u00f2 in precedenza, nessuna idea semplice pu\u00f2 venire prima di una impressione semplice, ed applicando ci\u00f2 allo spazio, quale impressione pu\u00f2 causare l'idea di spazio?\nDeve essere un'idea esterna secondo Hume (diversamente da Kant che dice che l'idea di spazio \u00e8 data a priori), ma i sensi ci trasmettono solo punti colorati e raggi di luce, quindi l'idea di estensione non \u00e8 altro che la copia di questi punti colorati e la maniera delle loro apparenze.\nL'idea di tempo \u00e8 derivata dalla successione di due forme di percezione, idee ed impressioni (di nuovo diversamente da Kant che considerava lo spazio ed il tempo condizioni di esperienza e non derivate dall'esperienza ma date a priori), l'argomento per ci\u00f2 \u00e8 che noi sentiamo lo scorrere del tempo differentemente se le nostre idee ed impressioni fluiscono nella mente differentemente.\nUn altro argomento per ci\u00f2 \u00e8 che le parti di tempo non possono mai coesistere sicch\u00e9 un oggetto immutabile in quanto contiene solo impressioni coesistenti non ci pu\u00f2 mai dare la nozione di tempo, pertanto il tempo deve essere derivato da oggetti mutevoli, e non pu\u00f2 mai essere separato dalla successione di essi.\nHume poi sostiene che il tempo non pu\u00f2 essere derivato da un oggetto immutabile pertanto non pu\u00f2 essere applicato ad un tale oggetto, il resto di tale parte \u00e8 la risposta alle obiezioni alla posizione di Hume circa lo spazio ed il tempo.\nLibro II: Sulle passioni.\nNel secondo dei tre libri del \"Trattato sulla natura umana\" (1739\u20131740) Hume assegna un'importanza centrale per definire la vita dell'uomo al tema delle passioni nelle quali ritiene che vi sia \u00abmeccanismo regolare\u00bb, conoscibile scientificamente \u00abnon meno delle leggi del moto, dell'ottica, dell'idrostatica o di qualsiasi branca della filosofia naturale\u00bb\nDall'analisi naturalistica delle passioni egli ne ricava la falsit\u00e0 della visione tradizionale dell'uomo unico essere razionale che con la sua capacit\u00e0 di controllare e mettere al suo servizio le spinte emozionali si rende simile a Dio. In realt\u00e0 l'uomo, come gli animali, \u00e8 essenzialmente preda delle passioni e la sua ragione, offuscata dai dubbi, non \u00e8 in grado di conseguire la conoscenza neppure delle realt\u00e0 naturali pi\u00f9 semplici come l'esistenza di un mondo oggettivo estraneo alla soggettivit\u00e0, la capacit\u00e0 di cogliere il rapporto di causalit\u00e0 tra le cose, la propria autocoscienza.\nNon la ragione ma le passioni invece offrono all'uomo certezze come quelle di essere sicuro della sua coscienza personale, e di come il suo carattere, determinato naturalisticamente, sia alla base della causalit\u00e0 del suo comportamento\nContrariamente all'opinione diffusa, risalente a Platone, che cio\u00e8 la ragione sia superiore alle passioni e in grado di dominarle, per Hume in realt\u00e0 nessuna condotta umana pu\u00f2 essere compresa dalla ragione che \u00e8 capace solo di stabilire semplicemente delle relazioni tra le idee e mai dettare quale debba essere il comportamento umano. Anzi, afferma Hume, \u00abla ragione \u00e8, e deve essere, schiava delle passioni\u00bb\nContro la concezione cristiana e la filosofia di Hobbes che giudicavano negativamente una vita dominata dalle passioni Hume \u00e8 convinto che tra gli uomini sia fondamentale per la loro razionalit\u00e0 quello che egli chiama \"il principio di trasmissione della simpatia\", intendendo come essi siano immersi in un continuo interscambio tra di loro di emozioni e sentimenti che li influenzano profondamente.\nDalla simpatia nascono le quattro passioni fondamentali: l'orgoglio, l'umilt\u00e0, l'amore e l'odio. Ad esempio nel caso dell'orgoglio, che pure \u00e8 strettamente connesso a motivazioni egoistiche e autocelebranti, questo sentimento pu\u00f2 nascere e avere senso solo se ci si rapporta empaticamente con gli altri.\nL'orgoglio, pi\u00f9 dell'umilt\u00e0, che reprime gli aspetti piacevoli di questa passione, pu\u00f2 essere fonte di effetti positivi come una certa benevolenza nei confronti del prossimo, il rafforzamento della propria autostima fondata sul sicuro possesso doti naturali e sul sereno riconoscimento del proprio carattere.\nLibro III: Sulla Morale.\nQuesto libro \u00e8 una trattazione di idee morali, giustizia, obbligazioni, benevolenza. La Parte 1 si occupa di virt\u00f9 e vizio in generale. La Parte 2 si occupa di giustizia. La Parte 3 si occupa di altre virt\u00f9, come la benevolenza.\nParte I: Su virt\u00f9 e vizio.\nSecondo Hume, vizio e virt\u00f9 non possono essere spiegati in termini di conformit\u00e0 o non conformit\u00e0 alla ragione, come sosteneva la tradizione classica. La ragione, infatti, \u00e8 un principio inattivo in s\u00e9 stesso e non \u00e8 responsabile di finalit\u00e0 ultime. D'altra parte, attraverso la ragione, gli uomini possono scoprire ci\u00f2 che \u00e8 vero e falso e non ci\u00f2 che \u00e8 giusto e sbagliato. Pertanto, la distinzione tra bene e male morale non pu\u00f2 essere fatta dalla ragione. La moralit\u00e0, secondo Hume, non \u00e8 suscettibile di dimostrazione, giacch\u00e9 essa dipende dai desideri e dalle percezioni degli uomini, che sono soggettivi. Ci\u00f2 che distingue una virt\u00f9 da un vizio \u00e8 l'impressione che essa genera. Se l'impressione \u00e8 gradevole, allora \u00e8 una virt\u00f9; se \u00e8 sgradevole, allora \u00e8 un vizio. Segue che, nella filosofia morale di Hume, non c'\u00e8 posto per standard eterni e immutevoli in moralit\u00e0.\nParte II: Sulla giustizia.\nL'essere naturale e innaturale si applica sia a vizi che a virt\u00f9. Infatti, non tutti i tipi di virt\u00f9 sono naturali. La giustizia, per esempio, non \u00e8 una virt\u00f9 naturale. La giustizia emerge dalle circostanze e dalle necessit\u00e0 dell'umanit\u00e0. Le regole di giustizia sono artificiali e sono costituite da educazione e convenzione umana. Fornendo unione di forze, divisione del lavoro, mutuo soccorso, la societ\u00e0 risulta essere vantaggiosa. Gli uomini diventano consapevoli dei vantaggi della societ\u00e0 anche in relazione alla conservazione dei loro beni e stipulano una convenzione. Quando questa convenzione ha preso forza, i concetti di giustizia/ingiustizia - propriet\u00e0/diritti/obbligazioni iniziano a prendere consistenza.\nL'origine della giustizia \u00e8 strettamente connessa con la propriet\u00e0. Segue che la giustizia non deriva da interessi pubblici, giacch\u00e9 non \u00e8 un immediato interesse per gli esseri umani; la giustizia non \u00e8 fondata sulla ragione, ma sulle impressioni degli uomini, causati da artificio. Infatti, un singolo atto di giustizia \u00e8 contrario all'interesse pubblico e privato, se preso singolarmente, ma lo schema \u00e8 complessivamente benefico sia per la societ\u00e0 che per l'individuo. \nL'idea di virt\u00f9 \u00e8 spesso associata a giustizia e l'idea di vizio a ingiustizia (Platone, Aristotele ecc.). Inizialmente, gli uomini sono indotti a seguire la giustizia per ragioni di interesse privato. La simpatia per l'interesse pubblico \u00e8 la fonte dell'approvazione morale. La stima pubblica per la giustizia accresce la nostra stessa stima verso di essa.\nParte II, Sezione II: Sulla regola della propriet\u00e0.\nPerch\u00e9 beni particolari sono assegnati a persone particolari? Il criterio stabilit\u00e0-utilit\u00e0 non \u00e8 buono abbastanza, come potrebbe essere sostenuto da pi\u00f9 di una persona allo stesso tempo. Tale principio poggia sulla credenza che ognuno continui a godere ci\u00f2 di cui egli \u00e8 al momento possessore. Ma, nel lungo andare, ogni ingiustizia sarebbe autorizzata e ricompensata. Questo criterio pu\u00f2 andare bene per una societ\u00e0 per ottenere stabilit\u00e0, ma dopo di ci\u00f2, altre circostanze dovrebbero essere prese in considerazione: \n1. L'occupazione coincide con il primo possesso e, come \u00e8 stato mostrato, \u00e8 decisamente controverso nel lungo termine\n2. Lungo possesso, quando il tempo d\u00e0 titolo di propriet\u00e0 di un oggetto\n3. Accessoriet\u00e0, quando oggetti sono legati in maniera intima con altri oggetti che sono gi\u00e0 nella propriet\u00e0 di qualcuno e sono inferiori ad essi (come: frutti dell'albero, ma non pesci del mare)\n4. Successione, che \u00e8 un diritto naturale: il possesso degli uomini dovrebbe passare a quelli che sono pi\u00f9 vicini ad essi.\nParte II, Sezione IV: Trasferimento della propriet\u00e0 mediante consenso.\nTalvolta, Le suddette regole non risolvono tutti gli inconvenienti che derivano dal possesso. Possesso e propriet\u00e0 dovrebbero sempre rimanere stabili eccetto quando il possessore acconsenta a trasferire parte della sua propriet\u00e0 ad un'altra persona. Lo scambio e il commercio di beni \u00e8 basato su questa assunzione.\nParte II, Sezione V: Delle obbligazioni di promessa.\nLa regola della morale non \u00e8 naturale. Infatti, una promessa non sarebbe intelligibile e non avrebbe obbligazione morale prima che la convenzione umana non l'avesse stabilita. Una promessa non genera naturalmente un'obbligazione. L'obbligazione \u00e8 l\u00ec solo quando \u00e8 stabilita da convenzione (come la giustizia). Le promesse sono invenzioni umane che sono fondate sulla necessit\u00e0 ed interesse della societ\u00e0. L'interesse proprio \u00e8 il primo motivo dietro l'adempimento della promessa.\nParte II, Sezione VI: Alcune altre riflessioni su giustizia e ingiustizia.\nCi sono tre leggi di giustizia fondamentali:\nLa societ\u00e0 \u00e8 assolutamente necessaria per gli uomini e queste tre leggi sono necessarie per il mantenimento della societ\u00e0, ma esse sono artificiali e create dagli uomini.\nCi sono degli argomenti a sostegno di questa affermazione.\nCi\u00f2 presuppone che il diritto di propriet\u00e0 sia antecedente alla giustizia, ma questa \u00e8 un'opinione fallace. In realt\u00e0, la propriet\u00e0 non \u00e8 una qualit\u00e0 dell'oggetto, ma \u00e8 la relazione dell'oggetto con un essere umano razionale. \u00c8 la relazione esterna dell'oggetto che determina la propriet\u00e0. Il concetto di giustizia \u00e8 connesso con il concetto di propriet\u00e0.\nGiustizia e ingiustizia non sono suscettibili di grado, pertanto essi non sono naturalmente virtuosi o viziosi.\nInoltre, la distinzione tra giustizia e ingiustizia poggia su due differenti fondamenta:\ninteresse proprio, giacch\u00e9 \u00e8 impossibile vivere in societ\u00e0 senza regole;\nmoralit\u00e0, l'interesse \u00e8 comune all'umanit\u00e0 intera e tutti gli uomini ricevono piacere da cose che sono in accordo con la giustizia. Il senso dell'onore e del dovere sono altri artifici che derivano da questa relazione.\nParte II, Sezione VII: Sull'origine del governo.\nGli uomini sono governati dal loro proprio interesse e tendono a dare vantaggio al loro particolare interesse rispetto al bene comune. Il rimedio a questa situazione dovrebbe procedere dal consenso degli uomini. Ma, poich\u00e9 gli uomini non possono cambiare la loro natura, la soluzione dovrebbe essere cercata nelle circostanze. La giustizia dovrebbe diventare l'interesse pi\u00f9 vicino almeno per poche persone, che avrebbero un diretto interesse nell'esecuzione della giustizia. Re, magistrati, governanti, in una parola, il governo \u00e8 il rimedio.\nGrazie al governo, gli uomini possono provare la mutua assistenza che fornisce la societ\u00e0. Sono costruiti ponti, porti, strade. Anche se sono oltre l'immediato interesse di ogni uomo, presi singolarmente, essi sono per il bene comune.\nParte II, Sezione VIII: Sulla fonte dell'obbedienza.\nIl governo \u00e8 un'invenzione molto vantaggiosa, in quanto esso sorveglia sulla implementazione delle tre leggi. Quando gli uomini capiscono il vantaggio di avere un governo, essi si radunano insieme, scelgono i loro magistrati e promettono loro obbedienza. Tuttavia, l'atto di promettere obbedienza \u00e8 qualcosa che \u00e8 accaduto all'inizio ed \u00e8 la fonte originale della prima obbligazione verso il governo. Ma dopo di ci\u00f2, l'obbligazione verso il governo \u00e8 basato sull'interesse proprio, in particolare: a) preservare pace e ordine nella societ\u00e0 e b) preservare mutua confidenza e fiducia nei doveri della vita. I doveri civili si distaccano dalle promesse ed acquisiscono un'autorit\u00e0 indipendente. L'obbligazione morale di sottomettersi al governo non \u00e8 basata sul consenso. In realt\u00e0, il governo ha autorit\u00e0 anche su coloro che non hanno mai dato il loro consenso a ci\u00f2. Segue che l'obbligazione morale deriva dal fatto che ognuno si sottometta alla sua autorit\u00e0. La promessa pu\u00f2 decisamente rinforzare l'obbligazione di obbedienza, ma non \u00e8 la fonte dell'autorit\u00e0.\nParte II, Sezione IX: Delle misure di obbedienza.\nLa teoria del contratto sociale intese stabilire un principio nobile: la sottomissione al governo ammette eccezioni e la tirannia - che \u00e8 contraria al consenso - \u00e8 sufficiente a liberare l'individuo da tutti i tipi di obbedienza.\nSecondo questa teoria, gli uomini sono in origine in uno stato di libert\u00e0 e decidono di rinunciare alle loro libert\u00e0 in cambio di protezione e sicurezza e quando questa condizione non \u00e8 soddisfatta, essi sono liberi di rompere il loro contratto. Il concetto \u00e8 che chiunque abbia acquisito autorit\u00e0 sulle persone debba produrre qualche vantaggio per loro, altrimenti ci si deve aspettare dall'individuo che l'obbedienza sia presto o tardi ritirata. \nHume sostiene che la conclusione \u00e8 giusta, ma il principio in s\u00e9 \u00e8 errato. Utilizzando differenti premesse, Hume tenter\u00e0 di raggiungere la stessa conclusione e fornire un'alternativa alla teoria tradizionale del contratto sociale. Sulla base delle sue assunzioni, l'obbligazione non deriva dalle premesse, ma dai motivi che hanno spronato gli uomini a concludere l'accordo, cio\u00e8, il loro interesse personale in sicurezza e protezione. L'obbligazione verso il governo cessa quando l'interesse cessa. \nPertanto, l'obbedienza all'autorit\u00e0 non deve essere passiva: il governo \u00e8 un'invenzione dell'uomo per il suo proprio interesse e per l'interesse della societ\u00e0. Quando il governante rimuove l'interesse, egli rimuove anche l'obbligazione naturale di obbedienza. Segue che gli uomini possono legalmente resistere al governo senza commettere ingiustizia.\nParte II, Sezione X: Dell'oggetto dell'obbedienza.\nLa dottrina della resistenza dovrebbe essere applicata solo in pochissimi casi e quando i vantaggi di sovvertire un governo prevalgono sugli svantaggi. Ci\u00f2 deve essere una eccezione alla regola normale, che detta che al governo si deve obbedienza. \nCosa rende un governo legittimo dipende dalla fonte dell'autorit\u00e0:\nParte II, Sezione XI: Leggi delle nazioni.\nQuando furono costituiti i governi civili, sorse un nuovo insieme di doveri tra i paesi confinanti, cio\u00e8, le leggi delle nazioni.\nLe tre regole fondamentali di giustizia (stabilit\u00e0 di possesso, adempimento di promesse e trasferimento di possesso mediante consenso) sono valide per ogni uomo, inclusi re e governanti, ma il loro sistema morale \u00e8 pi\u00f9 libero che per gli individui. Esso ha la stessa estensione, ma non la stessa forza. Infatti, pu\u00f2 essere rotto in caso ci\u00f2 si rivelasse un beneficio per il regno. L'interesse a mantenere le leggi di giustizia non \u00e8 cos\u00ec forte come per gli individui, pertanto anche l'obbligazione morale sar\u00e0 pi\u00f9 debole.\nParte II, Sezione XII: Su castit\u00e0 e modestia.\nLa differenza in forza ma non in estensione tra l'obbligazione di re ed individui \u00e8 spiegata dal seguente esempio: castit\u00e0 e modestia sono caratteristiche gradevoli sia per gli uomini che per le donne, ma sono pi\u00f9 convenienti per le donne, giacch\u00e9 il loro interesse \u00e8 maggiore di quello degli uomini. L'obbligazione morale delle donne \u00e8 pi\u00f9 forte di quella degli uomini."}
{"id": "2742124", "revid": "486946", "url": "https://it.wikipedia.org/wiki?curid=2742124", "title": "Bonjour (ciclismo)", "text": ""}
{"id": "2742127", "revid": "1543377", "url": "https://it.wikipedia.org/wiki?curid=2742127", "title": "Karosa", "text": "Karosa (in lingua ceca:\"Tov\u00e1rna na Ko\u010d\u00e1ry, Automobily, Rotory, Obr\u00e1b\u011bc\u00ed stroje, Sekac\u00ed stroje a Autobusy\") \u00e8 stata un'azienda produttrice di autocarri e autobus con sede a Vysok\u00e9 M\u00fdto all'epoca Cecoslovacchia.\n\u00c8 stata fusa nel 1999 nella Renault Veicoli Industriali, con il marchio non pi\u00f9 utilizzato per la commercializzazione dei prodotti ivi fabbricati. Nel 2007 \u00e8 stata rinominata in \"Iveco Czech Republic\" e dal 2014 \u00e8 parte di Iveco Bus.\nStoria.\n\u00c8 stata fondata nel 1896 da Josef Sodomka a Vysok\u00e9 M\u00fdto come societ\u00e0 produttrice di carrozze. Diventer\u00e0 poi una carrozzeria d'autore, sotto il nome di Josef Sodomka. \nNel 1925 Sodomka produsse le carrozzerie per su chassis Praga Mignon. Cre\u00f2 carrozzerie per celebrit\u00e0 come Jan Werich (Tatra 52) e la moglie del presidente Edvard Bene\u0161 (Aero 50).\nContinuer\u00e0 l'attivit\u00e0 nel settore automobilistico fino al 1958.\nNel 1948, dopo la statalizzazione ad opera del regime comunista, il nome \u00e8 cambiato in Karosa.\nAutobus.\nNel 1948 l'azienda venne statalizzata, cambi\u00f2 il nome da Praga di Old\u0159ich Uhl\u00edk, e incorporata. Fu l'unico costruttore di autobus della Cecoslovacchia. \u0160koda o Praga non riuscirono a competere. Alla fine degli anni '50 Karosa produsse il primo noto autobus urbano 706 RTO (solo la carrozzeria), esposto in numerose fiere (Expo 1958 a Bruxelles). Seguirono prototipi per versioni intercity e articolati ma rimasero solo prototipi. Il 706 RTO fu sostituito da Karosa serie \u0160 nel 1964, anche come filobus. Dal 1972, il sito della fabbrica \u00e8 quello attuale. Nel 1981 viene introdotto il Karosa 700. Nel 1989, dopo la caduta del comunismo, Karosa pass\u00f2 dal produrre 4.000 bus all'anno a solo un migliaio.\nDopo il regime comunista.\nNel 1994 Karosa venne comprata da Renault. Nel 1995 inizi\u00f2 la produzione del Karosa 900, e ridisegnato in Karosa 700. Dal 1999, Karosa diventa parte di Irisbus, joint-venture tra Renault e Iveco.\nNel 2003 Iveco fa nascere Irisbus, comprando le quote Renault.\nNel 2007 Karosa diventa \"Iveco Czech Republic\" e dal 2013 diventa parte di Iveco Bus."}
{"id": "2742128", "revid": "767487", "url": "https://it.wikipedia.org/wiki?curid=2742128", "title": "B.B. e il cormorano", "text": "B.B. e il cormorano \u00e8 un film del 2003 diretto da Edoardo Gabbriellini, presentato nella Settimana internazionale della critica del 56\u00ba Festival di Cannes.\nTrama.\nMario \u00e8 un giovane introverso che sogna di scappare da una vita piatta e noiosa per andare a vivere di musica in America. Per raggiungere il suo scopo, accetta di lavorare come idraulico in una fatiscente ex colonia fascista che viene riconvertita in un improvvisato villaggio vacanze. Qui incontrer\u00e0 una serie di personaggi solo in apparenza surreali, un tipico campionario di personaggi tipici della provincia italiana, mosche bianche che Mario scoprir\u00e0 essere molto pi\u00f9 simili a lui di quanto non creda."}
{"id": "2742129", "revid": "125998871", "url": "https://it.wikipedia.org/wiki?curid=2742129", "title": "Ken Dagnall", "text": "Carriera.\nKen Dagnall fece carico di due partite dei Mondiali del 1966. La prima \u00e8 stata la vittoria per 3-1 con l'Ungheria in Brasile nel gruppo 3 a Goodison Park il 15 luglio 1966. Successivamente diresse la finale per il 3\u00ba e 4\u00ba posto a Wembley il 28 luglio 1966, tra Portogallo e URSS, vinta dai portoghesi per 2-1. Pare che egli avrebbe invece arbitrato la finale di Coppa del Mondo se l'Inghilterra non si fosse qualificata per la finale. A livello nazionale, \u00e8 stato poi selezionato per la finale di FA Cup a Wembley il 20 maggio 1967, quando il Tottenham super\u00f2 il Chelsea per 2-1."}
{"id": "2742133", "revid": "29063785", "url": "https://it.wikipedia.org/wiki?curid=2742133", "title": "Rango equestre", "text": ""}
{"id": "2742134", "revid": "2219548", "url": "https://it.wikipedia.org/wiki?curid=2742134", "title": "Raffaele Amato", "text": " Soprannominato 'o Spagnuolo, \u00e8 stato il capo del clan Amato-Pagano che ha dato vita nel 2004 alla faida di Scampia, dopo la scissione del clan Di Lauro.\nBiografia.\nNegli anni novanta ha lavorato come sicario per la famiglia dei \"Di Lauro\" contribuendo ad ottenere l'egemonia sul territorio di Napoli. Amato controllava il traffico di cocaina fra la Galizia e l\u2019Italia. Ha guidato la rivolta dei cosiddetti \u2018scissionisti\u2019 contro il Clan Di Lauro, dopo che questi ultimi avevano cercato di centralizzare il traffico di droga sostituendo la vecchia guardia con manovalanza pi\u00f9 giovane. Dalla Spagna, Amato tirava le fila dello spaccio e del racket della prostituzione nei quartieri di Secondigliano e di Scampia. La guerra con i Di Lauro \u00e8 passata alla storia criminale come faida di Scampia, 60 omicidi fra il 2004 e il 2005.\nFuggito in Spagna nel dicembre 2005, ha continuato da l\u00ec a gestire i traffici di droga (in particolare cocaina) con il napoletano. \u00c8 stato arrestato a Marbella il 17 aprile 2009 dagli agenti napoletani dell'antidroga con l'accusa di otto omicidi, commessi fra il 1991 e il 1993, durante la faida di Mugnano."}
{"id": "2742136", "revid": "1048993", "url": "https://it.wikipedia.org/wiki?curid=2742136", "title": "Carlo Cassola (doppiatore)", "text": "Biografia.\nIn coppia con Paolo Canali lavora dal 1935 al 1938 alla versione italiana di tutti i film di Stanlio e Ollio che arrivano in Italia in quel periodo e al ridoppiaggio di quelli gi\u00e0 presenti nella stessa lingua.\nLa sua voce viene sostituita dal 1938 da quella di Mauro Zambuto."}
{"id": "2742140", "revid": "1543377", "url": "https://it.wikipedia.org/wiki?curid=2742140", "title": "Los Angeles Film Critics Association Awards 1975", "text": "La 1\u00aa edizione dei Los Angeles Film Critics Association Awards si \u00e8 tenuta nel 1975."}
{"id": "2742144", "revid": "342773", "url": "https://it.wikipedia.org/wiki?curid=2742144", "title": "Milord (Sailor Moon)", "text": ""}
{"id": "2742148", "revid": "51133750", "url": "https://it.wikipedia.org/wiki?curid=2742148", "title": "Ascensore inclinato", "text": ""}
{"id": "2742149", "revid": "287204", "url": "https://it.wikipedia.org/wiki?curid=2742149", "title": "Stephane Peterhansel", "text": ""}
{"id": "2742151", "revid": "124738783", "url": "https://it.wikipedia.org/wiki?curid=2742151", "title": "Paolo Canali", "text": "Biografia.\nNato a Londra da una famiglia di italiani torna in Italia, a Roma, dove frequenta le scuole commerciali, dilettandosi di recitazione, sino al 1934 quando partecipa alle selezioni per la scelta di una nuova voce per il doppiaggio di Oliver Hardy.\nScelto tra un gran gruppo di partecipanti lavora al doppiaggio dei film di Stanlio e Ollio, in coppia dapprima con Derek Fortrose Allen nel 1934 e 1935, e poi con Carlo Cassola. I due doppiano insieme, a partire dal 1935, quasi tutte le pellicole di Laurel &amp; Hardy sino al 1938, quando Canali viene sostituito da Alberto Sordi.\nSuccessivamente termina gli studi rimanendo nella capitale, entrando in politica nel dopoguerra. Si candida nella Democrazia Cristiana di Alcide De Gasperi e per conto di quest'ultimo svolge la cosiddetta \"Missione Canali\", che fa da tramite tra la DC italiana e l'onorevole inglese Winston Churchill, nel 1954. \nNel 1953 Canali scrive anche il libro \"Alcide De Gasperi nella politica estera italiana\", firmandosi con lo pseudonimo di Adstans."}
{"id": "2742179", "revid": "72396", "url": "https://it.wikipedia.org/wiki?curid=2742179", "title": "E Polis Roma", "text": ""}
{"id": "2742180", "revid": "287204", "url": "https://it.wikipedia.org/wiki?curid=2742180", "title": "Ramazan Ozcan", "text": ""}
{"id": "2742184", "revid": "72396", "url": "https://it.wikipedia.org/wiki?curid=2742184", "title": "E Polis Milano", "text": ""}
{"id": "2742190", "revid": "1522738", "url": "https://it.wikipedia.org/wiki?curid=2742190", "title": "Ex Death", "text": "ExDeath (\u30a8\u30af\u30b9\u30c7\u30b9'Ekusudesu), anche conosciuto come X-Death o Ex Death (il nome originale \u00e8 Exodus), \u00e8 l'antagonista principale in Final Fantasy V. Secondo Ghido, bench\u00e9 il suo aspetto e portamento cavalleresco, in realt\u00e0 egli fu, ed ancora \u00e8 come estensione, un albero dalla Grande foresta di Moore.\nPersonaggio.\nExDeath \u00e8 un essere ingiurioso, blasfemo e malvagio fino al midollo. Durante Final Fantasy V, ExDeath considera Bartz Klauser e la sua squadra come semplici ostacoli lungo la via verso i suoi obiettivi, e pi\u00f9 volte li spazza via senza per\u00f2 mai ucciderli, non considerandoli una minaccia cos\u00ec temibile. A prima vista potrebbe sembrare un semplice sbruffone, ma in realt\u00e0 ha davvero qualcosa di cui vantarsi, in quanto la sua potenza non ha eguali. Ex Death non mostra alcun sentimento verso nessuno, nemmeno se vede eliminare i suoi servi pi\u00f9 fedeli; anzi, molto spesso, provvede lui a sfoltire le sue stesse fila, come accade con Gilgamesh, che non ha alcun problema a spedire nel Vuoto Interdimensionale per i suoi fallimenti.\nLa sua comparsa in Dissidia rende pi\u00f9 chiari i suoi motivi e la sua personalit\u00e0. La sua auto fiducia e fortezza d'animo non vengono solo dal suo potere immenso, ma anche dalla sua sicurezza sul fatto che, abbia lui vinto oppure no, ogni cosa ritorner\u00e0 al Vuoto. Per questo motivo, nella storia, non ha un ruolo cos\u00ec di spicco, ma si limita a seguire e supportare gli altri Guerrieri di Chaos. Inoltre, a differenza degli altri antagonisti, accetta pi\u00f9 volentieri la sua sconfitta in Shade Impulse: ci\u00f2 \u00e8 dovuto al suo piacere dell'eliminazione dell'esistenza di tutto, anche di s\u00e9 stesso. Dopo essersi assicurato che tutti i Warriors of Chaos ritornino nel Vuoto, svanisce nel nulla ridendo turpemente.\nAspetto.\nExDeath indossa un'armatura celeste completa di elmo cornuto, spalliere punzonate ed un lungo mantello blu. Due piume abbelliscono il suo elmo, e questo presenta sottile apertura per consentirgli la vista.\nL'armatura \u00e8 decorata con gioielli, filature dorate e perline, e bench\u00e9 sia uno stregone, possiede anche una spada, che usa con la stessa maestria con cui usa la sua magia. La sua vera forma, nascosta sotto l'armatura, non \u00e8 mai stata vista, e la fessura sull'elmo \u00e8 cos\u00ec sottile che non si vedono nemmeno i suoi occhi.\nNella sua forma d'albero, ExDeath ha ancora il torso e la testa antropomorfi, ma l'armatura \u00e8 ora di un blu cobalto. Dall'addome in gi\u00f9 si vede la sua vera forma di albero, con un volto demoniaco inciso sulla corteccia.\nDopo che il Vuoto ha cominciato a consumarlo, i demoni che componevano il corpo di ExDeath fuoriescono, formando Neo ExDeath, obbrobrio oscuro composto da demoni, diavoli ed altri esseri, dominati da un demone grigiastro con corna rosse ed arti muscolosi.\nAmbizioni.\nObiettivo ultimo di Ex Death \u00e8 l'annichilimento di tutto ci\u00f2 che gli si pone innanzi. In solitudine, consuma con la forza senziente i suoi opponenti. Ex Death desidererebbe conquistare tutto utilizzando il Void, ma alla fine \u00e8 un mostro nichilista.\nNella battaglia finale, rivela di voler cancellare tutto: disfattosi lui stesso, la non esistenza, per lui, \u00e8 come se sempre ci fosse stata.\nPoteri.\nEx Death \u00e8 uno stregone molto potente, in grado di desertificare vaste aree con la sua magia. Affonda l'isola di Ghido e incendia la Grande Foresta di Moore. Secondo Galuf, il suo potere gli \u00e8 concesso perch\u00e9 egli \u00e8 \"diretto verso il basso, ma non chinato\".\nInoltre, possiede subito un limitato controllo sul Void, avendoci imprigionato Gilgamesh.Ottenuto il potere del Void, Ex Death \u00e8 capace di annichilire tutto con il proprio pensiero, infondendo il Void in s\u00e9 e dirigendosi in una dimensione ignota.\nAltre apparizioni.\nChaos evoc\u00f2 ed un\u00ec tutti i malvagi da ogni mondo da ogni Final Fantasy per ottenere il controllo sui Cristalli, per poter dominare su ogni mondo. ExDeath \u00e8 tra questi, in contrapposizione al guerriero della luce Bartz.\nAssieme a Kuja, Nube Oscura e Kefka, ExDeath mira ad avvolgere il mondo nel Vuoto. Desideroso di sfidare Bartz, ExDeath collabora con Kuja per intrappolare la sua nemesi e Gidan. ExDeath, inoltre sar\u00e0 il primo a venire a sapere del tradimento di Golbez, in quanto lo sorveglier\u00e0 di nascosto."}
{"id": "2742196", "revid": "121418961", "url": "https://it.wikipedia.org/wiki?curid=2742196", "title": "Coppa Italia (hockey su prato femminile)", "text": "La Coppa Italia femminile di hockey su prato \u00e8 la coppa nazionale hockeistica italiana, che si tiene sotto la giurisdizione della FIH ed \u00e8 organizzato a cadenza annuale.\nPer la stagione 2012-2013 la manifestazione \u00e8 stata sospesa dalla FIH in via sperimentale, venendo sostituita per chi volesse partecipare da Coppe di Area a livello territoriale.\nDalla stagione 2017-2018 invece, ritorna la manifestazione nell'attivit\u00e0 agonistica federale."}
{"id": "2742197", "revid": "373458", "url": "https://it.wikipedia.org/wiki?curid=2742197", "title": "Campanile di Giotto", "text": "Il campanile di Giotto \u00e8 la torre campanaria di Santa Maria del Fiore, la cattedrale di Firenze, e si trova in piazza del Duomo.\nLe sue fondamenta furono scavate attorno al 1298 all'inizio del cantiere della nuova cattedrale, quando capomastro era Arnolfo di Cambio. Nel 1334 Giotto di Bondone subentr\u00f2 nell'incarico di capomastro. Vasari, nella \"Vita di Giotto\", riferisce del suo arrivo \u00abl'anno 1334 a d\u00ec 9 di luglio, al campanile di S. Maria del Fiore\u00bb, quando inizi\u00f2 a occuparsi subito della costruzione del primo piano del campanile disinteressandosi - secondo quanto sostiene Giovanni Villani - del cantiere della basilica.\nLa posizione inusuale del campanile, allineato con la facciata, riflette la volont\u00e0 di conferirgli una grande importanza come segno di forte verticalit\u00e0 al centro della \"Insula Episcopalis\", oltre probabilmente alla necessit\u00e0 pratica di liberare la visuale della zona absidale per la grande cupola, prevista sin dal progetto arnolfiano. Giotto forn\u00ec un progetto originale del campanile, con una terminazione a cuspide piramidale alta 50 braccia fiorentine (circa 30 metri), secondo cui l'elevazione totale sarebbe dovuta essere di 110-115 metri circa. Un disegno conservato nel Museo dell'Opera del Duomo di Siena \u00e8 considerato da alcuni studiosi ispirato a questo progetto.\nTuttora l'altezza del campanile visitabile al pubblico \u00e8 di 82 metri e il numero degli scalini per salire sulla sommit\u00e0 \u00e8 398 originali a cui si devono aggiungere 15 che fanno parte della prima rampa di accesso.\nLe campane.\nIl campanile ospita dodici campane: cinque antiche pi\u00f9 un concerto di sette per il servizio liturgico.\nLe cinque campane dismesse sono le pi\u00f9 antiche del precedente concerto di sette campane (di cui facevano parte anche le due maggiori odierne).\nNel 1956 il capitolo della cattedrale decise di rifare il castello ligneo e in quell'occasione la fonderia Barigozzi realizz\u00f2 le cinque campane minori del nuovo concerto.\nLe cinque campane antiche furono dismesse. La maggiore, detta l'Apostolica, realizzata nel 1405 da un fonditore di Cortona (AR), pesante cinquemila libbre, si trova oggi sul pavimento della cella campanaria.\nLe quattro campane minori, ossia la \"Beona\" del peso di libbre 2760, la campana di terza \"Maria Anna\" di libbre 2152, la campana piccola, realizzata nel 1513, di 1400 libbre e infine la campana pi\u00f9 piccola che risale al 1514 di mille libbre, con l'antica inceppatura lignea, sono state installate in alto nei finestroni.\nIl concerto attuale \u00e8 composto da sette campane:\nProfilo turistico.\nIl Campanile di Giotto \u00e8 gestito dall'Opera di Santa Maria del Fiore, che gestisce il relativo museo, la Cattedrale, il Battistero e altri monumenti che si affacciano sulla piazza. L'ente non si occupa solo della fruizione museale, ma \u00e8 responsabile anche della conservazione, dei restauri e dell'ordinaria manutenzione degli edifici. Nel 2000 i biglietti staccati per salire sul campanile erano stati circa 290.000, al terzo posto come numero di ingressi dopo il Battistero (circa 485.000) e la cupola del Brunelleschi (circa 412.000).\nVicende costruttive.\nGiotto.\nL'impronta giottesca \u00e8 soprattutto evidente nel pittoricismo del raffinatissimo rivestimento in marmi bianchi (provenienti dalle cave di Campiglia Marittima e Pietrasanta), verdi (serpentino di Prato) e rossi (Monsummano Terme, Siena, Stazzema), e soprattutto nel grandioso ciclo figurativo che adorna il basamento del campanile: una serie di raffigurazioni che accomunano il campanile ad altre grandi imprese della scultura figurativa come i portali delle cattedrali romaniche e gotiche (Arles, Fidenza, Chartres, Orvieto), ma i confronti pi\u00f9 stringenti si possono fare con i rilievi della Fontana Maggiore a Perugia (1275-1278) opera di Nicola e Giovanni Pisano e quelli del Battistero di Parma con il celebre zooforo di Benedetto Antelami (1216 circa).\nAnche se la critica non ha riconosciuto con certezza la mano del maestro in alcuno dei rilievi, non si pu\u00f2 mettere in dubbio la sua partecipazione alla stesura del programma iconografico.\nAlla morte di Giotto nel 1337 solo il primo dado era compiuto, e gi\u00e0 si erano evidenziate le carenze strutturali del progetto: l'anonimo autore di un \"Commentario\" alla Divina Commedia del XIV secolo riferisce la leggenda che Giotto fosse morto di dolore per avere dato al campanile \"poco ceppo da pie'... \".\nIn effetti i pi\u00f9 recenti rilievi effettuati sul campanile proverebbero che il progetto iniziale prevedeva uno spessore murario alla base di 1,60 metri, che non avrebbe consentito alla torre di raggiungere l'altezza prevista. Al di sopra del primo livello, inoltre, Giotto aveva fatto eseguire una risega (arretramento della faccia esterna dei muri) di ben 24 centimetri che restringeva lo spessore dei muri di quasi mezzo metro. In pi\u00f9, la scala di accesso ai piani superiori non era prevista - come normalmente avviene - a sbalzo nel pozzo centrale della struttura, ma scavata al centro delle muraglie, soluzione che permetteva s\u00ec di ottenere una serie di locali di grande dimensione e ben sfruttabili, ma che indeboliva ulteriormente il basamento.\nAndrea Pisano.\nGiotto rimase a capo del cantiere fino alla sua morte, nel 1337. Giorgio Vasari menziona il pittore Taddeo Gaddi come suo immediato successore, che alcuni ritengono abbia diretto l'ispessimento delle mura all'interno del primo ripiano; tuttavia nei documenti dell'Opera del Duomo l'unico successore documentato \u00e8 Andrea Pisano, che gi\u00e0 aveva collaborato all'arredo decorativo del campanile.\nAndrea Pisano prosegu\u00ec i lavori, modificando il disegno all'esterno con l'aggiunta di due lesene per faccia, nell'intento di rimediare alla diminuzione di spessore dovuta alla risega. Tra le lesene avrebbe dovuto probabilmente aprirsi una monofora (come si vede nel disegno dell'Opera del Duomo di Siena), per dare luce alla sala di rappresentanza al primo piano.\nInoltre le due sale sovrapposte a quella al piano terra furono eseguite in falso, cio\u00e8 non appoggiando sulle murature ma sulle volte della sala sottostante, permettendo di guadagnare preziosi centimetri di spessore murario dall'interno. La modifica strutturale funzion\u00f2 egregiamente, in quanto il campanile pot\u00e9 raggiungere i previsti 85 metri senza ulteriori problemi. Unici inconvenienti rimasero l'angustia del vano alla base del campanile e l'irregolarit\u00e0 delle finestre. Andrea Pisano diresse il cantiere dal 1337 al 1348. Nella parte costruita sotto la sua direzione, il campanile presenta una serie di nicchie ogivali per un ciclo di sculture a tutto tondo, meglio visibili dal basso rispetto ai bassorilievi.\nIl problema dei vani scale.\nUn accenno oscuro di Antonio Pucci, rimatore del '300, riferisce che Andrea Pisano perse l'incarico di capomastro a causa degli errori da lui commessi nel secondo livello del campanile. Non \u00e8 molto chiaro quanto questo accenno sia credibile, n\u00e9 vi \u00e8 accordo su quali sarebbero stati gli errori imputatigli; probabilmente, durante la conduzione dei lavori da parte di Andrea Pisano, si rese necessario ricorrere a dei compromessi per continuare la costruzione nonostante i difetti del piano originale.\nIl problema proveniva dalla necessit\u00e0 di due diverse scale. Mentre una scala serviva a raggiungere la cella campanaria e la cima del campanile, la seconda scala era riservata all'accesso alle tre grandi sale, di cui quella a terreno e quella del primo piano dovevano servire a usi di rappresentanza, sale che vantano rifiniture di alto livello, volte a costoloni impostati su colonnine angolari e chiavi di volta decorate (a piano terra con l\"'Agnus Dei\", stemma dell'Opera del Duomo, al primo piano con il giglio araldico di Firenze).\nInevitabilmente le due scale avrebbero dovuto evitare di incrociarsi e dovevano quindi seguire percorsi complicati: inoltre, preoccupava lo svuotamento delle muraglie, che poteva indebolire le pareti.\nIl punto di maggiore complessit\u00e0 si trova proprio all'altezza del secondo dado del campanile: Andrea riusc\u00ec a condurre entrambe le scalinate, ma per farlo dovette sacrificare le finestre che avrebbero fornito luce alla sala del primo piano. Infatti invece della progettata monofora, dovette accontentarsi di due prese di luce ridotte e irregolari. All'esterno le aperture non sarebbero apparse simmetriche e cos\u00ec Andrea dovette ricorrere a un artificio, riducendo la progettata monofora nello spazio tra le lesene a una sottile striscia (coperta con una grata traforata in marmo), e riempiendo lo spazio non usato con altre due nicchie ogivali lievemente (particolare rivelatore) pi\u00f9 strette delle altre.\nFrancesco Talenti.\nIl campanile, dopo l'interruzione dei lavori dovuti alla peste nera, fu terminato nel 1359 da Francesco Talenti, che pot\u00e9 portare pi\u00f9 agevolmente a termine l'opera non avendo pi\u00f9 da risolvere complessi problemi di statica, risolti bene o male dal suo predecessore. Francesco per\u00f2 diede prova di grande abilit\u00e0, organizzando la costruzione come quattro massicci pilastri angolari collegati da diaframmi murari relativamente sottili in cui si aprono le grandi finestre.\nOra era necessario un solo vano scale, e si pot\u00e9 usare un solo pilastro alla volta, scavandovi una scala a elica per scavalcare i finestroni (l'elica \u00e8 doppia nell'ultimo piano per passare sopra all'altissima trifora). A lui si devono tre piani: i due pi\u00f9 bassi con un caratteristico motivo di bifore accoppiate, forse di origine senese; l'ultimo con la cella campanaria aperta da enormi trifore con timpano.\nAl di sopra della cella fu eseguita una piattaforma aggettante con una ricca balaustra in luogo della cuspide prevista nel progetto giottesco: Vasari crede che questa scelta fu dettata da una precoce reazione contro il gusto gotico.\nNel rivestimento marmoreo dell'ultimo piano furono impiegate lastre di marmo bianco con motivi a tarsia di sapore romanico, forse pezzi di reimpiego provenienti dal cantiere del Battistero. Francesco inoltre si spos\u00f2 pi\u00f9 avanti con la figlia di Giotto proprio nella chiesa di fianco al campanile.\nIl corredo decorativo.\nI bassorilievi del basamento.\nPeculiare del campanile \u00e8 la ricchissima decorazione scultorea, un complesso programma iconografico a cui parteciparono alcuni tra i migliori scultori presenti a Firenze. Tutte queste opere che insieme costituiscono uno dei pi\u00f9 completi cicli figurativi del Medioevo sono oggi stati sostituite con copie (gli originali si conservano nel Museo dell'Opera del Duomo).L'attribuzione dei bassorilievi \u00e8 tuttora oggetto di discussione, tuttavia si considera come ampiamente condivisa l'opinione che i disegni possono essere scaturiti da un'idea programmatica di Giotto, mentre l'esecuzione (1337-1341) fu affidata ad Andrea Pisano e alla sua bottega: tra i collaboratori emergono le figure del figlio Nino Pisano, di Gino Micheli da Castello, Alberto Arnoldi, Maso di Banco e dei cosiddetti Maestro dell'Armatura e Maestro di Saturno; cinque formelle sono da attribuirsi all'intervento pi\u00f9 tardo di Luca della Robbia (1437-39).\nI bassorilievi del basamento, esagonali in basso, a losanga al livello superiore, rappresentano:\nLato ovest.\nDa sinistra a destra:\nAl piano superiore, nelle losanghe, \"I sette pianeti\": Luna, Mercurio, Venere, Sole, Marte, Giove, Saturno (della bottega di Andrea Pisano, cosiddetto Maestro di Saturno, tranne Venere, forse di Nino Pisano).\nLato sud.\nDa sinistra a destra:\nAl piano superiore, nelle losanghe, \"Le Virt\u00f9 teologali\" (Fede, Speranza, Carit\u00e0) e le \"Virt\u00f9 cardinali\" (Prudenza, Giustizia, Temperanza, Fortezza), della bottega di Andrea Pisano.\nLato est.\nDa sinistra a destra:\nQuesta faccia ha solo cinque formelle per l'apertura, nel XV secolo, della porta d'accesso alla sala terrena; le due formelle rimosse furono spostate ai primi due posti del lato nord.\nAl piano superiore, nelle losanghe, Le \"Arti del trivio\" (Grammatica, Dialettica, Retorica) e del \"Quadrivio\" (Aritmetica, Musica, Geometria e Astronomia), della bottega di Andrea Pisano.\nLato nord.\nQuesta faccia, vicinissima alla cattedrale, era originalmente priva di formelle esagonali; quando fu aperta la porta del campanile vi furono spostate le due formelle con la \"Pittura\" e la \"Scultura\", e nel 1437 si commissionarono cinque formelle a Luca della Robbia per completare la decorazione.\nDa sinistra a destra:\nAl piano superiore, nelle losanghe, i \"Sette Sacramenti\" (battesimo, penitenza, matrimonio, ordine sacro, confermazione, eucaristia, unzione degli infermi), variamente attribuiti ad Alberto Arnoldi o Maso di Banco; nella lunetta dell'antico portale di collegamento con il duomo, una \"Madonna con il Bambino\" di Andrea Pisano.\nLettura delle immagini.\nLa scelta dei temi pu\u00f2 sembrare convenzionale, in quanto non esce dalle tradizionali scelte iconografiche, ma differenze nella scelta e nella rappresentazione sono evidentissime. Antonio Paolucci ritiene che il ciclo voglia rappresentare una \"narrazione del Destino dell'uomo\" e delle sue attivit\u00e0. Immagini dal libro della Genesi sono scolpite o illustrate in numerose facciate, Cicli dei Mesi con la rappresentazione delle attivit\u00e0 dell'uomo sono diffusissimi (esempio celeberrimo, il \"Portale dei Mesi\" a Ferrara; per restare vicini a Firenze, li troviamo a Pisa, Lucca, Arezzo).\nNei rilievi ovest del campanile si rileva per\u00f2 una curiosa originalit\u00e0 nel trattamento di temi altrove rigidamente canonizzati; manca la narrazione della tentazione e della cacciata dei progenitori, privilegiando invece il lavoro nei campi; nell'ubriachezza di No\u00e8, mancano i figli che lo osservano o cercano di coprine le nudit\u00e0, e tutta l'attenzione verte sulla magnifica vite, sotto cui giace una botte accuratamente descritta. L'intento quindi \u00e8 di sintetizzare racconto biblico e rappresentazione della creativit\u00e0 umana.\nAl piano superiore le losanghe dei Pianeti, ordinati secondo il modello tolemaico, riportano alle raffigurazioni calendariche. Passando al lato sud del campanile le attivit\u00e0 descritte si specializzano, non pi\u00f9 quelle primitive dei progenitori ma quelle sviluppate dalle necessit\u00e0 e dall'ingegnosit\u00e0 umana. La figura umana \u00e8 assolutamente protagonista. Le Virt\u00f9 del piano superiore sono in diretta relazione con il lavoro, tramite tra l'uomo e la sua elevazione.\nNel lato rivolto a est, mentre si celebrano altre attivit\u00e0 umane, tra cui l'agricoltura e il teatro, con il carro di Tespi, per finire con la rappresentazione dell'architetto che leva il capo a guardare il Duomo, sono soprattutto degne di nota le formelle a losanga, che rappresentando le Arti del Trivio e del Quadrivio sono una celebrazione dello \"Studium\", della Universit\u00e0 appena aperta (1349) nella vicina via dello Studio, che sbocca quasi di fronte a questo lato del campanile.\nIl lato nord inizialmente non presentava una serie di rilievi esagonali, poich\u00e9 un passaggio sopraelevato costituiva l'accesso al campanile dalla cattedrale. Invece al piano superiore chi percorreva il passaggio si trovava di fronte i rilievi dei sette Sacramenti. Quando la passerella fu rimossa e due formelle esagonali si resero disponibili (a causa dell'apertura della porta attuale), altre cinque formelle furono commissionate ad Andrea della Robbia.\nQuali furono, se ve ne furono, gli ispiratori di questo complesso ciclo iconografico? La critica recente sembra orientata a proporre solo due nomi, Vincenzo di Beauvais, morto nel 1264, autore del trattato intitolato \"Specula\" in cui suddivide in quattro \"specchi\" tutte le attivit\u00e0 celesti e umane, oppure Fra Remigio dei Girolami, domenicano nato a Firenze e ancora vivo agli inizi del XIV secolo, allievo di San Tommaso d'Aquino e (forse) maestro di Dante.\nLe sculture nelle nicchie ogivali.\nAl livello superiore Andrea Pisano ricav\u00f2 sedici nicchie ogivali (quattro per lato; a un livello superiore un fregio di simili nicchie cieche) per inserirvi statue a tutto tondo. Come nel livello inferiore, il riempimento delle nicchie si prolung\u00f2 oltre la fine dei lavori del campanile, il che fa s\u00ec che alcune di queste statue siano capolavori del Rinascimento.\nLe sedici statue del terzo ordine si trovano dal 1937 nel Museo dell'Opera del Duomo di Firenze, mentre all'esterno si trovano delle copie.\nLato nord.\nQueste quattro statue si trovavano fino al 1464 sul lato ovest, il pi\u00f9 importante poich\u00e9 contiguo alla facciata, ma analogamente alla porta di Andrea Pisano del Battistero vennero spostate per fare spazio a opere rinascimentali, pi\u00f9 apprezzate, in questo caso le sculture di Donatello. Il lato nord era invece quello meno visibile, poich\u00e9 molto ravvicinato alla parete del Duomo. Queste opere, pi\u00f9 che statue a tutto tondo, possono essere considerate altorilievi molto aggettanti, grezzi sul retro dove la nicchia copriva la visione.\nLato ovest (Statue originariamente destinate al Lato Nord del campanile).\nQueste quattro sculture furono le ultime quattro a essere scolpite (1420-1435). A lavori ultimati gli operai del Duomo furono cos\u00ec soddisfatti delle opere che le collocarono nel lato ovest, il pi\u00f9 importante, spostando quelle pi\u00f9 antiche di Andrea Pisano e bottega.\nLato sud.\nI quattro profeti del lato sud sono caratterizzati da un senso maggiore del volume e un'ispirazione pi\u00f9 classica rispetto a quelli del lato nord, immediatamente precedenti, gi\u00e0 attribuiti alla tarda attivit\u00e0 di Andrea Pisano, oggi sono in parte attribuite a Maso di Banco e a artisti della sua cerchia, con datazioni oscillanti tra il 1334 e il 1341.\nLato est.\nLe quattro scultore, dedicate a \"Profeti\" e \"Patriarchi\", vennero scolpite tra il 1408 e il 1421.\nCuriosit\u00e0.\nSi racconta che durante la fase iniziale nella quale il campanile veniva rivestito e ornato con i pregevoli marmi bianchi, rosati e verdi nonch\u00e9 dalle sculture eseguite dai migliori scalpelli del tempo, un cittadino di Verona rendendosi perfettamente conto del valore che stava assumendo l'opera, ebbe a dire che la Repubblica Fiorentina non poteva permettersi il lusso di continuare a finanziare l'intera opera. Questo superficiale giudizio offese la Signoria tanto da infliggere all'incauto veronese due mesi di prigione per vilipendio. Scontata la pena, il gonfaloniere Ruggeri Calcagni ordinandone la scarcerazione, volle per\u00f2 che prima di ripartire, fosse condotto a vedere l'opulenza dell'erario pubblico alla fine di renderlo consapevole sull'effettiva solvibilit\u00e0 dei fiorentini i quali, non solo potevano permettersi il lusso di eseguire il ricco rivestimento al loro campanile, ma erano in grado di rivestire cos\u00ec l'intera citt\u00e0."}
{"id": "2742206", "revid": "12109", "url": "https://it.wikipedia.org/wiki?curid=2742206", "title": "Garyowen", "text": ""}
{"id": "2742208", "revid": "287204", "url": "https://it.wikipedia.org/wiki?curid=2742208", "title": "Lina Brazdeikyte", "text": ""}
{"id": "2742209", "revid": "709565", "url": "https://it.wikipedia.org/wiki?curid=2742209", "title": "Garry Owen", "text": "Biografia.\nMorte.\nMor\u00ec a Hollywood il 1\u00ba giugno 1951 di infarto a 49 anni. Fu inumato alla Chapel of the Pines Crematory."}
{"id": "2742210", "revid": "287204", "url": "https://it.wikipedia.org/wiki?curid=2742210", "title": "Vaida Pacauskiene", "text": ""}
{"id": "2742212", "revid": "12109", "url": "https://it.wikipedia.org/wiki?curid=2742212", "title": "Garry Owens", "text": ""}
{"id": "2742213", "revid": "287204", "url": "https://it.wikipedia.org/wiki?curid=2742213", "title": "Milda Sauliute", "text": ""}
{"id": "2742214", "revid": "287204", "url": "https://it.wikipedia.org/wiki?curid=2742214", "title": "Gintare Petronyte", "text": ""}
{"id": "2742215", "revid": "287204", "url": "https://it.wikipedia.org/wiki?curid=2742215", "title": "Agne Ciudariene", "text": ""}
{"id": "2742216", "revid": "287204", "url": "https://it.wikipedia.org/wiki?curid=2742216", "title": "Rima Valentiene", "text": ""}
{"id": "2742217", "revid": "287204", "url": "https://it.wikipedia.org/wiki?curid=2742217", "title": "Ela Briedyte", "text": ""}
{"id": "2742219", "revid": "287204", "url": "https://it.wikipedia.org/wiki?curid=2742219", "title": "Kristina Vengryte", "text": ""}
{"id": "2742220", "revid": "287204", "url": "https://it.wikipedia.org/wiki?curid=2742220", "title": "Vita Kuktiene", "text": ""}
{"id": "2742221", "revid": "287204", "url": "https://it.wikipedia.org/wiki?curid=2742221", "title": "Sandra Valuzyte", "text": ""}
{"id": "2742222", "revid": "287204", "url": "https://it.wikipedia.org/wiki?curid=2742222", "title": "Egle Sulciute", "text": ""}
{"id": "2742247", "revid": "62004", "url": "https://it.wikipedia.org/wiki?curid=2742247", "title": "Mario Manzoni", "text": "Professionista dal 1991 al 2004, conta una vittoria di tappa al Giro d'Italia. Dopo il ritiro dalle corse ha assunto incarichi tecnici presso formazioni professionistiche, e dal 2022 \u00e8 direttore sportivo all'Astana Qazaqstan Team.\nCarriera.\nPassato professionista nel 1991 grazie all'interessamento della Gatorade-Chateau d'Ax di Gianluigi Stanga, si conferma un buon passista a cui vengono affidati compiti di gregariato. Nonostante questo riesce a togliersi alcune importanti soddisfazioni, come la vittoria in tappe del Giro d'Italia, del Giro del Trentino e del Tour de Romandie.\nAl termine della carriera da ciclista sale sull'ammiraglia della Androni Giocattoli-3C Casalinghi come direttore sportivo, ruolo ricoperto nelle successive stagioni per la LPR/LPR Brakes. Dal 2015 al 2019 \u00e8 stato direttore sportivo del team Nippo-Vini Fantini, per passare nel 2020 al team Bardiani-CSF-Faizan\u00e8. Nel 2021 approda come direttore sportivo al neonato team neozelandese Global 6 Cycling, mentre nel 2022 \u00e8 nello staff tecnico del WorldTeam kazako Astana Qazaqstan Team."}
{"id": "2742249", "revid": "512552", "url": "https://it.wikipedia.org/wiki?curid=2742249", "title": "Beatrice Rosen", "text": "Biografia.\nBeatrice \u00e8 nata a New York City negli Stati Uniti. \u00c8 cresciuta in Francia a Parigi, dove ha iniziato a recitare all'et\u00e0 di 10 anni. Fino ai primi anni del 2000, Beatrice Rosen recita in alcuni film e serie televisive francesi. Nel 2004, dopo aver lasciato la Francia, passa alla carriera di attrice a livello internazionale, recitando nei film americani e in televisione negli Stati Uniti e nel Regno Unito."}
{"id": "2742250", "revid": "1632387", "url": "https://it.wikipedia.org/wiki?curid=2742250", "title": "The Perishers", "text": "The Perishers sono un gruppo musicale svedese indie rock. La band nacque nel 1997 composta da sei membri, ma dal 2001 \u00e8 composta da 4 membri ovvero: Ola Kl\u00fcft (voce, chitarrista), Martin Gustafson (tastierista, voce di coro), Pehr \u00c5str\u00f6m (bassista) e Thomas Hedlund (batterista).\nSebbene non abbiano avuto un significativo successo commerciale, hanno comunque molti fan sparsi per tutta l'Europa e il Nord America, soprattutto. Molte delle loro canzoni sono state inserite in episodi di popolari serie tv americane come The OC, One Tree Hill, Greek - La confraternita e, pi\u00f9 significativamente, in Veronica Mars, dove \"Sway\" viene ballata da Logan e Veronica, in una puntata della seconda stagione. Il brano \"Nothing Like You and I\" fa parte della colonna sonora del film \"London\" diretto da Hunter Richards, uscito nel 2005.\nRecentemente la loro canzone \"My Heart\" \u00e8 stata usata negli spot della Saturno Sedan cos\u00ec come in un episodio della seconda stagione del telefilm \"Kyle XY\". Un'altra loro canzone, \"Trouble Sleeping\", \u00e8 stata usata in uno spot per la serie tv \"Grey's Anatomy\" mentre \u00e8 possibile ascoltare \"Come Out of the Shade\" nello stesso episodio."}
{"id": "2742253", "revid": "767487", "url": "https://it.wikipedia.org/wiki?curid=2742253", "title": "Kiss (film 1998)", "text": "Kiss \u00e8 un film diretto dal regista Richard LaGravenese.\nTrama.\nUna donna abbandonata dal marito cerca di rifarsi una vita. Trova solo solitudine e un amico non avvenente che l'ama, ma che lei non riesce ad amare. L'amicizia con lui tuttavia le restituisce serenit\u00e0 e le fa intravedere nuove speranze per il suo futuro."}
{"id": "2742257", "revid": "1386982", "url": "https://it.wikipedia.org/wiki?curid=2742257", "title": "Aspra (Bagheria)", "text": "Aspra \u00e8 l'unica frazione di Bagheria nella citt\u00e0 metropolitana di Palermo. Si tratta di una borgata marinara che si affaccia sul Golfo di Palermo.\nI primi insediamenti si pensa siano risalenti gi\u00e0 nel periodo di dominazione araba, dato che si sospetta che il suo nome derivi dall'arabo \u062d\u062c\u0631 (\u00abpietra\u00bb). Aspra \u00e8 stata infatti per generazioni usata per ricavarne blocchi di calcarenite (pietra leggera, di media durezza e facile da lavorare nelle ampie cave a cielo aperto localmente chiamate \"pirriere\"). Il toponimo \"Aspra\", tuttavia, potrebbe derivare dal latino \"asperus\" (impervio) o dal greco \"aspro\" (bianco).\n\"Montagna d'Aspra\" \u00e8 il nome del monte che sovrasta l'abitato, con le cime del Monte Irice (284\u00a0m.), Cozzo San Pietro (345\u00a0m.) e Cozzo Tondo; il monte si prolunga in un promontorio (Capo Mongerbino). Proseguendo verso est, passando da Mongerbino, si raggiunge Porticello (frazione del comune di Santa Flavia). Ad ovest il territorio di Aspra finisce seguendo il profilo del fiume Eleuterio. Come territorio esso faceva parte della tenuta nobiliare del \"Marchese di Sant'Isidoro\" di cui oramai rimangono una villa e la tenuta della chiesa (originariamente cappella privata ma poi data in donazione, l'altra porzione della tenuta \u00e8 parzialmente usata come uffici comunali).\nDa notare sono l'affresco di Renato Guttuso nella Chiesa, il lungomare che durante il periodo estivo s'affolla di visitatori a godersi il tramonto e l'ottimo gelato della zona, e infine \"u rittufilu\" (ufficialmente Corso Baldassarre Scaduto). Aspra era anche il luogo di ritiro favorito del poeta bagherese Ignazio Buttitta e dove crebbe l'eroe aeronautico Francesco Tempra.\nLa pi\u00f9 importante risorsa economica della frazione \u00e8 l'industria conserviera ittica, di cui Aspra esporta nel mondo acciughe sotto sale e sott'olio.\nAd Aspra ha sede anche il \"Museo dell'acciuga di Aspra\" Fondato da Michelangelo Balistreri."}
{"id": "2742258", "revid": "834", "url": "https://it.wikipedia.org/wiki?curid=2742258", "title": "Youngblood", "text": "Youngblood \u00e8 un gruppo di supereroi creati dall'autore statunitense Rob Liefeld a fine anni ottanta e fanno la sua prima apparizione sulla serie indipendente Megaton nel 1987. In seguito vengono ripresi da Rob per essere protagonisti della prima serie regolare della Image Comics nel 1992. Il titolo della pubblicazione \u00e8 \"Youngblood\" e il primo numero risulta essere l'albo pi\u00f9 venduto (fino ad allora) da un editore indipendente, segnando l'inizio di una nuova epoca nella storia dei fumetti.\nCome in gran parte dei supergruppi \"Image\", gli \"Youngblood\" non si uniscono di propria volont\u00e0 ma sono creati e manipolati da organizzazioni private o pubbliche (in questo caso il Governo degli Stati Uniti d'America). Liefield parte dall'idea che se i supereroi esistessero realmente sarebbero trattati come stelle del cinema o astronauti e avrebbero quindi un'immagine pubblica da sostenere. L'idea del fumetto si fonda su questo principio ma deve il suo successo e impulso ai disegni di Liefeld, tempestati da figure ipertrofiche e da scene di battaglia a due pagine. Nella loro prima avventura combattono un dittatore iracheno dal nome \"Hassam Kussein\" (chiaro richiamo a Saddam Hussein) contestualizzando le loro avventure nel periodo storico dell'epoca (cio\u00e8 i primi anni novanta).\nPersonaggi.\nMolti dei personaggi del team richiamano chiaramente alcuni dei supereroi della Marvel Comics e della DC Comics: Liefeld infatti aveva lavorato un anno prima per la Marvel su X-Force e stava per sbarcare alla DC per Teen Titans; difatti l'autore ha dichiarato che alcune idee che non pot\u00e9 sfruttare sui Titans le utilizz\u00f2 per Youngblood.\nAlcuni dei componenti principali del team sono:"}
{"id": "2742260", "revid": "122904545", "url": "https://it.wikipedia.org/wiki?curid=2742260", "title": "Kapilbastu", "text": " \nLa municipalit\u00e0 di Kapilvastu, detto talvolta anche Kapilbastu o Kapilavatthu, \u00e8 una municipalit\u00e0 del Nepal. Fa parte del distretto di Kapilvastu.\nLa localit\u00e0 di Taulihawa, all'interno di questa municipalit\u00e0, \u00e8 la sede dell'amministrazione del distretto.\nLa municipalit\u00e0 \u00e8 stata costituita nell'anno nepalese 2039 (1983 d.C.), ha 27.170 abitanti, e il capoluogo \u00e8 Taulihawa.\nStoria.\nNel primo millennio a.C. Kapilvastu era la capitale del piccolo regno Shakya e secondo la tradizione buddista \u00e8 il luogo dove avrebbe trascorso la sua giovent\u00f9 Siddh\u0101rtha Gautama, meglio noto come Gautama Buddha, il fondatore del buddhismo, regno di cui era egli stesso il principe ereditario, essendo suo padre il re."}
{"id": "2742261", "revid": "1305772", "url": "https://it.wikipedia.org/wiki?curid=2742261", "title": "Hockey Femminile Mori Villafranca", "text": "L'Hockey Femminile Mori Villafranca \u00e8 una societ\u00e0 di hockey su prato con sede a Mori (TN) e stadio a Villafranca (VR).\nNegli anni 2000 si sta affermando come una delle realt\u00e0 pi\u00f9 vincenti del panorama italiano.\nNel 2003/04 ha centrato quello che in gergo calcistico anglosassone viene definito \"Treble\" vincendo lo scudetto Prato, lo scudetto Indoor e la coppa Italia. In tutti e tre i casi si trattava del primo successo della societ\u00e0."}
{"id": "2742264", "revid": "125024364", "url": "https://it.wikipedia.org/wiki?curid=2742264", "title": "Rezzato", "text": "Rezzato (\"Rezat\" in dialetto bresciano) \u00e8 un comune italiano di abitanti della provincia di Brescia in Lombardia.\nPosto immediatamente ad est della citt\u00e0 di Brescia nell'area tra il capoluogo e il Lago di Garda, risulta essere il comune pi\u00f9 popoloso dell'est bresciano e il terzo comune dell'hinterland per numero di abitanti dopo Gussago e Concesio.\nFin dal Cinquecento la sua vicinanza alle cave di marmo di Botticino e la sua forte vocazione al lavoro artigianale lo hanno reso noto come il \"paese degli scalpellini\" (o \"t\u00e0ia-pr\u00e9de\" in dialetto bresciano), abili addetti alla lavorazione del marmo.\nDal 18 febbraio 2019 il comune fa parte dell'Associazione Nazionale Comuni Virtuosi.\nGeografia fisica.\nTerritorio.\nRezzato \u00e8 posto nell'area pedemontana immediatamente ad est del capoluogo.\nIl territorio \u00e8 costituito da tre grandi macroregioni morfologiche: l'ansa pianeggiante tra il Monte Maddalena, la collina di Botticino e il Monte Regogna. Il sistema collinare \u00e8 costituito dai monti Regogna, Fieno e Marguzzo, grazie ai quali Rezzato fa parte delle Alpi meridionali italiane, e da due culminazioni quali il monte Peladolo e il Poggio San Martino, leggermente distaccati dalle altre alture.\nOrografia.\nI sistemi collinari, gi\u00e0 citati, nascono nel corso delle varie ere geologiche e sono costituiti da diverse tipologie di rocce.\nLa prima roccia da considerare \u00e8 la \"corna\", costituita da carbonato di calcio e magnesio, la quale si sarebbe formata quasi 193 milioni di anni fa. Questa roccia \u00e8 presente in tutto il bacino compreso tra il Monte Regogna e il Monte Marguzzo, comprendendo anche il Poggio San Martino. Importanti studi effettuati sul monte Regogna hanno consentito di individuare varie forme fossilizzate di vita animale e vegetale marina.\nL'et\u00e0 del \"corso\" inizia poco dopo quelle della corna. Di questa roccia \u00e8 costituita la parte inferiore del Monte Regogna e tutto il Monte Peladolo. Essendo appunto parti molto basse, un tempo, quindi, sommersi del mare, sono state qui rinvenute conchiglie fossili di ammoniti e ricci di mare.\nIl \"medolo\", il quale affiora sulla parte occidentale del Monte Regogna, ha una formazione di gran lunga pi\u00f9 recente (178 milioni di anni fa) ed \u00e8 una roccia costituita da calcari marmosi. Il medolo \u00e8 caratteristico di un ambiente marino profondo e pertanto anche qui affiorano resti di conchiglie fossili.\nLe rocce pi\u00f9 giovani sono quelle che costituiscono il Colle San Pietro: queste sono costituite da calcari grigi alternati a marne formatisi 147 milioni di anni fa.\nIdrografia.\nIl territorio di Rezzato \u00e8 attraversato dal Naviglio Grande Bresciano, che dal Gavardo si dirige verso Brescia, rifornendo tutti i torrenti agricoli della Valverde e della pianura a sud.\nIl \"Rino\" \u00e8 un torrente che attraversa il centro storico della frazione di Virle e che si immette nel Naviglio Grande Bresciano all'altezza dello svincolo stradale di Treponti. Nei pressi della foce del Rino, dalle acque del Naviglio si dirama il torrente detto della \"Lupa\" che si dirige nelle campagne a sud di Treponti verso Castenedolo.\nDa Botticino scende il torrente \"Rino Musia\" che attraversa parte del territorio nord-est rezzatese, per poi entrare nel Comune di Brescia.\nOrigini del nome.\nTra le molte ipotesi sull'etimologia del toponimo Rezzato, quella pi\u00f9 famosa riguarda la storia di un leggendario Re di nome Zato che viveva nel territorio ad est di Brescia. Questa leggenda divenne, nel tempo, cos\u00ec famosa che oggi lo stemma del comune raffigura un mezzo busto di un re. Tra le tante leggende inventate attorno a questa figura, la pi\u00f9 strana \u00e8 quella dell'attribuzione di una moglie a questo re, ovvero la regina Sabina, la quale regnava sulla Valle Sabbia.\nL'ipotesi pi\u00f9 plausibile \u00e8, comunque, quella della derivazione del termine dal complesso della \"curtis vetus\" o \"Curvione\", dalla quale corte regia o \"Regiadum\", il luogo dove nel medioevo l'imperatore sostava durante i suoi viaggi diplomatici. Per ricordare questa nobile origine, rimane ancora tutt'oggi, presso la stazione ferroviaria, la localit\u00e0 Curvione, esito di \"Curtis Vetus\".\nStoria.\nEt\u00e0 antica.\nI reperti pi\u00f9 antichi ritrovati sul territorio rezzatese risalgono al Neolitico: il loro luogo di ritrovamento fu la Cavernetta \"Ca' dei Grii\". Questa cavit\u00e0 si trovava sul versante meridionale del Monte Regogna ed \u00e8 andata perduta durante i lavori di sfruttamento della cava vicina nel 1969. Questa cavernetta era lunga circa 9\u00a0m e aveva una larghezza di 3,50\u00a0m; al suo interno (durante i lavori iniziati nel 1954) furono ritrovati frammenti vascolari risalenti alla \"Cultura dei Vasi a Bocca Quadrata\" e anche resti scheletrici. Non si esclude che la cavernetta sia stata usata come rifugio per una famiglia durante la Seconda guerra mondiale. Altri reperti sono stati rinvenuti sul Monte Peladolo e sono databili intorno all'Et\u00e0 del Bronzo: su questa collina, infatti, si ritiene fosse presente un abitato di palafitte. Durante i molti lavori di scavo tra il 1881 e il 1968 sono stati rinvenuti, oltre che a molti manufatti in terracotta, anche dei crani di bambini e scheletri umani.\nL'et\u00e0 romana vede il territorio di Rezzato oltrepassato da un'importante strada, la \"via Gallica\", che collegava Brescia a Verona che oggi sarebbe stata ricalcata dal percorso della ex \"statale 11\". In pi\u00f9, da alcuni reperti, emerge che probabilmente all'altezza di Treponti vi fosse un bivio di questa strada che portava a Gavardo e a Vobarno (questa strada secondaria \u00e8 ricalcata oggi dalla \"statale 45 bis\").\nIn et\u00e0 romana Rezzato, insieme a Botticino, fu uno dei luoghi di estrazione del marmo pi\u00f9 sfruttati dagli antichi Romani come dimostrano i materiali utilizzati per la costruzione di molti edifici a Brescia e a Roma. Non ci sono, per\u00f2, importanti ritrovamenti risalenti a quell'epoca se non alcuni mattoni usati per la costruzione delle case romane rinvenuti nel 1998 nella zona del Santuario della Madonna di Valverde, un'ara della gens Livia ritrovata sul Colle San Pietro, una lanterna rappresentante il dio Dioniso ritrovata con alcune tombe nella localit\u00e0 Torre, una fibula in bronzo ritrovata sul monte Peladolo e un lastricato di strada romana ritrovato nel 1971 durante i lavori per il cavalcavia Rezzato-Botticino.\nMedioevo.\nIl Medioevo costituisce il periodo di nascita del paese. Intorno all'anno 1000, il vescovo di Brescia, Landolfo, don\u00f2 alcuni fondi ai monaci benedettini del monastero di Sant'Eufemia per bonificare la zona ad est della citt\u00e0. Grazie ai monaci le terre furono bonificate e nacque il primo centro abitato che dipendeva religiosamente e civilmente dal monastero di Sant'Eufemia. Per questo che nel 1299 il vescovo di Brescia Berardo Maggi venne incontro alle richieste dei rezzatesi emanando un decreto in cui dichiarava la nascita del paese di Rezzato.\nUna tradizione religiosa vuole sia avvenuta qui, nell'estate del 1399, una celebre apparizione mariana in localit\u00e0 Valverde. Divenuta subito luogo di pellegrinaggio del movimento dei \"Bianchi\", vi sorse in seguito un santuario.\nEt\u00e0 moderna.\nRezzato nel 1429 pass\u00f2 sotto il dominio della Repubblica di Venezia: inizi\u00f2 per il paese un periodo di prosperit\u00e0 e fioritura del commercio.\nNel 1548 il nobile Giacomo Chizzola fond\u00f2 a Rezzato la prima accademia di agronomia.\nNegli anni successivi furono costruite molte ville a Rezzato, tra cui \"Villa Fenaroli\" e \"Villa Provaglio\".\nSotto il provvisorio dominio dei Visconti, nel Cinquecento, Rezzato fu posto come paese capitano della regione \"Quadra\" (comprendente anche i comuni di Sant'Eufemia della Fonte, Mazzano, Caionvico, Borgosatollo, Castenedolo, Virle e Calcinato).\nIl comune si governava con tre consiglieri che duravano in carica un anno; 12 consoli che a turno ricoprivano la carica di massaro e un cancelliere.\nEt\u00e0 contemporanea.\nPassato nel XVIII secolo sotto l'impero napoleonico, divenne poi parte dell'impero austro-ungarico.\nDurante la seconda guerra di indipendenza italiana, Rezzato fu tra gli scenari della Battaglia di Treponti che si tenne fra i Cacciatori delle Alpi di Garibaldi e le forze austriache nella campagna tra Treponti e Castenedolo.\nDal punto di vista amministrativo, dal 1859 al 1926 Rezzato fece parte del Circondario di Brescia ed era a capo del Mandamento X che comprendeva anche i comuni di Borgosatollo, Botticino Sera, Botticino Mattina, Mazzano, Castenedolo, Nuvolera, Nuvolento, Serle, Ciliverghe, Caionvico, Virle Treponti.\nNel 1897 fu aperta la ferrovia Rezzato\u00a0\u2013 Vobarno che fino al 1968 ha collegato la Valsabbia alla stazione ferroviaria posta sulla Milano\u00a0\u2013 Venezia.\nNel 1928 fu integrato il territorio del soppresso comune di Virle Treponti, formato dalle attuali frazioni di Virle e di Treponti.\nRezzato fu colpito da 43 incursioni aeree alleate e fu luogo di transito delle operazioni politico-militari che dalla citt\u00e0 di Brescia si muovevano verso il lago. Nel periodo tra l'8 settembre 1943 ed il 28 aprile 1945 a Rezzato si svilupp\u00f2 anche un'organizzazione partigiana artefice anche del giornale clandestino \"Il ribelle\".\nSimboli.\nLo stemma del comune di Rezzato \u00e8 stato concesso con decreto del presidente della Repubblica del 2 marzo 2007.\nNonostante la recente concessione, lo stemma di Rezzato \u00e8 piuttosto antico ed appare gi\u00e0 negli \"Annali della Spettabile Comunit\u00e0 di Rezzato\" del 1749, anche se con qualche differenza negli smalti. Esso abbina alle caratteristiche di arma parlante i simboli dell'appartenenza alla fazione guelfa, tratto comune a molte altre localit\u00e0 del bresciano. Alla figura del leggendario Re Zato, a cui per paraetimologia si fa risalire l'origine del nome del paese, si accompagnano gli emblemi guelfi del giglio e della fascia dentata nel lembo inferiore.\nMonumenti e luoghi d'interesse.\nLa scuola per scalpellini e Rodolfo Vantini.\nRodolfo Vantini \u00e8 stato uno degli scultori pi\u00f9 importanti del Bresciano; nacque a Brescia nel 1792. Dopo vari studi divenne architetto e la sua vita inizi\u00f2 a legarsi particolarmente a Rezzato: prima di tutto per motivi sentimentali che lo legavano ad una giovane del luogo, poi per motivi di lavoro (fu lui, infatti, ad ideare il cimitero ed il palazzo del comune).\nSuccessivamente il Vantini decise di istituire proprio a Rezzato una scuola per scalpellini che nel corso dell'Ottocento si rivel\u00f2 assai importante per lo scultore. La scuola fu anche favorita da una grande adesione da parte dei rezzatesi vista la vicinanza con le cave di marmo di Botticino. Un allievo della scuola fu lo scultore Giovanni Battista Lombardi nato a Rezzato.\nVille antiche.\nA Rezzato si trovano molte ville antiche, tra le quali:\nPInAC.\nLa PInAC \u00e8 la Pinacoteca Internazionale dell'Et\u00e0 Evolutiva intitolata ad Aldo Cibaldi. Il progetto ha inizio negli anni '50 e nel 1969 la Pinacoteca diviene civica. La particolarit\u00e0 di questa Pinacoteca \u00e8 la presenza al suo interno di molteplici opere realizzate da bambini di tutto il mondo che vengono catalogate ed elaborate. La PInAC si trova in via Disciplina nell'edificio che un tempo era la chiesa di Sant'Alessandro.\nConvento di San Pietro in Colle.\nIl colle San Pietro \u00e8 importante per le comunit\u00e0 religiose di Rezzato e Virle, poich\u00e9 sulla sua sommit\u00e0 fu costruito nel 1008 un piccolo monastero benedettino. I monaci vi rimasero fino al 1299 quando, con la nascita del comune, vi fu istituita la prima chiesa parrocchiale. Nel 1460 la chiesa fu abbandonata perch\u00e9 la parrocchia si trasfer\u00ec nell'attuale chiesa di San Giovanni.\nNel 1571 sal\u00ec sul colle e nel convento una piccola comunit\u00e0 di frati Cappuccini.\nDopo ristrutturazioni e instabilit\u00e0 nel corso del XVIII e del XIX secolo, nel XX secolo tornarono i frati minori francescani.\nIl monastero possiede una ben fornita biblioteca con manoscritti antichissimi.\nChiesa di San Giovanni Battista.\nNel 1631 il Consiglio di Rezzato deliber\u00f2 la costruzione di una nuova parrocchiale che rispondesse alle esigenze del culto per il continuo incremento demografico. Il nucleo centrale risale al 1310 (di cui oggi si pu\u00f2 ancora ammirare il campanile), la ristrutturazione in stile barocco termina nel 1672.\nOltre all'altare maggiore in marmo di botticino, essa era arricchita da vari altari laterali dedicati al Santissimo Sacramento, Sant'Anonio, San Sebastiano e al Santissimo Rosario. Accanto alla chiesa attuale fu edificata nel 1707 la chiesa della \"Confraternita del Suffragio\". Completamente spoglia al suo interno, possiede un campanile che termina con una caratteristica cupola arabeggiante in bronzo alla cui estremit\u00e0 si trova una piccola bandiera segnavento.\nSantuario della Madonna di Valverde.\nLa strada che collega il paese al santuario risale al 1642 e la cappelletta sul laghetto (luogo dell'apparizione) fu costruita nel 1400 e poi ristrutturata nel 1712 in seguito all'apparizione del 1711. Il fatto che la strada e il santuario vero e proprio siano stati costruiti nel Seicento \u00e8 spiegato dall'aumento di religiosit\u00e0 da parte dei rezzatesi e anche all'aumento della popolazione locale avvenuto proprio in quel periodo.\nDiscorso a parte \u00e8 da fare per la rotonda di S.Maria in \"Vallis Verdis\". L'edificio in architettura romanica (l'unico della zona) era presente prima ancora dell'apparizione e sta a significare la particolare devozione mariana della Valverde. Edificato intorno all'anno 1100 l'edificio \u00e8 stato inglobato nel 1600 nella chiesa del santuario (oggi, infatti, da fuori non si riesce a distinguere la Rotonda). La costruzione ha una forma circolare nella sua prima parte proprio come se si volesse imitare la pianta del S.Sepolcro a Gerusalemme, ci\u00f2 significa che la sua pianificazione \u00e8 posteriore all'anno della prima crociata (1099).\nGiardini.\nNel complesso il comune di Rezzato possiede pi\u00f9 di 160.000\u00a0m\u00b2 di verde pubblico tra parchi, spazi sportivi e aree verdi.\nI parchi pubblici sono i seguenti:\nSociet\u00e0.\nEtnie e minoranze straniere.\nAl 31 dicembre 2015 a Rezzato la presenza straniera \u00e8 di individui:\nReligione.\nUno degli eventi pi\u00f9 noti della storia medievale rezzatese \u00e8 quello della duplice apparizione della Madonna e di Cristo. Il tutto risale all'estate del 1399 nella zona della Valverde dove un bifolco stava lavorando nel suo campo. Al bifolco apparve un uomo, rivelatosi poi Cristo, che gli ordin\u00f2 di prendere i tre pani che aveva nella bisaccia e di gettarli in un laghetto non molto distante da l\u00ec. Il contadino recatosi al laghetto incontro una donna (la Madonna) che lo obblig\u00f2 a tornare indietro senza gettare i pani nello specchio d'acqua. Poco dopo, Cristo ripet\u00e9 al contadino di tornare al laghetto per gettarvi i tre pani e di nuovo la Madonna disse al bifolco di tornare da Cristo implorandolo di avere piet\u00e0 e di accettare che venisse gettato in acqua solo uno dei tre pani. Tornato di nuovo al suo campo l'uomo implor\u00f2 Cristo il quale acconsent\u00ec e fece tornare l'uomo nuovamente al laghetto per gettarvi un solo pane. Simbolicamente questi tre gesti, come spieg\u00f2 poi Maria all'uomo, rappresentavano la fame, la guerra e la peste, e l'atto di gettarli in acqua significava l'attuazione di queste disgrazie volute da Cristo per punire l'uomo della sua perseverazione. L'anno dopo, infatti, si diffuse una crudelissima pestilenza che uccise un terzo della popolazione.\nNel luogo dove un tempo vi era il laghetto \u00e8 stata costruita nel corso del XV secolo una piccola cappella e, poco distante, un santuario dedicato alla Madonna di Valverde. Ogni anno l'episodio \u00e8 riproposto durante la processione di Sant'Anna, patrona del paese, l'ultima domenica di luglio.\nUn'altra apparizione si ricorda proprio nel luogo dove si verific\u00f2 quella del 1399. Nel 1711, il comune fu colpito da una grande epidemia di peste e i rezzatesi organizzarono molti riti religiosi per chiedere alla Madonna la fine dell'epidemia. Un giorno, due ragazzini di 8 e 11 anni, che etrano andati a raccogliere castagne sul colle San Pietro, videro brillare la Madonna posta sulla cappella del laghetto e in seguito sentirono la voce di una donna che li rassicur\u00f2. In seguito a questa seconda apparizione, la cappella \u00e8 stata ristrutturata nel 1712.\nIstituzioni.\nDal 1900, Rezzato \u00e8 sede di una casa di riposo, posta nella sede attuale dal 1992, di un centro diurno per anziani, di un centro diurno per disabili. Dal 1992 \u00e8 presente una Residenza sanitaria assistenziale e, dal 1995, una unit\u00e0 operativa di riabilitazione.\nCultura.\nIstruzione.\nA Rezzato sono presenti le seguenti scuole:\nA Rezzato sono presenti anche una biblioteca, una ludoteca, un centro ricreativo estivo per bambini e anziani sulle sue colline (\"La Colonia\", 1975) e un centro di formazione per le persone diversamente abili. La biblioteca comunale \u00e8 anche sede del centro operativo bibliotecario Brescia Est.\nRezzato \u00e8 anche il paese con il pi\u00f9 alto numero di laureati e diplomati della provincia subito dopo il capoluogo.\nAssociazioni culturali.\nTantissime le associazioni culturali presenti a Rezzato, come ad esempio i Ritminfolk - Gruppo Danze Popolari che ricerca e conserva gli aspetti culturali e locali della danza e della musica popolare. Divulgano la danza e la musica popolare attraverso l'organizzazione e l'animazione di feste.\nGeografia antropica.\nUrbanistica.\nIl comune di Rezzato \u00e8 composto da diversi nuclei abitativi e quartieri, nati nel corso della seconda parte del XX secolo attorno ai nuclei storici di Rezzato e della frazione di Virle che fino al 1927 era un comune autonomo.\nIl territorio comunale \u00e8 suddivisibile in tre nuclei abitativi distinti, a loro volta suddivisibili in quartieri e zone urbane:\nEconomia.\nRezzato e Virle, appartenendo alla zona del Bacino Marmifero del Botticino, sono sempre stati particolarmente interessati del fenomeno dell'escavazione del marmo. A Virle tutt'oggi sorge un'importante cava di carbonato di calcio per utilizzo industriale ed edilizio, mentre altre (come la Burgazzi) sono state chiuse negli ultimi trent'anni. Nonostante ci\u00f2, data anche la stretta vicinanza con Botticino, Rezzato \u00e8 sempre stato famoso per l'opera della lavorazione marmifera, che ha permesso di far conoscere i suoi maestri scalpellini in tutto il mondo: per esempio, la lavorazione del marmo dell'Altare della Patria a Roma \u00e8 avvenuta proprio a Rezzato.\nCome tutto l'hinterland cittadino, anche Rezzato possiede una gran quantit\u00e0 di attivit\u00e0 economiche. Oltre alle molte attivit\u00e0 manifatturiere vi \u00e8 una forte presenza del settore commerciale.\nL'agricoltura \u00e8 in calo, nonostante sia nella zona della Valverde, che in quella di San Giacomo vi siano molte terre coltivate. La Valverde in particolare \u00e8 famosa per la produzione del vino. Il comune di Rezzato fa parte del percorso Strada del vino Colli dei Longobardi.\nNonostante Rezzato sia sempre stato un paese con un'economia basata sul commercio e sulla lavorazione del marmo, nel 2001 gli addetti all'estrazione del marmo erano inferiori a quelli addetti all'estrazione della sabbia, con numerose cave situazione nella porzione pianeggiante del territorio (ambito estrattivo ATEg25 del Piano Cave della Provincia di Brescia). Importante il numero di addetti alla lavorazione e alla fabbricazione del cemento: sul territorio vi \u00e8, infatti, la grande fabbrica di Italcementi, negli ultimi anni in buona parte rinnovata.\nSul territorio di Rezzato \u00e8 presente anche la sede delle Officine Meccaniche Rezzatesi (OMR), tra i principali fornitori di pezzi per la casa automobilistica della Ferrari; sempre operante nel settore \"automotive\" in passato era attiva anche la carrozzeria Portesi, che costruiva autobus soprattutto per il mercato italiano.\nInfrastrutture e trasporti.\nStrade.\nL'A4 Milano-Venezia attraversa il territorio rezzatese a meridione. Nei pressi del vicino comune di Castenedolo \u00e8 situata l'uscita \"Brescia Est\".\nLa statale provinciale 114 ex Padana superiore percorre la parte meridionale dell'abitato di Rezzato, mentre nei pressi di Treponti da questa si dirama la provinciale 116 per Sal\u00f2. Le due strade sono i tronchi originali di due strade statali, sostituite da corrispondenti superstrade: la strada provinciale BS 11, che attraversa il territorio comunale come prosecuzione della Tangenziale Sud poco a nord rispetto all'A4, e la SP BS 45 bis, che si origina presso lo svincolo situato nei pressi della localit\u00e0 San Giacomo. Dal medesimo svincolo termina la Tangenziale Sud, per cui la strada provinciale BS 11 prosegue in direzione Desenzano e Peschiera a una corsia per senso di marcia.\nFerrovie e tranvie.\nLa stazione di Rezzato \u00e8 un impianto ferroviario posto sulla linea Milano-Venezia adibito al solo servizio merci (il servizio passeggeri \u00e8 cessato a met\u00e0 degli anni '90). Tra il 1896 e il 1967, lo scalo fu capotronco della Rezzato-Vobarno che serviva inoltre gli abitati di Virle e di Treponti con un'apposita fermata. Tra il 1929 e il 1957, la stazione rezzatese era inoltre collegata alle cave di Botticino da un raccordo ferroviario.\nTra il 1881 e il 1954, Rezzato, Virle e Treponti furono servite dal tratto tranviario comune alle due linee interurbane per Sal\u00f2 e per Vestone e Idro.\nMobilit\u00e0 urbana.\nRezzato fa parte dell'area urbana del trasporto pubblico di Brescia.\nIl paese \u00e8 percorso inoltre dalla ciclabile Sant'Eufemia-Sal\u00f2 della rete ciclopedonale della provincia di Brescia, mentre all'interno del territorio comunale sono presenti inoltre 7\u00a0km di piste ciclabili.\nAmministrazione.\nDi seguito l'elenco dei sindaci di Rezzato eletti direttamente dai cittadini (dal 1995):\nSport.\nAtletica.\nHa sede nel comune la societ\u00e0 G.S. atletica Rezzato affiliata alla FIDAL Federazione Italiana di Atletica Leggera.\nBasket (pallacanestro).\nLa societ\u00e0 di pallacanestro di Rezzato \u00e8 il Basket pi\u00f9.\nCricket.\nDal 2014 a Rezzato \u00e8 presente la Janjua Cricket Club Brescia asd, affiliata alla FCrI Federazione Cricket Italiana e partecipa ai campionati nazionali. La prima squadra milita in serie A e nel 2018 ha vinto la Coppa Italia.\nCalcio.\nHa sede nel comune la societ\u00e0 GS San Carlo, in passato c'erano la gloriosa AC Rezzato che raggiunse il suo culmine con il campionato di Serie D e l'Audax Virle che, negli anni '70, vinse un campionato italiano giovanile. L'altra squadra del paese \u00e8 lo Sporting Club Rezzato\nMarcia di regolarit\u00e0 in montagna.\nIn paese ha sede il Gruppo alpini Rezzato.\nA Rezzato si organizza dal 1984 una gara denominata 'Trofeo Chiesetta degli Alpini' che negli anni ha avuto valenza sia regionale che nazionale, la gara, partendo dalla sede degli Alpini di Rezzato, si snoda sui sentieri dei monti a ridosso dell'abitato: Regogna, Fieno e Marguzzo.\nTennis.\nDal 2006 \u00e8 presente l'Olimpica Tennis Rezzato asd iscritta alla FIT Federazione Italiana Tennis.\nStrutture sportive.\nLe strutture sportive iniziano ad apparire in territorio comunale nel 1929 quando viene inaugurato il primo stadio comunale in via Alcide De Gasperi.\nIl 19 settembre 1983 viene poi inaugurato il nuovo impianto sportivo in via Milano che contiene campo da calcio con pista di atletica con tribune ed un edificio dedicato al gioco delle bocce, il bocciodromo- Precedentemente era stata realizzata la piscina comunale (1978 e ampliata nel biennio 2008-2010).\nNascono velocemente anche i campi da tennis dell'Olimpica (met\u00e0 anni settanta), la pista di go-kart e la pista di motocross in localit\u00e0 San Giacomo. Il centro ippico, entrato in funzione negli anni settanta, termina la sua esperienza nel 2005, nel 1990 fu progettato un centro di corse ippiche pi\u00f9 grande d'Europa.\nDal 1997, il comune dispone anche di un palazzetto dello sport nella parte sud del paese a San Carlo, dove trovano spazio il basket e altri sport."}
{"id": "2742265", "revid": "76963", "url": "https://it.wikipedia.org/wiki?curid=2742265", "title": "Rafael Fr\u00fchbeck de Burgos", "text": "Biografia.\nFr\u00fchbeck nacque in Spagna da una famiglia di origine tedesca ed inizi\u00f2 a studiare violino, pianoforte, e composizione al conservatorio di Bilbao proseguendo poi gli studi a quello di Madrid. Si laure\u00f2 \"summa cum laude\" in direzione d'orchestra alla Hochschule f\u00fcr Musik und Theater M\u00fcnchen vincendo il \"Premio Richard Strauss\".\nFu quindi direttore principale dell'Orquesta Sinf\u00f3nica de Bilbao dal 1958 al 1962, dell'Orquesta Nacional de Espa\u00f1a dal 1962 al 1978 e dal 1991 al 1996 della Wiener Symphoniker, oltre che direttore principale ospite di numerose orchestre in Europa, Stati Uniti e Giappone. \nA Bilbao nel 1960 dirige Nabucco con Cornell MacNeil e Bonaldo Giaiotti e nel 1961 Lucia di Lammermoor con Anselmo Colzani e Giuseppe Modesti e La boh\u00e8me con Mirella Freni, Flaviano Lab\u00f2 e Giaiotti.\nDal 1966 al 1971 \u00e8 stato il direttore generale musicale dell'Orchestra di D\u00fcsseldorf e dal 1975 al 1976 dell'Orchestre symphonique de Montr\u00e9al.\nFece il suo debutto negli Stati Uniti con la Philadelphia Orchestra nel 1969. \nNel 1977 dirige la prima assoluta di \"Fleuves\" di Gilles Tremblay a Montr\u00e9al ed \"Atl\u00e1ntida\" di Manuel de Falla a Madrid.\nDal 1980 al 1983 fu direttore principale della \"Yomiuri Nippon Symphony Orchestra\" di Tokyo. \nNel 1986 dirige la prima assoluta di \"Goya\" di Gian Carlo Menotti con Victoria Vergara e Pl\u00e1cido Domingo al Washington National Opera.\nFr\u00fchbeck inizi\u00f2 quindi l'attivit\u00e0 di direttore musicale della Deutsche Oper Berlin dal 1992 al 1997 e dal 1994 al 2000 della Rundfunk-Sinfonieorchester Berlin. \nFr\u00fchbeck, nel corso della sua lunga carriera, ha eseguito numerose registrazioni con molte famose etichette discografiche. \nMolto note le sue registrazioni dell'oratorio \"Elia\" di Felix Mendelssohn, del Requiem di Mozart, dei \"Carmina Burana\" di Carl Orff, della \"Carmen\" di Georges Bizet e dell'opera omnia di Manuel de Falla.\nIl maestro fu direttore della Orchestra Sinfonica della RAI di Torino dal 2001 al 2007, dal 2004 al 2011 direttore musicale della Filarmonica di Dresda e dal 2012 al 2014 conduttore principale della DR SymfoniOrkestret della DR (azienda) di Copenhagen. \nNel 2005 dirige il Te Deum (Verdi) e la Sinfonia n. 9 (Beethoven) per la riapertura dell'Auditorium Rai di Torino e la prima assoluta del \"Te Deum\" di Siegfried Matthus per l'inaugurazione della Frauenkirche (Dresda) e nel 2007 al Kulturpalast (Dresda).\nFr\u00fchbeck de Burgos orchestr\u00f2 la \"Suite espa\u00f1ola Op. 47\" di Isaac Alb\u00e9niz registrandola poi con la New Philharmonia Orchestra.\n\u00c8 scomparso nel 2014 all'et\u00e0 di 80 anni a seguito di un tumore. \nSi era ritirato dalle scene una settimana prima del decesso."}
{"id": "2742268", "revid": "305248", "url": "https://it.wikipedia.org/wiki?curid=2742268", "title": "Torre &amp; Cavallo", "text": ""}
{"id": "2742269", "revid": "486946", "url": "https://it.wikipedia.org/wiki?curid=2742269", "title": "Formaggi Trentini (ciclismo)", "text": ""}
{"id": "2742277", "revid": "287204", "url": "https://it.wikipedia.org/wiki?curid=2742277", "title": "Sebastian Pi\u00f1era", "text": ""}
{"id": "2742281", "revid": "62748", "url": "https://it.wikipedia.org/wiki?curid=2742281", "title": "New Philharmonia Orchestra", "text": ""}
{"id": "2742282", "revid": "125956872", "url": "https://it.wikipedia.org/wiki?curid=2742282", "title": "Chiamatemi Babbo Natale", "text": "Chiamatemi Babbo Natale (titolo originale: \"Call me Claus\") \u00e8 un film TV statunitense di genere commedia, prodotto per la televisione nel 2001, diretto da Peter Werner e con protagonista Whoopi Goldberg. Il film \u00e8 dedicato a Nigel Hawthorne, interprete di Babbo Natale deceduto prima dell'uscita del film.\nTrama.\nAlla cinica e scorbutica produttrice televisiva hollywoodiana Lucy Cullins (Whoopi Goldberg) il Natale ricorda un grande dolore, cio\u00e8 una preghiera inesaudita fatta a Babbo Natale quand'era bambina, ovvero quella di far tornare il padre vivo dalla Guerra del Vietnam. Lucy assume nella sua emittente un certo Nick (Nigel Hawthorne) per interpretare il ruolo di Babbo Natale nel programma \u201cTelecompro Televendo\u201d. Nick, per\u00f2, altri non \u00e8 che il vero Babbo Natale, giunto ormai alla veneranda et\u00e0 di 200 anni e in cerca di qualcuno che lo sostituisca nella consegna dei doni: Lucy dovr\u00e0 essere quel qualcuno poich\u00e9 da bambina si scopr\u00ec che aveva lo Spirito del Natale innato, diventando cos\u00ec l'erede ideale.\nPrima TV.\nIn Italia, \u00e8 stato trasmesso per la prima volta su Canale 5 l'8 dicembre 2003."}
{"id": "2742287", "revid": "181699", "url": "https://it.wikipedia.org/wiki?curid=2742287", "title": "Sacco e Vanzetti", "text": "Sacco di professione faceva l'operaio in una fabbrica di scarpe. Vanzetti, invece, che gli amici chiamavano \"Tr\u00f4mlin\", dopo aver a lungo girovagato negli Stati Uniti d'America facendo molti lavori diversi, rilev\u00f2 da un italiano un carretto per la vendita del pesce; ma fece questo lavoro per pochi mesi. I due furono arrestati, processati e condannati a morte con l'accusa di omicidio di un contabile e di una guardia del calzaturificio Slater and Morrill di South Braintree.\nSulla loro colpevolezza vi furono molti dubbi gi\u00e0 all'epoca del loro processo; a nulla valse la confessione del detenuto portoghese Celestino Madeiros, che li scagionava. I due furono giustiziati sulla sedia elettrica il 23 agosto 1927 nel penitenziario di Charlestown, presso Dedham.\nNel 1961, un test della pistola di Sacco usando moderne tecniche forensi dimostr\u00f2 che fu la sua pistola ad uccidere la guardia, anche se poche prove sono state trovate a corroborare la colpevolezza di Vanzetti.\nA cinquant'anni esatti dalla loro morte, il 23 agosto 1977 Michael Dukakis, governatore dello Stato del Massachusetts, riconobbe ufficialmente gli errori commessi nel processo e riabilit\u00f2 completamente la loro memoria.\nL'incontro.\nNicola Sacco viaggi\u00f2 sulla motonave \u00abPrincipe di Piemonte\u00bb verso gli Stati Uniti d'America e giunse a Boston il 2 maggio del 1913 (?? data corretta?); Bartolomeo Vanzetti, invece, raggiunse New York su \"La Provence\" il 19 giugno 1908, all'et\u00e0 di vent'anni; i due non si conoscevano. Vanzetti, al processo, descriver\u00e0 cos\u00ec l'esperienza dell'immigrazione: \"Al centro immigrazione ebbi la prima sorpresa. Gli emigranti venivano smistati come tanti animali. Non una parola di gentilezza, di incoraggiamento, per alleggerire il fardello di dolori che pesava cos\u00ec tanto su chi era appena arrivato in America\". Poi, in seguito scriver\u00e0: \"Dove potevo andare? Cosa potevo fare? Quella era per me come la Terra Promessa. Il treno della sopraelevata passava sferragliando e non rispondeva niente. Le automobili e i tram passavano oltre senza badare a me\".\nSacco nacque a Torremaggiore, in provincia di Foggia, il 22 aprile 1891 da una famiglia di produttori agricoli e commercianti di olio e vino. Trov\u00f2 lavoro in una fabbrica di calzature a Milford dove, nel 1912, spos\u00f2 Rosina Zambelli, con la quale and\u00f2 ad abitare in una casa con giardino ed ebbe un figlio, Dante, e una figlia, Ines. Lavorava sei giorni la settimana, dieci ore al giorno. Nonostante ci\u00f2, partecipava attivamente alle manifestazioni operaie dell'epoca, attraverso le quali i lavoratori chiedevano salari pi\u00f9 alti e migliori condizioni di lavoro. In tali occasioni teneva spesso dei discorsi. A causa di queste attivit\u00e0 fu arrestato nel 1916.\nVanzetti nacque a Villafalletto, in provincia di Cuneo, l'11 giugno del 1888, primogenito dei quattro figli di Giovanna Nivello (1862-1907) e Giovanni Battista Vanzetti (1849-1931), modesto proprietario terriero e gestore di una piccola caffetteria. Pur non vivendo in ristrettezze economiche, a spingerlo a emigrare negli Stati Uniti d'America furono soprattutto l'improvvisa e tragica morte dell'amata madre, che lo port\u00f2 quasi alla follia, e probabilmente una consuetudine familiare (anche il padre era stato emigrante per un breve periodo, dal 1881 al 1883 in California). Fece molti lavori, accettando tutto ci\u00f2 che gli capitava. Lavor\u00f2 in varie trattorie, in una cava, in un'acciaieria e in una fabbrica di cordami, la Plymouth Cordage Company. Spirito libero e indipendente, era un avido lettore soprattutto delle opere di Marx, Darwin, Hugo, Gorkij, Tolstoj, Zola e Dante. Nel 1916 guid\u00f2 uno sciopero contro la Plymouth e per questo motivo nessuno volle pi\u00f9 dargli un lavoro. Pi\u00f9 tardi, nel 1919, si mise in proprio facendo il pescivendolo fino al momento dell'arresto.\nNel 1916 Sacco e Vanzetti si conobbero ed entrarono entrambi a far parte di un gruppo anarchico di italoamericani. Allo scoppio della Grande Guerra, tutto il collettivo fugg\u00ec in Messico per evitare la chiamata alle armi, poich\u00e9 per un anarchico non c'era niente di peggio che uccidere o morire per uno Stato. Nicola e Bartolomeo fecero ritorno nel Massachusetts al termine del conflitto, non sapendo per\u00f2 di essere stati inseriti in una lista di sovversivi compilata dal Ministero di Giustizia, cos\u00ec come di essere pedinati dagli agenti segreti statunitensi. Nella stessa lista era inserito anche un amico di Vanzetti, il tipografo Andrea Salsedo, originario dell'isola di Pantelleria. Questi, il 3 maggio del 1920, fu trovato sfracellato al suolo alla base del grattacielo di New York dove al quattordicesimo piano aveva sede il Boi (Bureau of Investigation), dove Salsedo era tenuto illegalmente prigioniero ormai da lungo tempo, insieme a Roberto Elia.\nVanzetti organizz\u00f2 un comizio, su invito di Carlo Tresca, per protestare contro la vicenda, comizio che avrebbe dovuto avere luogo a Brockton il 9 maggio, ma insieme a Sacco fu arrestato prima, perch\u00e9 trovati in possesso di una rivoltella e di una pistola semiautomatica (con relative munizioni) e Vanzetti di alcuni appunti da destinarsi alla tipografia per l'annuncio del comizio di Brockton. Pochi giorni dopo furono accusati anche di una rapina avvenuta a South Braintree, un sobborgo di Boston, poche settimane prima del loro arresto; in tale occasione erano stati uccisi a colpi di pistola il cassiere della ditta (il calzaturificio Slater and Morrill), Frederick Albert Parmenter, e una guardia giurata, Alessandro Berardelli.\nVerdetto condizionato.\nA parere di molti, alla base del verdetto di condanna, da parte di polizia, procuratori distrettuali, giudice e giuria vi furono pregiudizi e una forte volont\u00e0 di perseguire una \"politica del terrore\" suggerita dal ministro della giustizia Palmer e culminata nella vicenda delle espulsioni.\nSotto questo aspetto, Sacco e Vanzetti erano considerati due \"agnelli sacrificali\", utili per testare la nuova linea di condotta contro gli avversari del governo. Erano immigrati italiani con una comprensione imperfetta della lingua inglese; erano inoltre note le loro idee politiche radicali. Il giudice Webster Thayer li defin\u00ec senza mezze parole due \"bastardi anarchici\". Il governatore del Massachusetts Alvan T. Fuller, che avrebbe potuto impedire l'esecuzione, rifiut\u00f2 infine di farlo, dopo che un'apposita commissione da lui istituita per riesaminare il caso riafferm\u00f2 le motivazioni della sentenza di condanna.\nSi trattava di un periodo della storia statunitense caratterizzato da un'intensa paura dei comunisti, la paura rossa del 1917-1920. N\u00e9 Sacco n\u00e9 Vanzetti si consideravano comunisti e Vanzetti non aveva nemmeno precedenti con la giustizia, ma i due erano conosciuti dalle autorit\u00e0 locali come militanti radicali coinvolti in scioperi, agitazioni politiche e propaganda contro la guerra.\nDall'ultimo discorso di Vanzetti alla corte prima della pronuncia della sentenza.\nSacco e Vanzetti si ritenevano vittime del pregiudizio sociale e politico. Vanzetti, in particolare, ebbe a dire rivolgendosi per l'ultima volta al giudice Thayer:\nLa protesta.\nQuando il verdetto di morte fu reso noto, si tenne una manifestazione davanti al palazzo del governo, a Boston. La manifestazione dur\u00f2 ben dieci giorni, fino alla data dell'esecuzione. Il corteo attravers\u00f2 il fiume e le strade sterrate fino alla prigione di Charlestown. La polizia e la guardia nazionale li attendevano dinanzi al carcere e sopra le sue mura vi erano mitragliatrici puntate verso i manifestanti.\nL'intervento del governo italiano.\nIl caso di Sacco e Vanzetti scosse molto l'opinione pubblica italiana di allora e anche il governo fascista prese posizione e si mosse attivamente a sostegno dei due connazionali, nonostante le loro idee politiche.\nAnche Benito Mussolini riteneva il tribunale statunitense \u00abpregiudizialmente prevenuto\u00bb nel giudicare Sacco e Vanzetti e, a partire dal 1923 fino all'esecuzione della condanna a morte nel 1927, i funzionari del Ministero degli esteri, l'ambasciatore italiano a Washington e il console italiano a Boston operarono presso le autorit\u00e0 degli Stati Uniti per ottenere prima una revisione del processo e poi la grazia per i due italiani.\nLo stesso Mussolini un mese prima dell'esecuzione scrisse direttamente una lettera in cui chiedeva all'ambasciatore statunitense a Roma Henry Fletcher di intervenire presso il Governatore del Massachusetts per salvare la vita dei due condannati a morte.\nIntellettuali pro \"Nick e Bart\" ed epilogo.\nMolti famosi intellettuali, compresi George Bernard Shaw, Bertrand Russell, Albert Einstein, Dorothy Parker, Edna St. Vincent Millay, John Dewey, John Dos Passos, Upton Sinclair, H. G. Wells e Arturo Giovannitti (il quale fu protagonista di un caso simile) sostennero a favore di \"Nick e Bart\" (come venivano chiamati) una campagna per giungere a un nuovo processo. Perfino il premio Nobel francese Anatole France invoc\u00f2 la loro liberazione sulle pagine del periodico \"Nation\", paragonando l'ingiustizia da loro subita a quella di Alfred Dreyfus. Purtroppo tutte queste iniziative non produssero alcun risultato rilevante per la grazia dei due condannati.\nIl 23 agosto 1927 alle ore 00:19, dopo sette anni di udienze, i due uomini vennero uccisi sulla sedia elettrica a distanza di sette minuti l'uno dall'altro (prima tocc\u00f2 a Sacco, poi a Vanzetti). La loro esecuzione innesc\u00f2 rivolte popolari a Londra, Parigi e in diverse citt\u00e0 della Germania. Una bomba di probabile matrice anarchica, nel 1928 devast\u00f2 l'abitazione del giudice Webster Thayer, il responsabile della condanna di Sacco e Vanzetti; il giudice era assente e la bomba non colp\u00ec l'obiettivo, ferendo per\u00f2 la moglie e una domestica.\nI corpi dei due anarchici furono cremati e le due urne contenenti le ceneri furono trasportate da Luigina Vanzetti in Italia, dove sono custodite nei cimiteri dei loro comuni d'origine: Torremaggiore per Sacco e Villafalletto per Vanzetti; le ceneri di quest'ultimo sono conservate nella tomba dove riposano i genitori, le sorelle e il fratello. I due comuni hanno dedicato ciascuno una via ai due anarchici e una scuola a Bartolomeo Vanzetti. Dopo lunghi anni di silenzio anche l'Italia prende coraggio e, dapprima timidamente e poi con convinzione, comincia a rivendicare pubblicamente l'innocenza di Sacco e Vanzetti e a richiedere al governatore del Massachusetts la revisione del processo e la riabilitazione dei due anarchici. Ad opera di Vincenzina Vanzetti, sorella di Bartolomeo, di Carlo Vallauri e di Mario Favro, nel 1958 nasce a Villafalletto il Comitato per la Riabilitazione di Sacco e Vanzetti, che riceve autorevoli ed ampi consensi in tutta Italia. Il Comitato italiano, in collegamento con l'analogo Comitato americano sostenuto da Aldino Felicani, promuove un'azione ad ampio raggio che sensibilizza l'opinione pubblica attraverso gli organi di informazione, coinvolge politici, artisti, musicisti, scrittori, poeti, saggisti in un'azione corale che contribuir\u00e0, in modo non indifferente, alle scelte che il governatore del Massachusetts, Michael Dukakis, compir\u00e0 nel 1977, a cinquant'anni dall'esecuzione. Nel 2016 Amnesty International ha lanciato una campagna per i diritti umani nel mondo, in memoria di Sacco e Vanzetti e caratterizzata dalla canzone \"Here's to You\" dedicata da Joan Baez ai due anarchici nel 1971.\nIl proclama di Dukakis.\nIl 23 agosto 1977, esattamente 50 anni dopo l'esecuzione, il governatore del Massachusetts Michael Dukakis eman\u00f2 un proclama che assolveva i due uomini dal crimine, affermando: \u00abIo dichiaro che ogni stigma e ogni onta vengano per sempre cancellati dai nomi di Nicola Sacco e Bartolomeo Vanzetti\u00bb. Questa dichiarazione non signific\u00f2 per\u00f2 il riconoscimento dell'innocenza dei due italiani (negli ultimi cento anni, nessun condannato a morte statunitense \u00e8 stato riabilitato dopo l'esecuzione).\nNella cultura di massa.\nTra le tante opere dedicate a Sacco e Vanzetti, si riportano qui le seguenti:\nLa versione italiana del brano \u00e8 \"Ho visto un film\", con un testo scritto da Franco Migliacci, cantata da Gianni Morandi.\nEpistolario.\nDall'epistolario di Nicola Sacco e Bartolomeo Vanzetti:"}
{"id": "2742289", "revid": "88740", "url": "https://it.wikipedia.org/wiki?curid=2742289", "title": "Cimitero di Bogenhausen", "text": "Il cimitero di Bogenhausen si trova attorno alla chiesa rococ\u00f2 di San Giorgio, un tempo chiesa di un paese rurale alle porte di Monaco di Baviera. \nOggi Bogenhausen \u00e8 un quartiere della \"Monaco bene\" a est del fiume Isar. Pertanto, dalla met\u00e0 del XX secolo il cimitero \u00e8 diventato il cimitero preferito per personaggi famosi, soprattutto artisti. \nNella chiesa, Michelangelo Antonioni nel 1973 gir\u00f2 la scena dell'incontro fra Jack Nicholson e i trafficanti d'armi del film \"\".\nVi sono sepolti, tra gli altri"}
{"id": "2742291", "revid": "729019", "url": "https://it.wikipedia.org/wiki?curid=2742291", "title": "L'Italia Scacchistica", "text": "L'Italia Scacchistica \u00e8 stata una rivista di scacchi italiana, pubblicata dal gennaio 1911 all'agosto 2012.\nFino al dicembre 1970 \u00e8 stata l'organo ufficiale della Federazione Scacchistica Italiana.\nEventi storici.\nFu fondata nel 1911 da Stefano Rosselli del Turco, che la diresse fino al dicembre 1943, ad eccezione del periodo 1916-1923 in cui fu direttore Alberto Batori. Nei due anni successivi la rivista cess\u00f2 le pubblicazioni a causa del periodo bellico, poi nel gennaio del 1946 riprese le pubblicazioni sotto la direzione di Giovanni Ferrantes, che la mantenne fino al dicembre 1992. Dal gennaio 1993 al dicembre 2011 ne fu direttore il Maestro milanese Adolivio Capece.\nIn gennaio 2012 la rivista fu rilevata dalle Edizioni Ediscere di Verona, con direttore il Maestro FIDE veronese Valerio Luciani. Cess\u00f2 le pubblicazioni con il fascicolo n. 1.234 di luglio/agosto 2012."}
{"id": "2742293", "revid": "968817", "url": "https://it.wikipedia.org/wiki?curid=2742293", "title": "Cantoni della Svizzera per altitudine", "text": "La seguente lista \u00e8 una comparazione dei punti pi\u00f9 elevati e pi\u00f9 bassi in Svizzera in riferimento ai vari cantoni della nazione.\nGeneralit\u00e0.\nI dati includono i punti pi\u00f9 elevati e pi\u00f9 bassi per tutti i 26 cantoni con le coordinate del punto pi\u00f9 elevato, i nomi dei luoghi, l'altezza media e la differenza tra l'altezza pi\u00f9 alta e quella pi\u00f9 bassa.\nIl punto pi\u00f9 elevato di molti cantoni \u00e8 situato nelle Alpi svizzere. Per altri (con altezze minori) il punto pi\u00f9 elevato \u00e8 collocato nel Massiccio del Giura oppure nell'Altipiano svizzero."}
{"id": "2742294", "revid": "729019", "url": "https://it.wikipedia.org/wiki?curid=2742294", "title": "Buca assassina", "text": "Una buca assassina \u00e8 un buco ricavato nel soffitto tramite il quale i difendenti potevano sparare o lasciare cadere sostanze dannose sugli assalitori. Gli attaccati potevano quindi far cadere rocce, frecce, sabbia scaldata, olio e acqua bollente o altre sostanze incendiarie sulla testa del nemico. Buche simili, chiamate caditoie, si trovavano spesso nei muri di cortina di castelli, manieri e nelle mura cittadine. Dal parapetto potevano sporgere mensole che avrebbero ospitato le buche all'esterno delle mura."}
{"id": "2742296", "revid": "305248", "url": "https://it.wikipedia.org/wiki?curid=2742296", "title": "Torre e Cavallo", "text": ""}
{"id": "2742298", "revid": "339392", "url": "https://it.wikipedia.org/wiki?curid=2742298", "title": "Legazione apostolica", "text": ""}
{"id": "2742299", "revid": "305248", "url": "https://it.wikipedia.org/wiki?curid=2742299", "title": "Torre e cavallo", "text": ""}
{"id": "2742302", "revid": "486946", "url": "https://it.wikipedia.org/wiki?curid=2742302", "title": "Opera esterna", "text": "Un'opera esterna \u00e8 una fortezza di dimensioni ridotte, costruita all'esterno dei confini della fortificazione principale, parzialmente o totalmente distaccata. \nLe opere esterne apparvero nel XV secolo sotto forma di rivellini, lunette e caponiere utili per proteggere i bastioni e le mura di cortina dalle batterie nemiche. In seguito la maggiore portata delle guerre e le grandi risorse disponibili per gli assediatori ne accelerarono lo sviluppo, ed i sistemi di opere esterne divennero pi\u00f9 numerosi e maggiormente elaborati, trasformandosi in un metodo per rallentare l'avanzata nemica."}
{"id": "2742303", "revid": "383470", "url": "https://it.wikipedia.org/wiki?curid=2742303", "title": "Friedhof Bogenhausen", "text": ""}
{"id": "2742304", "revid": "15756", "url": "https://it.wikipedia.org/wiki?curid=2742304", "title": "Roberto Onofri", "text": "Biografia.\nInizia la sua carriera come DJ nei primi anni ottanta e nel 1989 vince il Pick Up d'Oro al Madison Square Garden di New York e nel 1994 come conduttore televisivo nel \"network\" Supersix e con il programma \"Videoone\" insieme a Rosalinda Celentano.\nDai primi anni 2000 inizia a collaborare con la RAI sia come autore che come conduttore di programmi.\nNel 2005 crea Port TV Network . Nel 2006 \u00e8 il produttore e regista del video musicale \"Sole Solange\", che accompagna l'omonimo singolo di Solange, e tre anni dopo condurr\u00e0 su Rai Due \"Capitani in mezzo al mare\" insieme a Denny Mendez, Stefano Tacconi e Nadia Bengala.\nOgni anno, durante il mese di dicembre, \u00e8 conduttore ed ideatore su Rai Due dell\"'Oscar dei Porti\", premio televisivo delle eccellenze del mare. Dal 12 giugno 2012 \u00e8 su Rai Due nel programma di Federica Peluffo \"Terre meravigliose\" dove conduce una rubrica e contemporaneamente presenta \"Buon Compleanno VIP\" e altri programmi su Italian Television Network, dove continua la sua carriera di disc-jockey nei party esclusivi dei VIP mondiali.\nDa Maggio 2014 conduce con Viviana Ramassotto \"Truccoone\", un programma televisivo per l'Italia e gli Stati Uniti su look, trucco e moda, incentrato, inoltre, sulle eccellenze italiane. \u00c8 anche ideatore e direttore artistico di Make Up Channel. Il 13 ottobre 2015 ha inaugurato la televisione ufficiale delle imprese Confartigianato TV a Roma di cui \u00e8 l'deatore.\nNel 2016 a marzo inizia in Fiera Roma il progetto Fiera Channel, la Tv interattiva nei padiglioni e nel web che parla del Made in Italy degli espositori. \u00c8 l'ideatore del decoder Cibor-I Tvbox, che permette agli italiani nel mondo di sintonizzarsi sulle tv nazionali e private del mondo compresa Italia. Nel 2016 produce e remixa Alessia Macari, la vincitrice del GF VIP , con oltre 7 milioni di like su YouTube."}
{"id": "2742306", "revid": "112929765", "url": "https://it.wikipedia.org/wiki?curid=2742306", "title": "Johann Cochlaeus", "text": "Biografia.\nJohann Cochlaeus nacque nel 1479 a Wendelstein presso Norimberga. Educato nella citt\u00e0 natale sotto la guida dell'umanista Heinrich Grieninger, pass\u00f2 nel 1504 all'Universit\u00e0 di Colonia, dove divenne \"magister\" nel 1507; e dal 1510 diresse la scuola di latino (scuola dei poeti) presso San Sebaldo in Norimberga. Nel 1515 l'umanista Willibald Pirckheimer lo mand\u00f2 in Italia ad accompagnare tre suoi nipoti, e cos\u00ec Cochlaeus pot\u00e9 approfondire, specialmente a Bologna, i suoi studi umanistici, giuridici e teologici. Nel 1517 consegu\u00ec a Ferrara il dottorato, e fu poi consacrato prete a Roma.\nNel 1520 ricopr\u00ec il ruolo di decano della Facolt\u00e0 teologica a Francoforte sul Meno, dove rimase coinvolto nella polemica con i sostenitori di Martin Lutero. Partecip\u00f2 alla dieta di Worms (1521), alla dieta di Norimberga (1524), ad Augusta (1530), dove sedette tra i teologi cattolici che esaminarono la \"Confessio augustana\", e fu autore di lunga serie di scritti polemici contro la nuova dottrina che ebbero per\u00f2 scarso effetto. Nel suo trattato \"Colloqium Cochlaei cum Luthero\", Cochlaeus riport\u00f2 la sua discussione con Lutero avvenuta il 24 aprile del 1521, incentrata sulle teorie luterane riguardanti la predestinazione, l'eucaristia e l'autorit\u00e0 della Bibbia. Lutero, per difendersi dalle critiche di Cochlaeus, fu sollecitato a scrivere il libro \"Wider den gewappneten Mann Cochlaeus\" (\"Contro il munito uomo Cochlaeus\").\nL'atmosfera sempre pi\u00f9 pesante e difficile spinse Cochlaeus a lasciare Francoforte per trovare maggiore tranquillit\u00e0 a Magonza, e nel 1529 divenne cappellano di corte del duca di Sassonia, prima di assumere il ruolo di canonico a Dresda, a Meissen e infine, nel settembre 1539, a Breslavia dove mor\u00ec il 10 gennaio 1552.\nTra i suoi scritti e le sue edizioni umanistiche merita di essere rilevata la sua \"Historia Hussitarum\" in 12 libri (1549). Dello stesso anno \u00e8 il suo scritto pi\u00f9 importante contro Lutero (\"Commentaria de actis et scriptis Martini Luthen Saxonis\"). Interessante per gli inizi della storiografia umanistica una sua Vita \"Theoderici regis quondam Ostrogothorum et Italiae. Querela item de reipublicae statu sub Iustiniano imp. I\" (1544; edita da I. Peringskioeld con osservazioni e aggiunte nel 1699 a Stoccolma). Mentre in passato si considerava Cochlaeus solo come avversario della Riforma, si considera oggi anche la sua attivit\u00e0 umanistica, per la quale ebbe sempre inclinazione, anche in mezzo alle lotte."}
{"id": "2742307", "revid": "198277", "url": "https://it.wikipedia.org/wiki?curid=2742307", "title": "Sistemi ettometrici di Perugia", "text": "I sistemi ettometrici di Perugia sono un insieme di sette impianti utilizzati per il collegamento tra le varie zone cittadine.\nTutti gli impianti sono gestiti da Umbria Mobilit\u00e0.\nMinimetr\u00f2.\nIl pi\u00f9 importante sistema ettometrico di Perugia \u00e8 il Minimetr\u00f2, composto da una linea di 4\u00a0km. \u00c8 un \"people mover\", ossia un'evoluzione in ambito urbano delle funicolari. \u00c8 un impianto totalmente automatizzato. La fermata Fontivegge permette l'interscambio con i treni che effettuano servizio viaggiatori nella stazione FS di Perugia. La tecnologia \u00e8 della Leitner Ropeways. L'utilizzo del Minimetr\u00f2 \u00e8 soggetta al pagamento del biglietto.\nAscensori pubblici.\nA Perugia sono presenti 2 ascensori verticali pubblici, il cui utilizzo \u00e8 completamente gratuito. I 2 ascensori collegano le seguenti zone:\nNel capolinea Pincetto del Minimetr\u00f2 \u00e8 presente inoltre un ascensore inclinato che permette di raggiungere la zona centrale di Perugia.\nScale mobili.\nA Perugia sono presenti 4 scale mobili pubbliche, il cui utilizzo \u00e8 completamente gratuito. Le 4 scale mobili collegano le seguenti zone:\nNel capolinea Pincetto del Minimetr\u00f2 sono presenti altre scale mobili che permettono, assieme all'ascensore inclinato, di raggiungere la zona centrale di piazza Matteotti di Perugia.\nUtilizzo.\nLe scale mobili e gli ascensori (escludendo quelle del capolinea Pincetto del Minimetr\u00f2 e il Minimetr\u00f2 stesso) sono stati utilizzati nel 2008 da circa 10 milioni di persone per oltre 32.000 ore di esercizio."}
{"id": "2742309", "revid": "1605525", "url": "https://it.wikipedia.org/wiki?curid=2742309", "title": "Th\u00e9odore Cogniard", "text": "Biografia.\nCharles-Th\u00e9odore Cogniard era figlio di J\u00e9r\u00f4me Cogniard, dentista, e di Marie Rose Jos\u00e9phine Koller.\nStudi\u00f2 medicina; ma dopo un viaggio in Italia e un soggiorno a Napoli, una volta rientrato a Parigi, decise di dedicarsi \nal teatro.\nCharles-Th\u00e9odore assieme a Jean-Hippolyte ha formato una fertile coppia di autori drammatici e di direttori del teatro francese.\nHa esordito giovanissimo e ha firmato un numero ragguardevole (circa 200) di testi teatrali, vaudevilles, riviste, melodie e operette, nell'arco di un quarantennio di attivit\u00e0 gratificata dal successo.\nLe sue opere preferite sono state vaudevilles a sfondo moraleggiante, \"f\u00e9\u00e9ries\" fantasiose, operette, realizzate in modo da soddisfare le esigenze di un pubblico parigino di gusto romantico non troppo esigente.\nLe sue opere si caratterizzarono per l'ironia gioconda e la brillantezza, nelle quali emergono i sentimenti, spesso acuti come nel \"Povero Giacomo\".\nSoprannominato, assieme al fratello, \"i gemelli siamesi avanspettacolo\", guid\u00f2 il Th\u00e9\u00e2tre de la Porte Saint-Martin dal 1840 al 1845, lasciando a Jean-Hippolyte la direzione del Th\u00e9\u00e2tre du Vaudeville, oltre al Th\u00e9\u00e2tre des Vari\u00e9t\u00e9s dal 1854 al 1869. Fu sotto la sua direzione che Jacques Offenbach cre\u00f2 le sue opere pi\u00f9 importanti: \"La belle H\u00e9l\u00e8ne\", \"Barbabl\u00f9\", \"La granduchessa di G\u00e9rolstein\" e \"La P\u00e9richole\".\nNel 1869 Charles-Th\u00e9odore Cogniard ha acquisito per conto di suo figlio L\u00e9on le Cirque-Imp\u00e9rial, ribattezzato da lui Th\u00e9\u00e2tre du Ch\u00e2teau d'Eau, che ha diretto fino alla morte prematura di L\u00e9on, nel marzo 1870.\nCome autore drammatico, Cogniard ha collaborato, talvolta, con Hector Cr\u00e9mieux, Paul de Kock, Louis Fran\u00e7ois Clairville, Charles Desnoyer, Dumanoir e Paul Siraudin.\nTra le operette firmate da Cogniard si possono citare:\nGli altri testi teatrali degni di una menzione furono invece:"}
{"id": "2742310", "revid": "6923", "url": "https://it.wikipedia.org/wiki?curid=2742310", "title": "Oxybele", "text": "L'oxybele (greco: \u039f\u03be\u03c5\u03b2\u03cc\u03bb\u03bf\u03c2, letteralmente \"sparatore di proiettili\") era un'arma utilizzata dagli antichi greci a partire dal 375 a.C. Si trattava in pratica di una versione ampliata del gastraphetes, un arco piazzato su una base fissa con un sistema di armamento. Fu soppiantato in seguito dalla balista. La differenza tra questi due \u00e8 l'uso della forza di torsione nella balista."}
{"id": "2742311", "revid": "767487", "url": "https://it.wikipedia.org/wiki?curid=2742311", "title": "Rolex GMT-Master", "text": "Il Rolex GMT-Master nasce dalla collaborazione di Rolex con Pan-Am Airlines, celebre compagnia aerea che negli anni cinquanta effettuava voli intercontinentali senza scalo.\nPer evitare che a bordo dei suoi jet Boeing piloti e personale di volo soffrissero di jet-lag, Pan-Am espone alla maison l'esigenza di conoscere contemporaneamente l'ora locale di arrivo e quella del luogo di partenza.\n\u00c8 cos\u00ec che nel 1954 compare sul mercato il modello GMT-Master Ref. 6542 che permette la visualizzazione del secondo fuso orario grazie alla sfera aggiuntiva che, compiendo un giro completo in 24h, indica l'ora sulla specifica lunetta graduata da 0 a 24.\nLa Ref. 6542 ha una cassa in tre corpi di tipo Oyster garantita per un'impermeabilit\u00e0 di 50m, quadrante nero laccato, indici luminosi al trizio, minuteria continua, gioco sfere Mercedes con lancetta aggiuntiva dotata all'estremit\u00e0 di un piccolo triangolo luminoso. La lunetta graduata girevole \u00e8 in bachelite e presenta gli indici delle 24 ore incisi sul lato inferiore e riempiti di materiale luminoso. Sullo stesso lato c'\u00e8 anche il colore: rosso per le ore diurne e blu per quelle notturne. La lunetta in bachelite, anche se di grande impatto estetico, sar\u00e0 sostituita con un pi\u00f9 resistente inserto in alluminio.\nLe specifiche.\nA tutti i movimenti utilizzati, dal 1036 GMT ai 1065 e 1066 GMT, spetta la qualifica di cronometro, indicata dalla scritta Officially Certified Chronometer sul quadrante.\nGeneralmente la Ref. 6542 \u00e8 disponibile in acciaio e, limitatamente, in oro giallo, con quadrante ambrato, indici applicati, gioco sfere \u201ca foglia\u201d e lunetta in bachelite marrone.\nNel 1959 la referenza 6542 viene sostituita, con alcuni cambiamenti, dall'esemplare 1675.\nIl GMT-Master 1675 \u00e8 l'unico modello sportivo che viene presentato direttamente con il bracciale Jubil\u00e9e, invece del consueto bracciale Oyster.\nTra le novit\u00e0 introdotte ci sono le spallette a protezione della corona di carica, il nuovo movimento 1565 GMT, la lunetta ha una zigrinatura pi\u00f9 evidente e le anse hanno un profilo pi\u00f9 marcato.\nDopo il 1960 i nuovi modelli modificano alcune caratteristiche come il disco data con datario nero (non pi\u00f9 rosso/nero) e la scritta sul quadrante, che diventa Superlative Chronometer Officially Certified. La minuteria \u00e8 sempre continua, tranne per alcuni modelli del 1964 con raro quadrante underline, cio\u00e8 senza anello della minuteria e con un trattino argentato ad ore 12 o ad ore 6.\nLa Ref. 1675 in oro giallo, a differenza della versione in acciaio, non ha le spallette di protezione per la corona di carica ed \u00e8 disponibile con quadrante marrone, piccoli indici applicati, lunetta marrone con numeri dorati e lancette Mercedes.\nIl 1964 \u00e8 anche l'anno dell'introduzione di alcune novit\u00e0 riguardanti il modello 1675. Innanzitutto si introduce un nuovo calibro 1575 GMT, che nel 1971 avr\u00e0 anche il fermo-macchina, poi la forma delle spallette di carica si fa pi\u00f9 arrotondata e la zigrinatura della lunetta diventa meno marcata. Inoltre il quadrante \u00e8 a minuteria aperta, seguendo lo stile del precedente quadrante underline. Sotto l'indice delle ore 6 la scritta SWISS diventa SWISS T &lt; 25.\nAltre modifiche avvengono nel 1967 quando la grafica del quadrante presenta scritte bianche su fondo nero opaco e quando i nuovi esemplari presentano una sfera delle 24h contraddistinta da un triangolo pi\u00f9 grande e pi\u00f9 leggibile (nella versione precedente il triangolo, detto \u201c freccino\u201d, \u00e8 pi\u00f9 piccolo e luminoso).\nA partire dai primissimi anni Settanta alla lunetta rosso/blu \u00e8 affiancata in alternativa quella nera.\nAnche i modelli in oro giallo subiscono delle modifiche, come l'aggiunta delle spallette di protezione per la corona di carica e l'introduzione del quadrante nero. \nAi GMT-Master 1675 in acciaio e in oro si aggiunge anche il modello in acciaio e oro con l'aggiunta, rispetto alla similare versione in oro, di un inserto marrone/oro specifico per il quadrante \u201cocchio di tigre\u201d.\nNel 1981 si registra l'ultimo cambiamento rilevante, l'adozione del calibro 3075 con scatto rapido del datario.\nLe nuove collezioni.\nLa nuova collezione presenta nuove referenze Rolex a 5 cifre: 16750 (acciaio), 16753 (acciaio/oro),16758 (oro) e 16760 (acciaio).\nIl modello Rolex GMT-Master 16750 verso la met\u00e0 degli anni Ottanta rinnova il quadrante che acquista lucidit\u00e0 e indici \u201ca bicchierini\u201d, ma conserva il vetro in plexiglass.\nTra le referenze GMT-Master II di ultima produzione:\nGli ultimi esemplari hanno la lunetta in ceramica con la scritta del nome del modello e la sfera delle 24h in verde."}
{"id": "2742318", "revid": "287204", "url": "https://it.wikipedia.org/wiki?curid=2742318", "title": "Morning Manic Music", "text": "Morning Manic Music \u00e8 l'album di debutto solista del giornalista, produttore e voce storica della radio italiana Ernesto De Pascale. L'album \u00e8 stato pubblicato nel 2007 dall'etichetta discografica Il Popolo del Blues ed \u00e8 distribuito in Italia da Materiali Sonori.\nLa storia.\n\"Morning Manic Music\" non \u00e8 esattamente un debutto per De Pascale: il suo primo disco risale al 1982 con i Lightshine, la band che condusse alla finale de \u201cIl Rock Italiano Mette i Denti\u201d vinto quell'anno dai Litfiba mentre alla guida della successiva, Hypnodance, realizz\u00f2 4 dischi fra il 1984 e il 1990.\nIl nome di Ernesto De Pascale appare su numerosi album della musica italiana dell'ultimo quarto di secolo: a partire dai seminali \"Siberia\" e \"Tre Volte Lacrime\" dei Diaframma, il musicista e produttore ha firmato i lavori in studio di artisti quali Assalti Frontali, Aeroplani Italiani, Steve Piccolo dei Lounge Lizard, Massimo Altomare, Articolo 31 e di nomi meno noti come Strange Fruit, Ridillo, Dennis &amp; the Jets, Graziano Romani e molti altri ancora.\nA livello internazionale ha lavorato con artisti quali Dr John, The Memphis Horns, Solomon Burke, Michael Toles della Isaac Hayes Band, Louisiana Red, Zeena Parkins ( Bjork), Elliott Sharp, Jono Manson e con gli inglesi James Taylor, Brian Auger, Ashley Hutchins dei Fairport Convention, Ken Nicol degli Steeleye Span, Clive Bunker dei Jethro Tull, Peter Zorn della Richard Thompson Band.\nI musicisti.\nL'album vede la partecipazione di numerosi musicisti e ospiti, sia italiani che stranieri. \nOspiti alla chitarra ci sono Ken Nicol (chitarrista solista e ritmico, oggi con Steeleye Span e Albion Band ma con alle spalle dieci anni di vita musicale vissuta a Los Angeles) e Kevin Trainor della Jono Manson Band.\nSu uno dei brani prende parte a violino, pianoforte e arrangiamento degli archi Joe Broughton (gi\u00e0 con la Albion Band).\nPer costruire le fondamenta di \"Morning Manic Music\", De Pascale \u00e8 invece tornato alle origini, nelle cantine del rock fiorentino, reclutando la sezione ritmica degli Underfloor, trio messosi in luce grazie al concorso per band emergenti \u201cRock Contest\u201d dell'emittente Controradio (manifestazione di cui Ernesto De Pascale \u00e8 presidente di giuria). Accompagnano De Pascale Lorenzo Desiati alla batteria e Guido Melis al basso, quest'ultimo anche tecnico presso lo studio Plastic Sun dove \u00e8 stato registrato il disco.\nLa giovane Giulia Nuti, giornalista e musicista, suona la viola in quasi tutti i brani. Sono fiorentini anche Francesco Bottai de La Macchina Ossuta (gi\u00e0 collaboratore degli Articolo 31), Matteo Urro degli Underfloor, Gianni Rosati alla pedal steel guitar e Paolo Giorgi, background vocalist in tutto l'album (entrambi gi\u00e0 con Lightshine ed assieme ad Ernesto dal 1976). Si aggiungono alla lista anche i romani Francesco Gazzara ( ex Hypnodance) all'organo Hammond e il musicologo Stefano Pogelli.\nDettagli sui brani.\nLe nove canzoni che compongono \"Morning Manic Music\" sono tutte scritte a ridosso della pubblicazione dell'album (2007)."}
{"id": "2742320", "revid": "1235293", "url": "https://it.wikipedia.org/wiki?curid=2742320", "title": "Io &amp; Marley", "text": "Io &amp; Marley (titolo originale inglese \"Marley &amp; Me\") \u00e8 un'autobiografia del noto giornalista statunitense John Grogan dedicata al suo cagnolino Marley, cucciolo di Labrador. Negli Stati Uniti, questo libro ha ricevuto un grande successo di pubblico ed ha venduto tre milioni di copie, ponendosi in testa alla classifica dei libri pi\u00f9 venduti.\nTrama.\nIl romanzo copre 13 anni della vita famigliare di Grogan concentrandosi in particolare su Marley, l'animale domestico di famiglia. Marley \u00e8 un labrador retriever giallo irascibile, rumoroso e incontrollato, estremamente forte, sempre affamato e distruttivo. Marley non riesce a \"farsi un'idea\" di ci\u00f2 che gli umani si aspettano da lui, a tal punto che l'autore ipotizza che soffra di qualche malattia mentale. Tuttavia, i guai che combina gli vengono sempre perdonati in quanto \u00e8 di buon cuore e la sua vivacit\u00e0 \u00e8 dettata solo dalla sua natura. Marley apparse accreditato nel film del 1996 \"The Last Home Run\".\nA fare da sfondo alla storia ci sono i problemi e le tensioni causati dal comportamento nevrotico di Marley e dall'immorale devozione, amore e fiducia mostrati verso Grogan e sua moglie, mentre questi ultimi accettano il suo comportamento turbolento e hanno dei figli; il tutto culmina con la morte dell'animale a causa di una torsione dello stomaco in et\u00e0 avanzata e il conseguente dolore della famiglia che deve superare il lutto. \nL'elogio scritto da Grogan dopo la morte di Marley e pubblicato sul giornale ha ricevuto pi\u00f9 risposte di qualsiasi altra rubrica da lui pubblicata fino a quel momento.\nAdattamento cinematografico.\nNel 2008 \u00e8 stato realizzato un omonimo adattamento cinematografico diretto da David Frankel ed interpretato da Owen Wilson e Jennifer Aniston. Il film \u00e8 uscito in Italia il 3 aprile 2009 su distribuzione 20th Century Fox."}
{"id": "2742322", "revid": "124123", "url": "https://it.wikipedia.org/wiki?curid=2742322", "title": "Yaacov Cahan", "text": "Biografia.\nNacque in Bielorussia, citt\u00e0 ai quei tempi facente parte dell'Impero russo, in una famiglia ebraica e nel 1934 si trasfer\u00ec in Palestina (Terra d'Israele), allora sotto mandato britannico.\nNei primi anni del XX secolo si impegn\u00f2 nei circoli culturali sionisti ed ebraici. Nel 1907 assunse la carica di segretario dell'organizzazione \"Ivriyyah\" e, dal 1910 fino al 1915, diresse l'organizzazione della cultura della lingua ebraica a Berlino, che aveva come scopo la diffusione dell'ebraico. \nCahan ha insegnato letteratura ebraica presso l'Istituto di studi ebraici di Varsavia dal 1927 al 1933.\nLa sua poesia fior\u00ec nel clima della rinascita nazionale, similmente a quella di altri scrittori contemporanei, quali , David Shimonowitz, Jacob Fichman, superando il dualismo tra il mondo letterario e quello reale-politico, che invece aveva travagliato la generazione precedente, rappresentata da Haim Nachman Bialik. Il clima della rinascita nazionale era incentrato sul desiderio di una Patria ebraica, dove riunire tutte le comunit\u00e0 ebraiche sparse sulla Terra, oltre che sull'utilizzo della lingua ebraica, non solamente per i riti religiosi, ma anche come lingua nazionale e quindi letteraria. \nImpegnato a lodare la vita e i suoi frutti, Cahan compose una lirica intrisa di panteismo, ben ancorata alle origini dell'anima ebraica. Il suo \"Canticum novum\" tese a narrare il ritorno dell'ebreo errante nella sua terra, che diffonde luce sul mondo da una regione desertica, dalle rovine del passato, dai lamenti dei sepolcri.\nCahan, ricordando il passato doloroso del suo popolo, vi contrappone la speranza e la volont\u00e0 di rinascita, grazie alla quale l'ebreo \u00e8 ritornato alla sua terra.\nOltre alla poesia, l'autore si ciment\u00f2 a descrivere la figura e l'immagine dell'ebreo contemporaneo anche nella produzione teatrale. Le sue opere pi\u00f9 rappresentative, \"Dawid\" e \"Shelomoh\" si slanciarono a proclamare l'orgoglio e la consapevolezza dell'identit\u00e0 ebraica.\nCohen si mise in evidenza anche come linguista e come traduttore di importanti autori europei, come ad esempio Goethe."}
{"id": "2742323", "revid": "287204", "url": "https://it.wikipedia.org/wiki?curid=2742323", "title": "M\u00e9nez-Hom", "text": "Il M\u00e9nez-Hom (in bretone: Menez C'homm = \"Monte C'homm\"; 330\u00a0m di altezza) \u00e8 la seconda montagna (bret. \"menez\") pi\u00f9 alta della Bretagna (Francia nord-occidentale): si trova nel dipartimento del Finist\u00e8re, nel nord-ovest della regione, dove rappresenta una \"propaggine\" delle Montagnes Noires (anche se va considerato come un monte a s\u00e9 stante).\nEra una delle montagne sacre alle popolazioni celtiche dell'Armorica.\n\u00c8 costituito di due cime, lo \"Yed\" (la cima principale) e il \"Petit Menez\" (\"Piccolo monte\") o \"Yelc'h\"\nGeografia.\nCollocazione.\nIl M\u00e9nez si trova nella parte sud-occidentale del Finist\u00e8re, di fronte alla Baia di Douarnenez e alla rada di Brest, ad est della Penisola di Crozon, a sud dei Monts d'Arr\u00e9e e a circa 60\u00a0km a sud-est di Brest.\nComuni.\nIl M\u00e9nez-Hom si trova sul territorio dei seguenti comuni:\nGeologia.\nLa montagna si sarebbe formata circa 480 milioni di anni fa.\n\u00c8 costituito principalmente da arenaria.\nEtimologia.\nL'etimologia del nome \"C'homm\" (anticamente: \"Komm\") \u00e8 incerta: si ipotizzato possa derivare da una parola che significa \"collina dalla forma di cupola\".\nMitologia e folklore.\nSecondo le antiche credenze popolari, il M\u00e9nez-Hom sarebbe popolato da elfi e dai korrigan, gli spiriti malvagi della mitologia bretone."}
{"id": "2742325", "revid": "767487", "url": "https://it.wikipedia.org/wiki?curid=2742325", "title": "Pen Huo Qi", "text": "Il Pen Huo Qi\uff08cinese: \u5674\u706b\u5668; pinyin: pen huo qi) \u00e8 un lanciafiamme a nafta a doppio pistone utilizzato nel 919 in Cina, durante il periodo delle Cinque dinastie e dieci regni. Questo lanciafiamme \u00e8 stato ben documentato ed illustrato nel manuale militare cinese noto come \"Wujing Zongyao\", redatto nel 1044 durante la dinastia Song. Oltre alle descrizioni dell'equipaggiamento e dei suoi componenti, il libro fornisce anche istruzioni su come farne manutenzione e come ripararlo.\nDescrizione.\nL'avanzata tecnologia militare permise alla dinastia Song di difendersi dagli ostili vicini del nord, compresi i Mongoli. I primi riferimenti al lanciafiamme in Cina si ebbero nel 917, scritti da Wu Ren-chen nel suo \"Shi Guo Chun Qiu\" (\u5341\u570b\u6625\u79cb). Nel 919 la pompa a sifone fu utilizzata per spruzzare l'olio incendiato che non avrebbe dovuto essere bagnato con acqua, come ricordato da Lin Yu (\u6797\u79b9) nel suo \"Wu Yue Bei Shi\" (\u5433\u8d8a\u5099\u53f2). Sembra che si faccia riferimento ad un lanciafiamme basato sulla soluzione chimica del fuoco greco, che Lin Yu dice essere derivato dai contatti cinesi con il 'mare meridionale', Arabia (Dashiguo, \u5927\u98df\u570b). Nella battaglia di Langshan Jiang (\u72fc\u5c71\u6c5f) del 932, la flotta navale del re Wenmu di Wuyue sconfisse quella del regno di Wu grazie all'olio infuocato (huo y\u00f3u, \u706b\u6cb9) usato per incendiarne le navi. I cinesi adeguarono poi l'uso del soffietto a doppio pistone per pompare petrolio da un singolo cilindro (con salita e discesa), acceso alla fine del condotto da una fiamma a lenta combustione che generava un flusso continuo di fiamme (descritto nel \"Wujing Zongyao\" del 1044). Durante la soppressione dello stato meridionale di Tang nel 976, le prime flotte di Song ebbero uno scontro sul fiume Yangtze nel 975. Le forze Tang tentarono di usare i lanciafiamme contro la marina Song, ma subirono lo stesso destino quando un vento forte soffi\u00f2 nella loro direzione. Un lanciafiamme mobile appoggiato su quattro ruote viene descritto nel \"Wujing Zongyao\" ed in pubblicazioni successive."}
{"id": "2742332", "revid": "287204", "url": "https://it.wikipedia.org/wiki?curid=2742332", "title": "Reggina Calcio 1991-1992", "text": "Questa voce raccoglie le informazioni riguardanti la nelle competizioni ufficiali della stagione 1991-1992.\nStagione.\nLa squadra concluse al 9\u00ba posto nel girone B della serie C1, a pari punti (33) con Casarano, e .\nLa squadra fu allenata dapprima da Aldo Cerantola, il quale venne poi esonerato e sostituito da Giancarlo Ansaloni. Anch'egli fu esonerato, e la stagione fu conclusa con Gabriele Geretto.\nMaglie e sponsor.\nIl fornitore tecnico \u00e8 Devis.\nRosa.\nNel mercato di ottobre/novembre furono ceduti: Bernazzani al Mantova; Schiavi alla Monturanese; Soncin al Taranto; Paciocco al Teramo; Toscano al Catanzaro e La Rosa al Lecce."}
