{"id": "2751355", "revid": "123842335", "url": "https://it.wikipedia.org/wiki?curid=2751355", "title": "Episodi di Chuck (seconda stagione)", "text": "La seconda stagione di \"Chuck\" \u00e8 andata in onda negli Stati Uniti d'America sul network NBC dal 29 settembre 2008 al 27 aprile 2009.\nIn Italia, la seconda stagione \u00e8 stata trasmessa in prima visione assoluta dal 4 ottobre al 13 dicembre 2009 su Steel di Premium Gallery.\nIn chiaro. la seconda stagione \u00e8 stata trasmessa dal 21 giugno al 30 agosto 2010, su Italia 1.\nL'antagonista principale della stagione \u00e8 la Fulcrum capitanata da Ted Roark.\nChuck vs. Mister Colt.\nTrama.\nNSA e CIA sono pronte a ricreare l'intersect, Chuck quindi presto non servir\u00e0 pi\u00f9 alle agenzie federali. Come ultima missione per\u00f2, Chuck, insieme a Casey e Sarah, deve proprio recuperare il componente che serve per attivare il nuovo intersect, rubato da Mister Colt. Dopo di che, a Chuck viene detto che potr\u00e0 ritornare libero, mentre in realt\u00e0 l'NSA vuole che Casey lo uccida. Ma una volta recuperato il componente questo si riveler\u00e0 un virus che distrugger\u00e0 il nuovo intersect. Chuck quindi continuer\u00e0 ad essere al servizio delle agenzie federali.\nChuck vs. la seduzione.\nTrama.\nChuck, Casey e Sarah devono recuperare il cifrario, in possesso dell'ex spia del KGB Sasha Banacheck. Per avvicinarla Chuck dovr\u00e0 sedurla, per questo si avvale dei consigli di Roan Montgomery, ex-agente della CIA, ritenuto un grande esperto nell'arte della seduzione. Ma Roan non \u00e8 pi\u00f9 la \"leggenda\" di un tempo, e Chuck dovr\u00e0 ricorrere alle proprie capacit\u00e0. Nel frattempo, \"Capitan Fenomeno\" ha difficolt\u00e0 a organizzare una cena romantica per Ellie e Lester cerca di farsi valere al Buy More in veste di nuovo vicedirettore.\nChuck vs. il microchip.\nTrama.\nBryce Larkin ritorna in citt\u00e0 con nuove informazioni per Chuck, ma crea scompiglio nella fragile relazione tra Sarah e Chuck. Il gruppo con la partecipazione di Bryce viene incaricato di recuperare un microchip. Nel frattempo, Morgan ha problemi con un bullo, che ha cercato di mandare via dal negozio, ma viene salvato dalla sua ragazza. Bryce alla fine si rende conto che Chuck e Sarah provano dei sentimenti l'uno per l'altra, parlando con Chuck cerca di fargli capire che Sarah non pu\u00f2 legarsi a lui, perch\u00e9 avere degli affetti crea solo delle debolezze per una spia. Dopo aver completato la missione, Bryce se ne va, lasciando a Chuck i suoi occhiali da sole e dicendogli che gli aveva inviato l'Intersect perch\u00e9 sapeva fare la cosa giusta, poco dopo arriva Sarah e Chuck gli dice che non riusciranno mai a stare insieme a causa del loro stile di vita troppo diverso. Ritornato in camera Chuck prova gli occhiali di Bryce ma gli vengono scaricate nuove informazioni sul cervello, infatti Bryce aveva messo il microchip all'interno degli occhiali.\nChuck vs. i Cougars.\nTrama.\nSarah incontra due suoi ex compagni di scuola, mentre \u00e8 con Chuck; la chiamano Jennifer Burton e la invitano al ritrovo del decennale della loro classe. Al ritrovo Chuck ha dei flash su alcuni uomini della Mafia Russa e, in un suo discorso, cerca di farlo notare a Casey e Sarah. Si scopre che anche Heather (una compagna di Sarah con cui ha cenato con Chuck) \u00e8 un agente della Mafia e, in uno scontro che ha luogo negli spogliatoi, poi nelle docce e infine in un corridoio della vecchia scuola di Sarah (dove si tiene il ritrovo) l'agente della CIA ha la meglio. Bagnata e con lesioni alla faccia, Sarah torna nel salone principale dove si tiene la festa, e dove viene nominata Reginetta. Alla fine dell'episodio c'\u00e8 un flashback dove si vede il momento in cui Sarah fu reclutata dalla CIA e si scopre che ha sempre usato nomi falsi, quindi non si conosce ancora il suo vero nome.\nChuck vs. Missile Command.\nTrama.\nEllie si accorge che c'\u00e8 qualcosa che non va nel fratello e cerca di scoprirne il motivo. La situazione si fa pi\u00f9 complicata a seguito della nuova missione: scoprire il motivo della ricerca di Jeff da parte di un terrorista e Chuck \u00e8 costretto a socializzare con lui. Il gruppo scopre che il destino del mondo \u00e8 nelle mani di Jeff. Nel frattempo, al BuyMore arriva Emmett, un ispettore Buy More che a causa della grave situazione della filiale diventa vice-direttore a tempo pieno. Il terrorista vuole sganciare un missile da un satellite, dando il via a quella che potrebbe essere una guerra, e l'unico modo per disattivarlo \u00e8 che Jeff finisca l'ultimo livello di un videogioco che contiene il codice per disattivare il missile. Ellie si lamenta con Chuck ritenendo che stia sprecando il suo potenziale, intanto il generale Beckman avverte Chuck e la squadra che se non troveranno il codice, le autorit\u00e0 distruggeranno il satellite, mentre i suoi resti cadranno rischiando di uccidere molte persone. Sarah trova il terrorista ma nonostante l'abbia catturato lui non vuole dirgli come disattivare il satellite, Jeff non se la sente di giocare al videogame, e dunque Chuck prende il suo posto, riuscendo nell'impresa e trovando il codice per disattivare il missile. Sarah, per aiutare Chuck con Ellie, dice alla sorella che Chuck ha preso una laurea, che tra l'altro \u00e8 anche valida, affermando che Chuck l'ha meritata.\nN.B. Il suddetto terrorista che cerca Jeff, nonch\u00e9 'cattivo di turno' dell'episodio, si chiama Farrokh Bulsara, chiaro riferimento alla storica rockstar Freddie Mercury (il cui vero nome \u00e8, appunto, Farrokh Bulsara).\nChuck vs. l'ex.\nTrama.\nDurante una missione di lavoro, Chuck incontra Jill la sua ex-fidanzata della Stanford che lo trad\u00ec con Bryce. Per avvicinarsi al suo capo di lavoro, su cui Chuck ha un flash deve uscire con lei e fingersi ricco, ma incontra Jeff e Lester che le rivelano chi \u00e8. Infine Jill scopre che Chuck \u00e8 una spia e i due si rimettono insieme, facendo ingelosire Sarah.\nChuck vs. il rebus.\nTrama.\nL'obiettivo della missione \u00e8 l'acquisizione di una lista degli agenti della Fulcrum posseduta dall'ex capo della nuova ragazza di Chuck, ma la squadra deve risolvere una serie di indovinelli per entrarne in possesso. Chuck e Jill lavorano molto bene in coppia, abbandonandosi a smancerie davanti agli altri, ci\u00f2 sembra dar fastidio a Sarah. Nel frattempo Emmett cerca di scoprire il motivo delle numerose assenze di Chuck. Alla fine della puntata, Jill scappa con Chuck per avere un po' di intimit\u00e0 senza le telecamere di sorveglianza e Sarah e Casey, mentre decifrano la lista della Fulcrum scoprono che anche Jill ne fa parte.\nChuck vs. Leader.\nTrama.\nIl gruppo scopre che l'ex fidanzata di Chuck fa parte della Fulcrum, pertanto, a quest'ultimo viene ordinato di usarla per infiltrarsi all'interno dell'organizzazione. Nel frattempo Ellie si prepara a ricevere i genitori di Capitan Fenomeno per il Giorno del Ringraziamento. Morgan, Jeff e Lester sono assegnati come sorveglianti al magazzino durante la serata festiva. Jill e Chuck vanno a un luna park, la ragazza capisce subito che Chuck \u00e8 venuto a conoscenza del suo segreto, ma decide di proteggerlo dal suo supervisore, il Leader, infine viene arrestata. Chuck, usando la macchina della verit\u00e0 le chiede se lei lo avesse mai amato per davvero, lei gli risponde di si e che il motivo per cui aveva chiuso la loro storia era legato al fatto che la Fulcrum l'aveva costretta a farlo visto che, gi\u00e0 dai tempi dell'universit\u00e0, l'agenzia criminale l'aveva arruolata, inoltre ammette di non averlo mai tradito con Bryce, e che raccont\u00f2 quella menzogna solo per rendere la loro rottura pi\u00f9 facile, infine Chuck le chiede se tra loro pu\u00f2 esserci un futuro, e lei gli risponde di s\u00ec. Chuck la libera, ma la criminale lo tradisce nuovamente e prende possesso, insieme a Leader, della base, comunque Chuck usando le sue grandi capacit\u00e0 riesce a ribaltare la situazione a suo vantaggio. Casey affronta Leader al Buy More, e quando il criminale ha la meglio su di lui, Big Mike interviene e lo mette fuori combattimento pensando erroneamente che fosse un ladro entrato al negozio per derubarlo. Nel tentativo di scappare, Jill cerca di uccidere Sarah puntandole contro la pistola, ma Chuck la convince a lasciar perdere dandole una via di fuga, Jill cerca di convincerlo a scappare con lei dimostrando di amarlo sinceramente, ma Chuck in realt\u00e0 arresta la donna, affermando che il suo unico sbaglio \u00e8 stato quello cercare di uccidere Sarah.\nChuck vs. il sensei.\nTrama.\nIl vecchio sensei di Casey torna in citt\u00e0, ma si \u00e8 alleato con la Fulcrum; quindi il burbero agente si sente tradito dal suo maestro, anche se ovviamente \u00e8 contro la sua indole ammetterlo di fronte a Chuck, ma alla fine della puntata sar\u00e0 proprio Chuck a dare a Casey la forza di sconfiggere il sensei e portare a compimento la missione.\nChuck vs. la DeLorean.\nTrama.\nIl padre di Sarah torna in citt\u00e0 e si mette in contatto con la figlia, che gli presenta Chuck, facendogli credere che siano dei truffatori. Insieme truffano un magnate arabo, realizzando contemporaneamente la loro missione. Nel frattempo Anna convince Morgan a venire ad abitare con lei, ma quando chiede un prestito a Devon, spreca i soldi per comprare una DeLorean DMC-12. Alla fine della puntata il padre di Sarah dice a Chuck di pensare che lui sia l'uomo giusto per sua figlia.\nChuck vs. Babbo Natale.\nTrama.\n\u00c8 la vigilia di Natale e mentre Big Mike e Emmett sono agitati per il giorno con pi\u00f9 vendite dell'anno, un criminale mentre viene inseguito si va a schiantare dentro al Buy More e prende in ostaggio i dipendenti, oltre a Sarah, Ellie e Devon. Quando i due guardiani di Chuck vengono liberati, lui scopre che in realt\u00e0 il criminale fa parte della Fulcrum e cedendo alle sue richieste rivela di essere l'Intersect. Alla fine dell'episodio Morgan si comporta eroicamente per impressionare Anna, che per\u00f2 sta baciando Lester, mentre Sarah uccide l'agente della Fulcrum, vista da Chuck; anche se gli dir\u00e0 di averlo arrestato.\nChuck vs. la rock star.\nTrama.\nChuck ha il compito di proteggere la rockstar Tyler Martin, ma \u00e8 ancora angosciato per aver visto Sarah uccidere un uomo a sangue freddo. Nel frattempo al Buy More arriva un nuovo dipendente ed ex-detenuto che vuole partecipare al concerto della rock star, ma quando perde la gara con Jeff per i biglietti, li ottiene truffandolo e li rivende. La missione di Chuck va a buon fine e alla fine della puntata lui e Sarah si chiariscono.\nChuck vs. il matrimonio.\nTrama.\nIl Generale Beckman manda Chuck, Sarah e Casey in un sobborgo di Los Angeles per una missione sotto copertura, con Chuck e Sarah come una coppia sposata. Nel frattempo, Big Mike viene iscritto in un sito per incontri da Morgan, Lester e Jeff al Buy More. Per lo sgomento di Morgan l'appuntamento di Big Mike si rivela essere con la madre. Dopo aver accidentalmente ottenuto una parte dei dati dell'Intersect della Fulcrum, Chuck scopre che il sobborgo \u00e8 della Fulcrum. La squadra viene catturata dai loro vicini tra cui Brad e Sylvia, che si rivelano agenti della Fulcrum. Come test gli agenti della Fulcrum caricano il proprio Intersect nel cervello di Chuck. Casey scappa e inibisce gli agenti della Fulcrum, inserendo nelle loro teste l'Intersect, dato che loro diversamente da Chuck non hanno le capacit\u00e0 per gestire tutte quelle informazioni nella testa, muoiono, cos\u00ec facendo salva Chuck e Sarah. Chuck, dopo questa missione, riflette sul fatto che gli \u00e8 piaciuto fingere di essere il marito di Sarah, ma comprende anche che quella non \u00e8 la vita reale e che lui e Sarah non hanno nessun futuro.\nChuck vs. il migliore amico.\nTrama.\nAnna e Morgan sono in crisi e lei inizia a frequentare un venditore di automobili usate, che poi si riveler\u00e0 essere una copertura.\nIl nuovo ragazzo di Anna \u00e8 legato alla Triade, un'organizzazione criminale facente capo alla Cina.\nChuck dopo un flash viene mandato in missione con Sarah e Casey e si fa invitare da Anna a un party promozionale del venditore di auto di lusso.\nMorgan si fa scoprire nel giardino mentre spia Anna e la Triade crede che sia una spia. Lo cercano al Buy More e Chuck per salvarlo lo addormenta e cerca di portarlo fuori, ma viene fermato e Morgan viene rapito.\nLa triade vuole assassinare un diplomatico e piazza nella sua Rolls una bomba e Morgan nel bagagliaio (ancora addormentato).\nSarah neutralizza il capo della Triade e Chuck riesce a mettere la bomba in una delle auto del Buy More e, con il telecomando, la guida lontano per far esplodere la bomba.\nCredendo che Chuck fosse nell'auto esplosa Sarah resta sconvolta, ma subito dopo Chuck appare con il telecomando scusandosi per averle fatto prendere paura.\nMorgan e Anna si riconciliano e Lester e Jeff si esibiscono al Buy More cantando Africa dei Toto.\nChuck vs. il playboy.\nTrama.\nChuck, su consiglio della sorella Ellie, decide di lasciare Sarah, poich\u00e9 si convince che la loro relazione non potr\u00e0 mai essere reale. Alla prima missione per\u00f2 dimostrer\u00e0 essere geloso come al solito quando Sarah dovr\u00e0 sedurre Cole, un affascinante agente segreto inglese. Nel frattempo al Buy More Jeff e Lester organizzano finti colloqui di lavoro allo scopo di adescare delle ragazze, mentre Morgan, imbarazzato della nuova relazione nata tra sua madre e Big Mike, va a vivere da Chuck. Ma anche qui vive una situazione imbarazzante e sar\u00e0 costretto a ritornarsene a casa. Nel finale Chuck e Sarah si rimettono insieme per salvaguardare l'intersect, dopo che Cole sar\u00e0 rapito dalla Fulcrum.\nChuck vs. Perseus.\nTrama.\nMorgan pianifica con Chuck di andare a vivere insieme, ma quando Anna sente per caso Morgan parlare di un appartamento crede che il suo ragazzo vuole offrirle di andare a vivere con lui. Cos\u00ec Morgan chiede aiuto a Jeff e Lester, per attuare le loro tecniche di \"repulsione\" e cerca di allontanare Anna dall'idea di vivere insieme. Cole sembra essere riuscito a liberarsi da solo e rivela al team Bartowski che la Fulcrum sta costruendo un suo intersect, e il loro ingegnere si fa chiamare Perseus. Chuck crede che Perseus possa rivelargli come rimuovere il computer dalla sua testa, purtroppo sar\u00e0 ucciso dalla Fulcrum, ma prima di morire fa in tempo a dirgli che l'unico modo per rimuovere l'intersect lo conosce solo colui che l'ha ideato: Orion. Cole deve andarsene da Los Angeles, e offre a Sarah la possibilit\u00e0 di venire via con lui, ma lei rifiuta, dunque l'agente inglese intuisce che la donna prova dei sinceri sentimenti per Chuck e dunque decide di mettersi da parte, inoltre consiglia a Sarah di confessare ci\u00f2 che prova a Chuck, in quanto potrebbe non presentarsi pi\u00f9 l'occasione. Sarah segue il consiglio e dunque va da Chuck per confessargli il suo amore, ma prima di poterglielo dire, il ragazzo la prende in contropiede dicendole che non pu\u00f2 continuare a vivere in questo modo promettendo a se stesso che un giorno riuscir\u00e0 a togliere dalla sua testa l'Intersect, ma aggiunge che quando ci\u00f2 accadr\u00e0 lui si dichiarer\u00e0 alla donna che ama, facendo capire a Sarah che la loro \"parentesi\" non \u00e8 ancora chiusa.\nChuck vs. il Predator.\nTrama.\nChuck \u00e8 in cerca di Orion, desideroso di togliere dalla sua testa l'Intersect. Tuttavia, sar\u00e0 proprio lui a contattarlo tramite uno dei computer del Buy More. Per un disguido, il computer inviato da Orion finisce nelle mani di Jeff, Lester e Morgan e solo grazie a Chuck si riesce a evitare una catastrofe aerea. Big Mike ordina a Emmett di tenere di guardia il computer, scambiato per un modello ad ultima generazione che il Buy More metter\u00e0 in commercio prima di tutti, ma quella notte un agente della Fulcrum si introduce nel negozio. Casey e Sarah riescono a sventare il suo piano e recuperare il computer. Orion contatta nuovamente Chuck per incontrarsi quella notte, ma quest'ultimo viene fatto prigioniero da Vincent. La Fulcrum riesce a catturare Orion, che alle strette attiva il protocollo di emergenza del Predator per autodistruggersi. Chuck fugge e, tornato a casa, trova degli schemi di Orion necessari per poter accedere al computer e capire come togliere l'Intersect.\nNel frattempo, il Buy More di Burbank entra in competizione con il Buy More di Beverly Hills. \nChuck vs. la 49-b.\nTrama.\nll Generale Beckman sospetta che i sentimenti tra Chuck e Sarah possano essere un ostacolo nelle missioni della squadra, cos\u00ec decide di attuare una procedura detta 49-b. Sarah sar\u00e0 quindi supervisionata momentaneamente dall'agente Alex Forrest, che valuter\u00e0 il suo comportamento e decider\u00e0 se dovr\u00e0 essere sostituita. Nel frattempo, Rashad Ahmad, collaboratore del terrorista Hassan Khalid, durante una visita a Los Angeles viene colto da infarto e ricoverato per l'impianto di un pacemaker nell'ospedale dove lavorano Devon e Ellie. La missione \u00e8 inserire un segnalatore nel pacemaker di Ahmad per trasformarlo in una microspia umana in modo da poter scoprire il nascondiglio di Khalid. Devon intanto si prepara alla sua festa di addio al celibato.\nChuck vs. Orion.\nTrama.\nOrion, che tutti credevano morto, si ripresenta da Chuck, rivelando la sua vera identit\u00e0. Si tratta di Steven, suo padre. La missione del team Bartowski intanto consiste nell'infiltrarsi nella sede della Roark Instruments e impedire che venga lanciato un nuovo software che infetter\u00e0 i computer di tutto il mondo.\nChuck vs. il primo omicidio.\nTrama.\nChuck vuole ritrovare suo padre, rapito dalla Fulcrum che vuole ultimare il suo intersect. La CIA non riesce a rintracciare Orion, cos\u00ec Chuck decide di chiedere aiuto a Jill, che concede l'aiuto in cambio di un accordo. Nel frattempo al Buy More Emmett annuncia l'arrivo di un ispettore che dovr\u00e0 valutare la sua efficienza. Morgan e Emmett stringono quindi un patto: i dipendenti si comporteranno in modo eccellente e loderanno il vicedirettore in modo che questo possa essere promosso e lasciare per sempre il Buy More. Ma in realt\u00e0 Emmet fa il doppio gioco e finir\u00e0 per farsi promuovere a direttore del Buy More, rimpiazzando Big Mike. La liberazione del padre di Chuck fallisce, e quando scopre che la CIA non vuole rispettare l'accordo fatto con Jill, Chuck libera la sua ex ragazza. Il Generale Beckman ordina a Sarah di arrestare Chuck e mettere fine al progetto, ma Sarah disobbedisce e decide di aiutare Chuck a trovare suo padre.\nChuck vs. l'Intersect.\nTrama.\nIl Generale Beckman ordina a Casey di arrestare Chuck e Sarah, dopo averlo promosso a colonnello. Chuck e Sarah intanto, sulle tracce di Orion, sono sempre pi\u00f9 uniti, mentre al Buy More Morgan viene emarginato, per aver appoggiato Emmett. Devon, mandato da Ellie a chiedere informazioni su Chuck al Buy More, per scoprire come mai \u00e8 scomparso senza avvisare, si accorge che Casey tiene sotto controllo il futuro cognato. Chuck sar\u00e0 successivamente costretto a rivelargli tutto, ma lo convincer\u00e0 a non dire nulla a Ellie. Casey nel frattempo non riesce a tradire i suoi compagni, e li aiuter\u00e0 a liberare il padre di Chuck, il quale dopo essere riuscito a sovrascrivere il cervello estraendogli cos\u00ec l'Intersect, nel finale potr\u00e0 tornare a casa in tempo per il matrimonio della figlia. Morgan si licenzia con Anna dal Buy More, per inseguire il suo sogno: diventare un cuoco in un ristorante giapponese alle Hawaii.\nChuck vs. l'Anello.\nTrama.\n\u00c8 il giorno del matrimonio di Ellie, ma a rovinare tutto ci penser\u00e0 il leader della Fulcrum, Ted Roark, che minaccia di uccidere Ellie. A salvare tutti ci penser\u00e0 il colonnello Casey che risponder\u00e0 ad una richiesta di aiuto di Chuck. Il Governo ha progettato un nuovo Intersect, ancora pi\u00f9 potente, destinato a Bryce, che lavorer\u00e0 al nuovo progetto con Sarah. Ma Bryce sar\u00e0 ucciso dagli agenti di una nuova organizzazione antigovernativa, l'Anello. Cos\u00ec Chuck decide di farsi installare il nuovo Intersect e si ritrover\u00e0 con delle nuove abilit\u00e0 che lo renderanno quasi una vera spia."}
{"id": "2751366", "revid": "396099", "url": "https://it.wikipedia.org/wiki?curid=2751366", "title": "Skiman", "text": "Lo skiman \u00e8 l'uomo di fiducia dello sciatore o del fornitore degli attrezzi sciistici o delle scioline che si preoccupa della preparazione degli attrezzi, in funzione delle caratteristiche dell'atleta, della specialit\u00e0 a cui partecipa (ad esempio slalom, slalom gigante, super gigante, discesa libera, ...), del mantenimento degli attrezzi e della loro preparazione in funzione anche dell' dell'atleta (\"tuning\") e della sciolinatura secondo le caratteristiche del fondo della pista e delle condizioni meteorologiche. Solitamente \u00e8 una figura professionalmente preparata dall'associazione \"skiman\" o dai fabbricanti di scioline o di attrezzature per tale attivit\u00e0, come anche ex atleti."}
{"id": "2751367", "revid": "767487", "url": "https://it.wikipedia.org/wiki?curid=2751367", "title": "The Menace", "text": "The Menace \u00e8 un film del 1932 diretto da Roy William Neill. Il soggetto \u00e8 tratto dal romanzo \"L'inafferrabile\" (\"The Feathered Serpent\") di Edgar Wallace, pubblicato dalla Garden City di New York nel 1928.\nProduzione.\nIl film fu prodotto dalla Columbia Pictures Corporation nel settembre 1931 con il titolo di lavorazione \"The Feathered Serpent\"\nDistribuzione.\nDistribuito dalla Columbia Pictures, usc\u00ec nelle sale cinematografiche statunitensi il 29 gennaio 1932."}
{"id": "2751368", "revid": "110157", "url": "https://it.wikipedia.org/wiki?curid=2751368", "title": "Museo naturalistico archeologico Maurizio Locati", "text": "Il Museo naturalistico archeologico \"Maurizio Locati\" \u00e8 sito a Lama dei Peligni, in provincia di Chieti.\nIl museo abruzzese \u00e8 dedicato allo zoologo milanese Maurizio Locati.\nDescrizione.\nIl museo si suddivide in due sale in cui pannelli, diorami, supporti multimediali, reperti naturalistici ed archeologici mostrano la storia del territorio.\nUna ricostruzione di una grotta della Maiella con le sue pitture rupestri introduce la sezione archeologica, dedicata a Francesco Verlengia. La sezione archeologica espone oggetti dalla Preistoria al Medioevo provenienti da Lama dei Peligni e dai comuni adiacenti: vasi, monete, un corredo funerario con oggetti in ferro e bronzo, delle lapidi funerarie romane di et\u00e0 imperiale ed il calco dell uomo della Maiella di cui l'originale risale a 7000 anni fa e proviene dagli scavi archeologici di Fonterossi.\nLa sezione naturalistica \u00e8 dedicata al camoscio d'Abruzzo. Intorno al museo vi \u00e8 il giardino botanico Michele Tenore che raccoglie circa 500 specie vegetali di cui la maggior parte \u00e8 endemica dell'Appennino Centrale o esclusive della Maiella."}
{"id": "2751370", "revid": "628767", "url": "https://it.wikipedia.org/wiki?curid=2751370", "title": "Distretto di Nuwakot", "text": " \nIl distretto di Nuwakot \u00e8 un distretto del Nepal di 288.478 abitanti, che ha come capoluogo Bidur.\nIl distretto fa parte della provincia Bagmati Pradesh; fino al 2015 faceva parte della zona di Bagmati nella Regione Centrale.\nGeograficamente il distretto appartiene alla zona collinare della Mahabharat Lekh. La zona nord-orientale del distretto fa parte del Parco nazionale del Langtang.\nIl principale gruppo etnico presente nel distretto sono i Tamang."}
{"id": "2751377", "revid": "438678", "url": "https://it.wikipedia.org/wiki?curid=2751377", "title": "Latte &amp; i suoi derivati", "text": ""}
{"id": "2751378", "revid": "124703347", "url": "https://it.wikipedia.org/wiki?curid=2751378", "title": "Viaggio attivo", "text": "Il viaggio attivo \u00e8 un approccio al viaggio ed al trasporto che si focalizza sull'attivit\u00e0 fisica (camminare, andare in bicicletta) in contrapposizione ai trasporti motorizzati. \nTenendo conto che nel Regno Unito pi\u00f9 del 50% dei viaggi in macchina \u00e8 inferiore ai 5 km , esistono molti ambiti in cui \u00e8 possibile rimpiazzare viaggi in automobile con forme di viaggio pi\u00f9 attive.\nFare questo porterebbe molteplici benefici come quello di migliorare la propria forma fisica e ridurre il tasso di obesit\u00e0; inoltre permetterebbe di contenere il consumo di carburanti di origine fossile e conseguentemente le emissioni di CO2. \nSalute e benefici ambientali.\nSeri problemi di salute e ambientali, in particolare le modifiche del clima globale dovuto alle emissioni di CO2, e il continuo aumento di casi di obesit\u00e0 hanno un impatto negativo ecologico e sociale. La promozione del viaggio attivo ha un importante ruolo nell'alleviare il problema e sottolinearne la rilevanza al pubblico.\nUna ricerca risalente al 2004 della commissione salute della Camera dei comuni del Regno Unito definisce la promozione in attivit\u00e0 quali il camminare e l'andare in bicicletta, come fattori fondamentali per una strategia integrata anti-obesit\u00e0 che viene definita come \"...attivit\u00e0 fisica inglobata nella quotidianeit\u00e0\" .\nFattori in evidenza.\nAlcune ricerche hanno dimostrato che il recente incremento globale del livello di obesit\u00e0 pu\u00f2 essere attribuito alla riduzione dell'attivit\u00e0 fisica tra adulti e bambini. Ci\u00f2 \u00e8 dovuto inoltre ad una diffusione su scala globale di forme di intrattenimento sedentarie (Tv e video games) ma anche alla scarsit\u00e0 di camminate e dell'uso della bicicletta. Studi correlati hanno inoltre dimostrato che tra gruppi socio economici equivalenti nel Regno Unito il consumo calorico non varia in modo significativo, contrariamente al livello di attivit\u00e0 fisica e indice di massa corporea che risultano strettamente correlati l'uno all'altro.\nRisultati.\nCome conseguenza di tutto ci\u00f2 \u00e8 emerso un recente movimento guidato dagli attivisti ambientali e della salute pubblica che sostengono azioni legate alla promozione del viaggio attivo e l'incentivazione della camminata e dell'andare in bicicletta al fine di rendere entrambe le attivit\u00e0 pi\u00f9 attrattive. L'attenzione \u00e8 focalizzata sul fatto che questi mezzi di trasporto possono in molti casi sostituire l'auto per i tragitti quotidiani brevi a scuola, nei negozi, nei servizi pubblici eccetera. Al fine di facilitare ci\u00f2 le autorit\u00e0 locali dovrebbero investire nell'assicurare che tragitti sicuri siano disponibili in molte localit\u00e0 (la pericolosit\u00e0 delle strade \u00e8 spesso citata come causa principale che limita l'utilizzo della bicicletta). In molte aree si sta cercando di sviluppare il mezzo di trasporto della bicicletta creando delle piste ciclabili isolate che risultano essere aree frammentate e marciapiedi che non si legano in maniera efficace alle destinazioni quotidiane. \nRichiami all'azione.\nNel 2008 l'Associazione inglese dei Direttori della Pubblica Salute con Sustrans, CTC, Ramblers e altre Agenzie, lanciarono una campagna di richiamo al Viaggio Attivo. Risultato di tale iniziative fu lo sviluppo di chiari obiettivi per la pianificazione locale e le autorit\u00e0 stradali. Se venissero perseguiti, questi obiettivi potrebbero avere un'efficace reazione al costante incremento del problema dell'obesit\u00e0 nonch\u00e9 contribuire alla riduzione delle emissioni di CO2. \nNel 2012, Polis, una rete di citt\u00e0 europee e regioni, pubblic\u00f2 un manifesto che richiamava all'azione le principali istituzioni e rappresentanti europei al fine di assicurare che la promozione dei numerosi benefici salutari prodotti dal viaggio attivo fossero massimizzati in tutte le politiche e i programmi europei. Le raccomandazioni si traducono in riferimenti al viaggio presenti nei numerosi documenti relativi a politiche europee sul tema \"salute\" . Il viaggio attivo dovrebbe infatti divenire la base di numerosi obiettivi condivisi, politiche, programmi di lavoro e investimenti sullo sviluppo dell'attivit\u00e0 fisica, in particolare il camminare e l'andare in bicicletta. \nLe sollecitazioni specifiche riguardano:"}
{"id": "2751382", "revid": "729019", "url": "https://it.wikipedia.org/wiki?curid=2751382", "title": "Patiala State Monorail Trainways", "text": "La Patiala State Monorail Trainways (abbreviato PSMT), attiva dal 1907 al 1927 nel Punjab, stato federato dell'India, \u00e8 stata una ferrovia monorotaia di tipo \"Ewing\". Una locomotiva a vapore originale con una carrozza sono conservati funzionanti presso il National Rail Museum di Nuova Delhi dove vengono messi periodicamente in funzione a scopo dimostrativo.\nStoria.\nIl progetto della ferrovia si deve al colonnello Bowles, ingegnere civile inglese, che era responsabile di molti progetti per conto del Maraja di Patiala Bhupinder Singh. Era tra l'altro responsabile della costruzione delle Officine Kharagpur della Bengal-Nagpur Railway dove utilizz\u00f2, per la movimentazione dei materiali all'interno del cantiere, una ferrovia Ewing.\nQuando Bowles divenne \"ingegnere di stato\" decise di utilizzare il sistema Ewing per realizzare un primo tratto di ferrovia, ultimata nel 1907 tra Bassi e Sirhind nel distretto di Patiala, per un percorso di 6 miglia (8 km).\nLa costruzione della nuova ferrovia venne appaltata alla societ\u00e0 Ms. Marshland Price &amp; Co.\nSuccessivamente si progett\u00f2 di estendere la tratta fino da Bassi fino a Morinda (15 miglia) e costruirne una nuova da Patiala a Sunam (35 miglia), per un totale di circa 50 miglia, circa 81 km.\nTuttavia sembra che la costruzione della ferrovia, in realt\u00e0, non avesse mai effettivamente raggiunto Sunam.\nL'avvento dei mezzi di trasporto su strada rese non competitiva la linea, che fu chiusa nel 1927 dopo un graduale declino.\nPercorso.\nFurono realizzate due tratte, non connesse tra loro, per un totale di cinquanta miglia:\nSirhind-Morinda (15 miglia)\nPatiala-Sunam (35 miglia)\nMateriale rotabile.\nLa ferrovia era usata prevalentemente per il trasporto di merci (soprattutto grano), ma anche di passeggeri, come si pu\u00f2 evincere da alcune foto dell'epoca.\nIl materiale rotabile consisteva comunque per la maggioranza in carri singoli a trazione animale, per lo pi\u00f9 trainati da buoi e muli.\nSempre da foto dell'epoca risulta che sia stata utilizzata sulla linea Sirhind-Morinda almeno una motrice di evidente costruzione artigianale, con motore a scoppio di derivazione automobilistica o motociclistica, utilizzata per il traino di pi\u00f9 vagoni. Il colonnello Bowles, ingegnere capo della ferrovia, disponeva di una carrozza personale per l'ispezione della linea.\nLocomotive a vapore.\nNel 1909 la Orenstein &amp; Koppel di Berlino costru\u00ec, espressamente per la PSTM, quattro locotender a vapore, derivate dalla O&amp;K 0-6-0 di serie. Il rodiggio di queste locomotive era 0-3-0, ovvero tre ruote motrici allineate al centro degli assali. Gli stantuffi erano esterni, da 5 pollici e \u00bd per 14; La ruota stradale di appoggio, sul lato destro, aveva un diametro di 39 pollici (circa un metro).\nRispetto alla 0-6-0 di serie, le \"locotender\" della PSTM avevano cabina e serbatoio laterale dell'acqua allargati verso destra, potendo avvantaggiarsi della ruota esterna di appoggio; lo sportello del bruciatore era laterale anzich\u00e9 posteriore.\nQueste locomotive furono utilizzate solo sulla linea Patiala-Sunam.\nIl recupero.\nUno storico delle ferrovie, Mr. Mike Satow, nel 1962 scopr\u00ec una di queste locomotive abbandonata in un deposito a Patiala, insieme ad altro materiale proveniente dalla PSTM. Grazie anche al suo interessamento, la locomotiva PSTM-4 fu restaurata presso le officine \"Northern Railway Workshop\" della Indian Railways ad Amritsar, e nel 1976 torn\u00f2 ad essere funzionante. Su un telaio originale, anch'esso recuperato, venne ricostruita nelle stesse officine la carrozza personale dell'ingegnere capo colonnello Bowles, utilizzata per l'ispezione della linea. Al suo interno, invece delle poltrone intrecciate, sono state sistemate delle panchette in legno per il trasporto dei passeggeri.\nAttualmente (2009) la locomotiva PSMT-4 e la carrozza ricostruita sono conservate funzionanti al National Rail Museum di Nuova Delhi e vengono fatti circolare ogni domenica su un piccolo tracciato dimostrativo di ferrovia Ewing."}
{"id": "2751383", "revid": "339392", "url": "https://it.wikipedia.org/wiki?curid=2751383", "title": "Bukamon", "text": ""}
{"id": "2751386", "revid": "446353", "url": "https://it.wikipedia.org/wiki?curid=2751386", "title": "HMS Renown (1916)", "text": "La HMS \"Renown\", decima nave da guerra britannica a portare questo nome, era un incrociatore da battaglia dell'omonima classe della Royal Navy. Venne impostata nei cantieri Fairfield il 25 gennaio 1915, varata il 4 marzo 1916 ed entr\u00f2 in servizio il 20 settembre seguente.\nServizio.\nLa prima guerra mondiale.\nCompletata nel settembre 1916, la \"Renown\" entr\u00f2 in servizio troppo tardi per partecipare alla battaglia dello Jutland. Dopo circa un mese di servizio rientr\u00f2 in cantiere per lavori di rinforzo della corazzatura, ritenuta troppo leggera. Per aumentare la protezione vennero posizionate circa 492 tonnellate di piastre d'acciaio. Venne comunque assegnata alla \"Grand Fleet\" servendo nel Mare del Nord per gli ultimi due anni del conflitto.\nTra le due guerre.\nTra il 1920 ed il 1921, in seguito a lavori di modernizzazione, trasport\u00f2 il Edoardo, principe di Galles in un viaggio in Australia, Nuova Zelanda e Stati Uniti. Tra il 1923 ed il 1926 venne sottoposta ad un nuovo ciclo di lavori, tra cui l'installazione di una controcarena anti-siluro, allo scopo di migliorarne la protezione da attacchi navali e sottomarini. Nel 1927 trasport\u00f2 il Duca e la Duchessa di York in Australia e Nuova Zelanda.\nSul finire degli anni 30 la nave venne quindi sottoposta ad altri lavori che ne modificarono profondamente l'aspetto. Ricevette una torre di comando simile a quella della \"Valiant\" e armamenti antiaerei moderni, equipaggiati con sistemi di controllo fuoco HACS MkIV e con la Admiralty Fire Control Table Mk VII, un computer analogico per il controllo dei pezzi principali. Venne anche rafforzata ulteriormente la corazzatura. Le modifiche vennero completate nel settembre 1939, in concomitanza con lo scoppio della seconda guerra mondiale. Durante questi lavori ricevette il soprannome di HMS \"Refit\" (raddobbo), visti i numerosi interventi di cui era stata oggetto gi\u00e0 dal 1916; la sorella \"Repulse\" venne invece soprannominata HMS \"Repair\" (riparazione).\nIl secondo conflitto mondiale.\nAllo scoppio del conflitto la \"Renown\" si trov\u00f2 assegnata alla \"Home Fleet\" con compiti di pattuglia nel Mare del Nord. In ottobre venne trasferita presso il \"Gruppo da caccia K\" nell'Atlantico meridionale, al largo di Pernambuco, Brasile. Nel mese di successivo partecip\u00f2 alla caccia all'incrociatore pesante \"Graf Spee\" individuato nella zona. Il 2 dicembre affond\u00f2 il transatlantico tedesco \"Watussi\". Il 16 dicembre, in seguito all'avvistamento della \"Graf Spee\" e alla battaglia del R\u00edo de la Plata venne inviata in supporto agli incrociatori britannici \"Exeter\", \"Ajax\" e \"Achilles\". Dopo l'autoaffondamento della nave tedesca scort\u00f2 nel gennaio 1940 la danneggiata \"Exeter\" in patria insieme alla portaerei \"Ark Royal\". In aprile partecip\u00f2 alle operazioni al largo della Norvegia collegate al tentativo alleato di prendere controllo del paese prima delle forze tedesche (Operazione Wilfred). Il 9 aprile si scontr\u00f2 con gli incrociatori da battaglia \"Scharnhorst\" e \"Gneisenau\" circa 80 miglia ad ovest delle isole Lofoten mettendo a segno alcuni colpi sul \"Gneisenau\" disattivando la torretta \"A\" e le apparecchiatura di controllo fuoco e ricevendo danni alle sovrastrutture. In maggio venne sottoposta a riparazioni a Rosyth per i danni ricevuti nello scontro e per quelli dovuti al maltempo, tornando in servizio nei primi di giugno scortando i convogli di evacuazione dalla Norvegia in seguito all'invasione tedesca.\nIn agosto venne trasferita a Gibilterra come ammiraglia della Forza H. Il 30 agosto partecip\u00f2 come scorta all'Operazione Hats, il trasferimento ad Alessandria d'Egitto della corazzata \"Valiant\", della portaerei \"Illustrious\" e degli incrociatori \"Calcutta\" e \"Coventry\".\nL'11 settembre salp\u00f2 con il compito di intercettare incrociatori della Francia di Vichy diretti a Dakar, senza riuscire ad individuarli. In seguito al fallimento dell'Operazione Menace, che prevedeva uno sbarco a Dakar da parte di elementi della Francia Libera dopo un forte bombardamento, rimase in zona per pattugliare le acque senegalesi. In seguito rimase di pattuglia nei pressi delle Azzorre e al largo di Gibilterra per la caccia alle corsare tedesche e alle navi francesi. Il 7 novembre venne inviata insieme alla \"Hood\" e alla \"Repulse\" di pattuglia nel golfo di Biscaglia in seguito all'affondamento dell'incrociatore ausiliario \"Jervis Bay\" da parte dell\"'Admiral Scheer\".\nIl 15 novembre, tornata nel Mediterraneo, scort\u00f2 le portaerei \"Ark Royal\" e \"Argus\" in una missione di lancio di aerei verso le basi di Malta. Sempre in novembre scort\u00f2 un nuovo convoglio di rifornimenti per l'isola e il passaggio verso l'Egitto degli incrociatori \"Manchester\" e \"Southampton\". Il 27 novembre partecip\u00f2 ad uno scontro minore con la flotta italiana uscita per intercettare un convoglio in partenza da Malta, poi noto con il nome di battaglia di capo Teulada. Subito dopo lo scontro venne anche presa di mira da bombardieri della Regia Aeronautica, senza peraltro venire colpita. Nei primi giorni di dicembre venne sottoposta a riparazioni all'apparato motore a Gibilterra in seguito ad un'avaria avvenuta durante lo scontro navale.\nNel gennaio 1941 partecip\u00f2 all'Operazione Excess, il contemporaneo passaggio di due convogli, diretti rispettivamente a Malta e ad Atene. Il 9 gennaio sub\u00ec un attacco aereo, senza rimanere danneggiata. Il 9 febbraio partecip\u00f2 insieme alla \"Malaya\", alla \"Ark Royal\" e alla \"Sheffield\" al bombardamento di Genova e La Spezia. Nella seconda met\u00e0 del mese torn\u00f2 in Atlantico per scortare un convoglio diretto a sud dopo la segnalazione della possibile presenza dell\"'Admiral Hipper\" nella zona. Nei primi giorni di marzo partecip\u00f2 alla caccia alla \"Scharnhorst\" e alla \"Gneisenau\", senza riuscire ad intercettarle. Incontr\u00f2 invece le navi \"Bianca\" e \"Casimiro\", precedentemente catturate dalle corazzate tedesche e dirette in patria con equipaggio di preda che le autoaffond\u00f2. Il 6 maggio partecip\u00f2 all'Operazione Tiger, il passaggio di un convoglio carico di carri armati diretti in Medio Oriente e di alcune navi di rinforzo per la flotta di Alessandria attraverso il canale di Sicilia. Il 24 maggio torn\u00f2 in Atlantico temporaneamente assegnata alla \"Home Fleet\" per partecipare alla caccia alla Bismarck. Nel mese di giugn\u00f2 partecip\u00f2 a ben quattro missioni di lancio di aerei da caccia verso le basi di Malta.\nIn agosto torn\u00f2 in patria per essere sottoposta a un ciclo di lavori e ricevere le apparecchiature elettroniche moderne. Vennero installati i Radar Type 284 per l'armamento principale, Type 282 per la contraerea a corto raggio, Type 285 per la contraerea pesante, Type 273 per l'individuazione di navi nemiche e Type 281 per l'individuazione di aerei nemici. Venne inoltre aumentato il numero di cannoni rapidi Oerlikon da 20\u00a0mm per la difesa antiaerea ravvicinata. La nave torn\u00f2 in servizio attivo nel mese di dicembre.\nNei nel marzo 1942 partecip\u00f2 alla scorta ai convogli artici PQ12 e PQ13 diretti in Unione Sovietica. In aprile torn\u00f2 nel Mediterraneo per scortare una nuova missione di lancio di aerei verso Malta, questa volta dalla portaerei USS \"Wasp\", e nel mese successivo partecip\u00f2 ad una missione simile. Tra giugno e settembre rimase invece con la \"Home Fleet\". In ottobre venne assegnata insieme alle navi da battaglia \"Duke of York\", \"Rodney\" e \"Nelson\" alla copertura dello sbarco in Nordafrica denominato Operazione Torch, per evitare ogni possibile interferenza della marina francese. In dicembre, dopo la fine dell'operazione, torn\u00f2 in patria.\nIl 22 febbraio 1943 entr\u00f2 in cantiere a Rosyth per un nuovo ciclo di lavori durante il quale vennero rimossi gli aerei di bordo, aumentate le armi antiaeree con il posizionamento di ulteriori 9 cannoni Oerlikon da 20\u00a0mm e installato il radar Type 283 per la direzione del fuoco di sbarramento antiaereo dei pezzi principali e secondari. Tornata in servizio il 9 giugno rimase assegnata a Scapa Flow. Il 28 agosto giunse ad Halifax, in Canada, per riportare in patria il Primo Ministro Winston Churchill dopo un incontro (denominato QUADRANT) con il presidente statunitense Roosevelt. Giunse in patria il 19 settembre sbarcando il Primo Ministro sul Clyde. Nel mese di novembre ebbe di nuovo a bordo Churchill per trasportarlo ad Alessandria d'Egitto, dove giunse il 21 novembre, per partecipare ad una nuova conferenza interalleata. Tornata in patria, venne designata per essere trasferita nella \"Eastern Fleet\", ricevendo le modifiche necessarie ed altri 19 pezzi da 20\u00a0mm antiaerei. Il 30 dicembre fece rotta per Colombo, dove giunse il 23 gennaio 1944 per prendere servizio con il 1\u00ba Squadrone da battaglia.\nNel mese di marzo partecip\u00f2 ai bombardamenti alle basi giapponesi sull'isola di Sumatra insieme ad unit\u00e0 della US Navy. Il 16 aprile partecip\u00f2 ad una nuova missione di bombardamento su Sabang scortando le portaerei \"Illustrious\" e USS \"Saratoga\". Il 19 venne attaccata da tre aerosiluranti nemici che vennero intercettati dalla forza aerea di scorta della \"Saratoga\". Il 6 maggio partecip\u00f2 all'attacco al porto e agli stabilimenti industriali di Surabaya, tornando a Ceylon il 17 del mese. Il 10 giugno partecip\u00f2 ad un'azione diversiva di bombardamento su Sabang durante gli sbarchi statunitensi nelle isole Marianne. Il 19, insieme alla francese \"Richelieu\" scort\u00f2 la \"Illustrious\" in un'azione di bombardamento delle isole Andamane.\nIn ottobre partecip\u00f2 ad una missione di bombardamento delle Isole Nicobare e ad una diversione durante lo sbarco alleato a Leyte. Al momento della formazione della \"British Pacific Fleet\" rimase assegnata alla \"Eastern Fleet\". In dicembre venne ritirata a Durban dove entr\u00f2 in cantiere per un ciclo di lavori, tornando in servizio a Ceylon il 21 febbraio 1945. Il 30 marzo ne venne deciso il ritorno in patria presso la \"Home Fleet\" e la nave giunse a Rosyth il 15 aprile. L'8 maggio ricevette a bordo la delegazione navale tedesca per discutere i termini dell'ingresso degli alleati nei porti germanici. A guerra finita ospit\u00f2 a bordo il re Giorgio VI durante l'incontro con il presidente statunitense Harry Truman di ritorno dalla conferenza di Potsdam a bordo dell'incrociatore USS \"Augusta\".\nIl progetto di sottoporre la nave ad un importante ciclo di modifiche venne accantonato nel mese di settembre e la nave venne ridotta al rango di nave addestramento presso la base di terra denominata HMS \"Imperieuse\" fino al dicembre 1946, quando venne trasferita nella riserva. Venne messa in vendita nel gennaio 1948 e venduta per essere demolita a Faslane, dove giunse l'8 agosto seguente."}
{"id": "2751388", "revid": "889014", "url": "https://it.wikipedia.org/wiki?curid=2751388", "title": "Fondazione Martin Bodmer", "text": "La Fondazione Martin Bodmer \u00e8 una delle pi\u00f9 importanti biblioteche private del mondo, nota anche come Bibliotheca Bodmeriana. Si trova a Cologny, in Svizzera. Cerca di approfondire \u00abl'avventura dello Spirito Umano\u00bb partendo dalle origini della scrittura, sulla scia del suo fondatore Martin Bodmer, collezionista che tent\u00f2 di costruire una \u00abBiblioteca della letteratura mondiale\u00bb.\nCollezioni.\nNella biblioteca vengono custoditi 160\u00a0000 volumi in 80 lingue, centinaia di manoscritti di origine sia occidentale sia orientale, 270 incunaboli (stampe anteriori al 1500), tra i quali uno dei rari esemplari della \"Bibbia di Gutenberg\".\nNel 2003 \u00e8 stata inaugurata un'ala della biblioteca, concepita dall'architetto svizzero Mario Botta, che ha ricevuto il nome di Museo Bodmer e permette di esporre al pubblico i preziosi documenti. Un'esposizione intitolata \"Eroi vincitori\" si \u00e8 tenuta in occasione dell'esposizione al pubblico del manoscritto originale de \"Le 120 giornate di Sodoma\" del Marchese de Sade."}
{"id": "2751392", "revid": "203752", "url": "https://it.wikipedia.org/wiki?curid=2751392", "title": "Canali Venturi", "text": ""}
{"id": "2751395", "revid": "1543377", "url": "https://it.wikipedia.org/wiki?curid=2751395", "title": "Desmochados", "text": "Desmochados \u00e8 un centro abitato del Paraguay; si trova nel dipartimento di \u00d1eembuc\u00fa, di cui forma uno dei 16 distretti. \nPopolazione.\nAl censimento del 2002 Desmochados contava una popolazione urbana di 236 abitanti (1.613 nel distretto). \nCaratteristiche.\nFondata nel 1904, la localit\u00e0 si trova nella parte meridionale del paese, attorniata da paludi e zone umide. Ci si arriva dal capoluogo dipartimentale Pilar attraverso una strada sterrata lunga 40 km, in pessime condizioni quasi tutto l'anno; l'isolamento, unito alle alluvioni periodiche, ha impedito lo sviluppo del distretto, che ha vissuto una forte ondata di emigrazione specialmente verso l'Argentina. \nEconomia.\nL'economia, giudicata da alcuni giornali paraguaiani come \u201ceconomia di sopravvivenza\u201d, si basa quasi esclusivamente sull'allevamento."}
{"id": "2751396", "revid": "1418004", "url": "https://it.wikipedia.org/wiki?curid=2751396", "title": "Ludwig Bemelmans", "text": "\u00c8 conosciuto soprattutto per la serie di libri per ragazzi \"Madeline\".\nBiografia.\nBemelmans nacque a Merano (allora parte dell'impero austro-ungarico) nel 1898 da padre belga e madre tedesca. La sua lingua madre era il francese e la seconda il tedesco.\nNel 1904, suo padre lasci\u00f2 la famiglia e la madre si trasfer\u00ec a Ratisbona, sua citt\u00e0 natale, dove Bemelmans ebbe difficolt\u00e0 a scuola e male si adatt\u00f2 alla disciplina tedesca.\nPi\u00f9 tardi Ludwig Bemelmans emigr\u00f2 negli Stati Uniti dove dapprima lavor\u00f2 in alberghi e ristoranti. Nel 1917 si arruol\u00f2 nelle forze armate statunitensi e divenne un ufficiale. Nel 1918 divenne cittadino americano.\nIl primo libro \"Madeline\" fu pubblicato nel 1939.\nNel 1953 acquist\u00f2 il bistrot parigino \"La Colombe\", dove dipinse alcuni murales.\nBemelmans mor\u00ec nel 1962 a New York e fu seppellito nel Cimitero nazionale di Arlington in Virginia, Stati Uniti.\nLibri Madeline.\nOgni storia comincia: \"In una vecchia casa di Parigi, coperta di vigne, vivevano dodici bambine in fila per due... la pi\u00f9 piccola era Madeline.\"\nBemelmans pubblic\u00f2 sei storie in vita, e una settima fu scoperta e pubblicata in seguito:"}
{"id": "2751397", "revid": "228587", "url": "https://it.wikipedia.org/wiki?curid=2751397", "title": "Capitani d'Industria", "text": "I Capitani d'Industria sono un gruppo di supereroi immaginari della DC Comics introdotti per la prima volta in \"Firestorm the Nuclear Man\" n. 88.\nStoria.\nI Capitani d'Industria furono originariamente formati come piccolo gruppo investigativo task force per la IMHS (Institute for Metahumans Studies, dall'inglese, Istituto per gli Studi sui Metaumani) fondata da un consorzio di interesse aziendale. Tutto questo nei giorni prima che la DEO o Checkmate venissero creati dai magnati governativi.\nL'IMHS era guidato da un ex socio della Suicide Squad, il capo psichiatra Simon LaGrieve. I fondatori del gruppo includevano Maser, Firehawk e un ex piccolo criminale in costume di nome Catalyst. Lo stesso Firehawk reclut\u00f2 Silver Swan.\nSuccessivamente, i Capitalisti servirono insieme a Black Adam e alla Suicide Squad (n. 58) in una missione speciale. Incontrarono Major Victory mentre servivano nella squadra di Black Adam. Infine, il gruppo lavor\u00f2 direttamente sotto Alan Windsor, capo della Sutherland Corporation.\nAltri gruppi aziendali.\nAltri gruppi aziendali di supereroi sono attivi nell'universo della DC Comics. I pi\u00f9 conosciuti sono i Conglomerati, la Power Company, i Blood Pack e la Hero Hotline."}
{"id": "2751401", "revid": "1915706", "url": "https://it.wikipedia.org/wiki?curid=2751401", "title": "Penciclovir", "text": "Il penciclovir (nella fase sperimentale noto anche con la sigla BRL 39, 123A) \u00e8 un farmaco antivirale che in colture cellulari si \u00e8 dimostrato selettivo nei confronti dell'herpes virus e del virus varicella-zoster, nonch\u00e9 del virus Epstein-Barr. Il farmaco viene utilizzato nel trattamento topico dell'herpes labiale ricorrente negli adulti immunocompetenti. In Italia il farmaco \u00e8 venduto dalla societ\u00e0 farmaceutica Novartis con il nome commerciale di \"Vectavir\" nella forma farmacologica di crema a uso topico, con concentrazione di 10\u00a0mg di principio attivo ogni grammo di crema.\nFarmacocinetica.\nIl penciclovir viene utilizzato in formulazione topica (crema 1%). Tuttavia, essendo il prodotto attivo del famciclovir, \u00e8 possibile indagare i parametri farmacocinetici in formulazione sistemica: ha una biodisponibilit\u00e0 del 70% ed \u00e8 legato debolmente alle proteine plasmatiche.\nL'escrezione della molecola dall'organismo avviene soprattutto per via renale.\nUna volta entrato nelle cellule, il penciclovir subisce la fosforilazione da parte della chinasi virale con formazione di penciclovir trifosfato. Tale composto ha un'emivita intracellulare di 10 ore nelle cellule infettate da HSV-1, di 20 in quelle infettate da HSV-2 e di 7 in quelle infettate da VZV.\nIn uno studio su volontari sani \u00e8 stato dimostrato che l'applicazione della crema su pelle abrasa e occlusa, a dosaggio di gran lunga superiori a quelli terapeutici abituali e per un periodo di 4 giorni, non comporta la presenza di concentrazioni plasmatiche e urinarie determinabili.\nFarmacodinamica.\nIl penciclovir \u00e8 un analogo aciciclico della guanosina che viene fosforilato dalle chinasi virali e incorporato nel DNA virale in formazione. Tale effetto porta all'interruzione precoce della catena di DNA. Inoltre, il penciclovir trifosfato inibisce reversibilmente la DNA polimerasi virale competendo con il deossiGTP.\nUsi clinici.\nFamciclovir, profarmaco del penciclovir somministrato per via orale, viene utilizzato nel primo episodio e negli episodi ricorrenti di herpes genitale, nello zoster e nel trattamento dell'herpes ricorrente labiale e genitale nei soggetti affetti da AIDS. \nPenciclovir non trova invece applicazione in formulazione orale (in quanto scarsamente assorbito).\nViene utilizzato in terapia topica per l'herpes labiale ricorrente in adulti immunocompetenti (l'efficacia nei soggetti immunocompromessi non \u00e8 stata stabilita).\nIn letteratura vi sono dati circa il suo utilizzo per via endovenosa nel trattamento delle infezioni da herpes simplex in pazienti immunocompromessi.\nEffetti collaterali e indesiderati.\nIn considerazione dell'utilizzo in formulazione topica, il penciclovir d\u00e0 molto raramente effetti avversi. \nTra questi quelli statisticamente pi\u00f9 frequenti consistono in fenomeni locali e reazioni a livello della sede di applicazione come arrossamento, bruciore transitorio, intorpidimento e sensazione di formicolio.\nSono naturalmente possibili anche reazioni di tipo allergico come rash cutaneo, orticaria, edema locale, prurito e dermatite allergica.\nControindicazioni.\nIl farmaco \u00e8 controindicato nei soggetti con ipersensibilit\u00e0 nota al principio attivo oppure a uno qualsiasi degli eccipienti della formulazione farmacologica. \u00c8 inoltre controindicato nei bambini con meno di 12 anni di et\u00e0.\nGravidanza e allattamento.\nL'assorbimento sistemico della molecola a seguito di applicazione topica \u00e8 minimo. Tuttavia, in mancanza di adeguati studi sul profilo di sicurezza del farmaco in gravidanza \u00e8 opportuno che l'uso di penciclovir sia limitato solo ai casi in cui i benefici attesi siano superiori ai potenziali rischi associati al trattamento.\nLa Food and Drug Administration ha inserito penciclovir in classe B per l'uso in gravidanza.\nIn questa classe sono inseriti i farmaci i cui studi riproduttivi sugli animali non hanno mostrato un rischio per il feto e per i quali non esistono studi controllati sull'uomo e i farmaci i cui studi sugli animali hanno mostrato un effetto dannoso che non \u00e8 stato confermato con studi controllati in donne nel I trimestre (e non c'\u00e8 evidenza di danno nelle fasi avanzate della gravidanza).\nNon \u00e8 noto se penciclovir venga secreto nel latte delle donne che allattano al seno dopo applicazione topica. Per certo penciclovir \u00e8 secreto nel latte di ratti a seguito di somministrazione orale di famciclovir (il profarmaco di penciclovir). Per questo motivo in caso di necessit\u00e0 di terapia da parte della madre \u00e8 opportuno sospendere l'allattamento al seno."}
{"id": "2751414", "revid": "125427058", "url": "https://it.wikipedia.org/wiki?curid=2751414", "title": "Aiguille du Jardin", "text": "L'Aiguille du Jardin (4.035\u00a0) \u00e8 una montagna della Catena dell'Aiguille Verte nel Massiccio del Monte Bianco. Si trova nel versante francese del massiccio.\nCaratteristiche.\nPartendo dalla vetta dell'Aiguille Verte ed andando verso est si incontra nell'ordine: la Grande Rocheuse, l'Aiguille du Jardin, il \"Col de l'Aiguille Verte\" e Les Droites.\nLa vetta \u00e8 inserita nell'elenco dei 4000 delle Alpi.\nSalita alla vetta.\nLa salita alla vetta \u00e8 particolarmente difficile ed impegnativa. Come punto di appoggio si pu\u00f2 utilizzare il Refuge du Couvercle (2.687\u00a0m)"}
{"id": "2751417", "revid": "767487", "url": "https://it.wikipedia.org/wiki?curid=2751417", "title": "Giardino botanico Michele Tenore", "text": "Il giardino botanico Michele Tenore \u00e8 sito a Lama dei Peligni, in provincia di Chieti.\nStoria.\nL'oasi floreale \u00e8 stata riconosciuta \"giardino di interesse regionale\" dalla regione Abruzzo con D.G.R. n. 3489 del 23/12/98, ma \u00e8 stato fondato nel 1995. Il simbolo del centro floreale \u00e8 il fiordaliso della Maiella ed \u00e8 stato intitolato a Michele Tenore in quanto per primo identific\u00f2 questo fiore sulla Maiella.\nDescrizione.\nIl giardino ospita 500 piante su una superficie di 9000\u00a0m\u00b2 ed \u00e8 suddiviso in varie sezioni didattiche ed altre sezioni che rappresentano i vari ambienti vegetali della Maiella. Molte specie sono endemiche dell'Appennino centrale o endemiche della Maiella. Tra le varie ricostruzioni vi \u00e8 la ricostruzione di un paesaggio agricolo risalente al Neolitico. Molte specie raccolte nel parco sono in rischio di estinzione e perci\u00f2 sono inserite nel Libro rosso d'Italia o nella Lista rossa delle piante d'Abruzzo.\nSu richiesta \u00e8 possibile organizzare degli incontri e proiezioni inerenti alla natura, percorsi didattici tematici, seminari e corsi teorico-pratici sulla natura. Inoltre il parco raccoglie vari semi per scambiarli con vari altri giardini botanici italiani ed esteri."}
{"id": "2751419", "revid": "203752", "url": "https://it.wikipedia.org/wiki?curid=2751419", "title": "Condotti Venturi", "text": ""}
{"id": "2751424", "revid": "76963", "url": "https://it.wikipedia.org/wiki?curid=2751424", "title": "Tito Del Bianco", "text": "Biografia.\nStudi\u00f2 a Trieste con Augusta Rapetti Bassi e a Roma con Renata Cotogni e debutt\u00f2 nel 1965 a New York nello \"Stabat Mater\" di Rossini diretto da Thomas Schippers.\nNello stesso anno si esib\u00ec nell'\"Otello\" verdiano all'ottavo Festival dei Due Mondi di Spoleto nel ruolo di protagonista, sempre sotto la direzione di Schippers.\nDa allora, offrendo prove interpretative sempre forti e ricche di pathos, divenne grande interprete del repertorio tardo romantico e verista, specialmente nei ruoli dell'Otello verdiano (1966-1971, Teatro Regio di Parma; 1973, Bayerische Staatsoper di Monaco di Baviera; 1970, Mai Festival di Wiesbaden; 1971, Festival di Szeged; 1972, Festival di Varna), di Calaf nella \"Turandot\" di Giacomo Puccini (Teatro San Carlo, Napoli, 1965; Teatro Comunale di Bologna, 1969; Teatro Regio di Parma, 1970; Festival Puccini, 1971), di Radames nell'\"Aida\" (Teatro San Carlo di Napoli, 1968), di Pollione nella \"Norma\" (Teatro Comunale di Genova, 1967), di Faone nella \"Saffo\" di Pacini (Teatro San Carlo di Napoli, 1967), di Ismaele nel \"Nabucco\" (Teatro Verdi di Trieste, 1969), di Canio nei \"Pagliacci\" (Teatro Regio di Parma, 1969).\nSvolse attivit\u00e0 concertistica spaziando dal repertorio liederistico ai ruoli wagneriani.\nRitiratosi dalle scene nel 1982, insegn\u00f2 al Conservatorio \"G. Tartini\" di Trieste e fu direttore artistico dell'Accademia Lirica \"Augusta Rapetti Bassi\". Nel 1978 fu tra i fondatori del Congresso Forum Festival per la creazione di un Festival Verdiano a Parma. Autore di numerose pubblicazioni in campo musicologico e storico-musicale, ricevette la Medaglia d'Oro Giuseppe Verdi dalla Corale Verdi di Parma nel 1967 e l'onorificenza di Commendatore dell'Ordine al merito della Repubblica Italiana nel 1998."}
{"id": "2751433", "revid": "287204", "url": "https://it.wikipedia.org/wiki?curid=2751433", "title": "Nikon D40x", "text": ""}
{"id": "2751446", "revid": "125278013", "url": "https://it.wikipedia.org/wiki?curid=2751446", "title": "Episodi di A-Team (prima stagione)", "text": "La prima stagione della serie televisiva A-Team \u00e8 stata trasmessa in prima visione dal 23 gennaio al 10 maggio 1983 sulla NBC. In Italia viene trasmessa su Rete 4 nel 1984.\nLa citt\u00e0 di San Rio Blanco (prima e seconda parte).\nTrama.\nLa reporter Amy Allen sta scrivendo un articolo su un gruppo di ex militari ricercati dalla polizia che si fa chiamare A-Team. Il collega e amico di Amy mentre sta scrivendo un articolo in Sudamerica sparisce quindi Amy decide di contattare l'A-Team per farsi aiutare a ritrovarlo. Una volta riuscita a contattarli parte con loro alla ricerca del suo collega disperso a bordo di un aereo rubato. Arrivati in Sudamerica l'A-Team per procurarsi dei mezzi per il lavoro si finge una troupe televisiva. Una volta recuperato ci\u00f2 di cui hanno bisogno e con l'appoggio della popolazione locale riescono a liberare il collega di Amy da un trafficante di droga e distruggere l'organizzazione di quest'ultimo. A questo punto Amy decide di unirsi all'A-Team.\nFigli di Jamestown.\nTrama.\nL'A-Team viene assoldato per liberare una ragazza da una setta di estremisti cattolici, una volta riusciti nell'intento per\u00f2 vengono fatti prigionieri con l'esclusione di Murdock. Successivamente riescono a fuggire e a rifugiarsi in un ranch li vicino ma Hannibal decide di voler aiutare anche gli altri ragazzi rinchiusi quindi partono al contrattacco.\nPro e contro.\nTrama.\nUn amico di P.E. riesce a fuggire da un carcere e gli racconta che al suo interno si effettuano combattimenti mortali. P.E., Hannibal e Murduck si fanno arrestare per infiltrarsi e con l'aiuto di Amy e Sberla riescono a smascherare il direttore e le guardie del carcere.\nUna piccola guerra mortale.\nTrama.\nUn detective della polizia sta per denunciare una squadra speciale dedita ad atti criminali, questi ultimi lo scoprono e lo minacciano. Il detective decide di assoldare l'A-Team per aiutarlo.\nGiornata infernale a Bad Rock.\nTrama.\nP.E. rimane ferito a una gamba e viene portato da un medico in un paesino. Il medico denuncia l'A-Team allo sceriffo locale che li incarcera in attesa della polizia militare, ma prima del loro arrivo riescono a fuggire. Lungo la strada l'A-Team incontra una banda di motociclisti che \u00e8 diretta al paese per liberare il loro capo quindi decidono di tornare indietro per aiutare lo sceriffo.\nL'uomo che sbanc\u00f2 Las Vegas.\nTrama.\nDue studentesse si rivolgono all'A-Team per ritrovare il loro professore che \u00e8 sparito a Las Vegas a seguito delle forti vincite ottenute grazie al suo sistema matematico. L'A-Team riesce nell'intento ma vengono accusati di aver ucciso il mafioso che teneva prigioniero il professore, pertanto dovranno smascherare il vero assassino prima di potersene andare.\nLa banda di Charlie.\nTrama.\nL'A-Team viene assoldata per proteggere dei commercianti vittime di estorsioni.\nVacanza in montagna.\nTrama.\nMentre rientra da una missione, l'aereo dell'A-Team \u00e8 costretto a un atterraggio di fortuna per un guasto al motore. Mentre esplorano la zona circostante si imbattono in un gruppo di montanari che cerca di bruciare sul rogo una persona, pertanto decidono di intervenire per impedirlo.\nAll'ultimo secondo.\nTrama.\nUn'amica di Amy che ha una piantagione di cocomeri si trova nei guai a causa di un proprietario terriero che in accordo con lo sceriffo locale cerca di farla fallire impedendogli di vendere il raccolto. L'A-Team interviene facendo saltare i pieni dell'agricoltore concorrente.\nAncora una volta.\nTrama.\nHannibal mentre sta recitando in un film viene scoperto dal colonnello Linch che cerca di arrestarlo ma lui riesce a scappare, durante la fuga carica anche Sberla, ma poi finisce con fare un incidente con P.E. I tre quindi vengono arrestati e portati in una base militare, li si presenta un generale che li fa fuggire per compiere una missione segreta.\nFinch\u00e9 morte non ci separi.\nTrama.\nUna hostess contatta l'A-Team per liberare una sua amica prigioniera del convivente e futuro marito. L'A-Team riesce a liberarla ma poi scopre che dietro ci sta di pi\u00f9: infatti la ragazza accusa il suo futuro marito di aver ucciso lui suo padre per impossessarsi dell'azienda di famiglia e di averne le prove in ufficio.\nVolo 2-6-7 rispondete.\nTrama.\nL'A-Team viene contattato per liberare i passeggeri di un volo dirottato. Hannibal fingendosi il proprietario della compagnia aerea si offre ai dirottatori liberando cos\u00ec tutti i passeggeri e l'equipaggio.\nFunerale a sorpresa.\nTrama.\nL'A-Team sta andando al funerale di un loro vecchio commilitone; quando arriva in paese per\u00f2 scopre che una banda di fratelli oltre a rendere la vita impossibile a chi ci abita sono stati loro a uccidere il loro amico. L'A-Team entra in azione per fermarli."}
{"id": "2751449", "revid": "15756", "url": "https://it.wikipedia.org/wiki?curid=2751449", "title": "Episodi di A-Team (seconda stagione)", "text": "La seconda stagione della serie televisiva A-Team \u00e8 stata trasmessa in prima visione dal 20 settembre 1983 al 15 maggio 1984 sulla NBC.\nPioggia di diamanti.\nTrama.\nL'A-Team viene ingaggiato dalla figlia di un proprietario di una miniera che \u00e8 stato ucciso da un suo rivale che se ne vuole impossessare.\nMa che strani panini imbottiti.\nTrama.\nL'A-Team scopre in un ristorante il vecchio cuoco del campo di prigionia che in passato li aveva aiutati a sopravvivere quando erano prigionieri. Ma non sono gli unici a cercarlo infatti sulle sue tracce c'\u00e8 anche il direttore del campo di prigionia che lo vuole uccidere.\nIl grande amore di Sberla.\nTrama.\nSberla riceve una lettera da una sua vecchia fidanzata che gli comunica di essere nei guai. L'A-Team decide di intervenire ma le sorprese non sono finite infatti si scopre che la ragazza di sberla si \u00e8 fatta suora dopo aver lasciato quest'ultimo.\nIncidente di confine.\nTrama.\nUna mamma e la sua bambina cercano di entrare illegittimamente negli USA ma i coyote che dovrebbero farla entrare decidono di lasciar morire la madre gravemente malata. La bambina riesce comunque a passare il confine e incontra P.E. che prende a cuore la sua causa e con l'aiuto dell'A-Team sgomina la banda di coyote.\nIl ritorno del ranger a cavallo: Parte 1.\nTrama.\nUn nativo americano cerca di impedire a un allevatore locale di mandare al macello tutti i cavalli selvatici presenti nella riserva. Purtroppo viene catturato, picchiato e mandato all'ospedale allora decide di assoldare L'A-team per aiutarlo. Nel frattempo la polizia militare decide di affidare la cattura dell'A-Team non pi\u00f9 al colonnello Linch, bens\u00ec allo spietato colonnello Decker.\nIl ritorno del ranger a cavallo: Parte 2.\nTrama.\nL'A-Team con l'aiuto della nipote del proprietario terriero schifata dalla condotta di suo zio tende una trappola a quest'ultimo e lo fa arrestare dal colonnello Decker giunto sul posto per arrestare L'A-Team.\nLa guerra dei taxi.\nTrama.\nUna compagnia di taxi gestita da malviventi cerca di costringere un'altra compagnia a chiudere, quest'ultima per\u00f2 chiede aiuto all'A-Team.\nIl lavoro mobilita l'uomo.\nTrama.\nL'A-Team mentre sta fuggendo da Decker scopre un coltivatore locale che vessa dei braccianti non pagandoli pertanto decidono di aiutarli fondando un sindacato.\nChi si accontenta gode.\nTrama.\nL'A-Team mentre \u00e8 in ospedale per far visitare P.E. che si \u00e8 ferito a un piede sente la discussione tra una ragazza e il locale sceriffo corrotto. Quindi decide di aiutare lei e la sua famiglia contro un pescatore locale che oltre a pescare in modo errato chiede a tutti una tangente per poter lavorare.\nAcqua nel deserto.\nTrama.\nUn gruppo di reduci di guerra acquistano una propriet\u00e0 nel deserto per aprire un ristorante ma un grosso proprietario terriero non \u00e8 d'accordo perch\u00e9 nel sottosuolo \u00e8 presente una falda acquifera che lui vuole sfruttare.\nI reduci amici di Murdock quindi si fanno aiutare dall'A-Team.\nAcciaio.\nTrama.\nUn costruttore continua a subire ritorsioni per impedire che un palazzo venga abbattuto allora assolda l'A-Team per risolvere il problema.\nL'A-Team scopre che il motivo di tutti i problemi \u00e8 ci\u00f2 che \u00e8 stato seppellito nelle fondamenta cio\u00e8 un cadavere che se scoperto potrebbe incastrare un mafioso locale.\nUn candidato scomodo.\nTrama.\nL'A-Team viene assoldato per smascherare uno sceriffo corrotto.\nIl mistero della mucca maltese.\nTrama.\nUn amico dell'A-Team proprietario di un ristorante cinese viene minacciato da una banda di estorsori, l'A-Team decide di intervenire per aiutarlo.\nP.E. l'elefantino volante.\nTrama.\nI genitori di un veterano di guerra assoldano l'A-Team per scagionare loro figlio che \u00e8 stato accusato e incarcerato ingiustamente in un paese del sud America come trafficante di droga\nLa battaglia di Bel-Air.\nTrama.\nUna giornalista amica di Amy nel tentativo di scrivere un articolo sull'A-Team finisce involontariamente invischiata nel tentativo di assassinare uno sceicco.\nL'A-Team decide di concedergli fiducia e salvarla sventando l'assassinio dello sceicco.\nNaturalmente... su tele Murdock.\nTrama.\nLa sorella di un militare che \u00e8 stato ucciso tentativo di incastrare il maggiore di quest'ultimo per traffico d'armi assolda l'A-Team per aiutarla.\nPurtroppo per l'A-Team per\u00f2 quest'ultima \u00e8 una doppiogiochista che ha fatto un patto col colonnello Decker che in cambio dell'A-Team si \u00e8 impegnato ad arrestare il colpevole dell'uccisione di suo fratello.\nUna bibita micidiale.\nTrama.\nUn predicatore combatte contro un produttore di whisky illegale che vende una porcheria che avvelena la gente.\nPer\u00f2 essendo da solo e non riuscendo nel suo intento decide di chiedere aiuto all'A-Team.\nIl pentito.\nTrama.\nUna comitiva di anziani che \u00e8 in viaggio si ferma a un casin\u00f2, dopo aver giocato e ripreso il loro viaggio vengono fermati da una banda di ladri che li deruba.\nUno di questi anziani chiede allora aiuto all'A-Team.\nFurti d'auto.\nTrama.\nUn ladro che aveva deciso di mettere la testa a posto viene accusato di un furto d'auto. L'A-Team decide di aiutarlo\nUn gioco da ragazzi.\nTrama.\nLa figlia di un imprenditore viene rapita e quest'ultimo per evitare di pagare il riscatto ingaggia l'A-Team per liberarla.\nHanno rapito l'A-Team.\nTrama.\nUn gruppo di gangster ingaggia dei mercenari per vendicarsi dell'A-Team per tutte le volte che hanno fatto saltare i loro piani\nCon le buone o con le cattive.\nTrama.\nL'A-Team \u00e8 ingaggiato da dei pacifisti cristiani perch\u00e9 costoro non sono voluti in paese.\nTutti per uno.\nTrama.\nMurdock \u00e8 ferito e l'A-Team \u00e8 inseguito da Decker ma riuscir\u00e0 comunque a fuggire."}
{"id": "2751452", "revid": "125619978", "url": "https://it.wikipedia.org/wiki?curid=2751452", "title": "Unicredit Banca di Roma", "text": "UniCredit Banca di Roma era un istituto bancario italiano. Dal novembre 2010 \u00e8 confluito in UniCredit.\nStoria.\nBanca di Roma.\nLa Banca di Roma \u00e8 stata fondata il 1\u00ba agosto 1992 dalla fusione delle tre principali banche della capitale: il Banco di Santo Spirito, fondato nel 1605, la Cassa di Risparmio di Roma, fondata nel 1836 (che nel 1937, aveva incorporato il Monte di Piet\u00e0 di Roma del 1604, e nel 1988 lo stesso Santo Spirito) e il Banco di Roma, fondato nel 1880.\nFase Capitalia e cambio nome in \"UniCredit - Banca di Roma\".\nDopo essere stata la principale banca del gruppo Capitalia, la \"Banca di Roma\" \u00e8 entrata a far parte nel 2002 del \"Gruppo bancario UniCredit\", che ne ha cambiato la denominazione in UniCredit - Banca di Roma. Le attivit\u00e0 bancarie vengono trasferite al Banco di Sicilia S.p.A., controllato al 100% da Capitalia S.p.A.\nDivenuta operativa la fusione di Capitalia con UniCredit dal 2007, in questa banca sono confluiti tutti gli sportelli Unicredit Banca, Bipop Carire e Banco di Sicilia presenti nel Centro e al Sud Italia, con l'eccezione della Sicilia. A sua volta gli sportelli di UniCredit - Banca di Roma presenti al Nord sono stati rimarcati come \"UniCredit Banca\", mentre quelli in Sicilia come \"Banco di Sicilia\".\nDal 1\u00ba novembre 2010 UniCredit - Banca di Roma, cos\u00ec come \"UniCredit Banca\" e il \"Banco di Sicilia\", \u00e8 stato incorporato nella capogruppo UniCredit, dando cos\u00ec luogo al progetto di \"Banca unica\" del gruppo.\nPresidente della Banca di Roma \u00e8 stato Paolo Savona, Direttore Generale \u00e8 stato Alessandro Cataldo.\nPrincipali dati.\n\"(in milioni di Euro al 31-12-2004)\"\nCritiche e controversie.\nSono state sollevate diverse critiche con la dicitura \"Sotto la banca, la chiesa campa\" dal mensile \"Missionario Saveriano\" di Marcello Storgato nei confronti della Banca di Roma (ora diventata UniCredit). Durante la GMG di Colonia del 2005, si \u00e8 fatto notare come dalla Relazione della Presidenza del Consiglio sull'export di armi italiane, la Banca di Roma nel 2004 ha fornito i propri servizi per l'esportazione di armi dall'Italia per oltre 395 milioni di euro.\nAnnualmente inoltre, viene pubblicato sui siti di Camera e Senato la \u201cRelazione annuale della Presidenza del Consiglio sulle operazioni autorizzate e svolte per il controllo delle esportazioni, importazioni e transito dei materiali di armamento\u201d, dove UniCredit nel 2013, si aggiudica il 3\u00ba posto come maggior finanziatore di esportazioni di sistemi militari."}
{"id": "2751454", "revid": "109651", "url": "https://it.wikipedia.org/wiki?curid=2751454", "title": "Episodi di A-Team (terza stagione)", "text": "La terza stagione della serie televisiva A-Team \u00e8 stata trasmessa in prima visione dal 18 settembre 1984 al 14 maggio 1985 sulla NBC."}
{"id": "2751460", "revid": "94758663", "url": "https://it.wikipedia.org/wiki?curid=2751460", "title": "Episodi di A-Team (quarta stagione)", "text": "La quarta stagione della serie televisiva A-Team \u00e8 stata trasmessa in prima visione dal 24 settembre 1985 al 13 maggio 1986 sulla NBC."}
{"id": "2751466", "revid": "125427005", "url": "https://it.wikipedia.org/wiki?curid=2751466", "title": "Aiguille de Rochefort", "text": "L'Aiguille de Rochefort (4.001 ) \u00e8 una montagna del Gruppo di Rochefort nel Massiccio del Monte Bianco. Si trova lungo la frontiera tra l'Italia e la Francia.\nCaratteristiche.\nLa montagna \u00e8 collocata tra il Dente del Gigante e il D\u00f4me de Rochefort.\nSalita alla vetta.\nLa salita alla vetta avviene normalmente partendo dal Rifugio Torino. Dal rifugio si attraversa il Colle del Gigante e ci si porta sotto la Aiguilles Marbr\u00e9es. Si sale poi in direzione del Dente del Gigante. Arrivati alla base del Dente si tratta di percorrere l'affilata cresta che conduce alla vetta."}
{"id": "2751467", "revid": "94758776", "url": "https://it.wikipedia.org/wiki?curid=2751467", "title": "Episodi di A-Team (quinta stagione)", "text": "La quinta stagione della serie televisiva A-Team \u00e8 stata trasmessa in prima visione dal 26 settembre 1986 all'8 marzo 1987 sulla NBC."}
{"id": "2751482", "revid": "121741", "url": "https://it.wikipedia.org/wiki?curid=2751482", "title": "Provincia Bavarese", "text": ""}
{"id": "2751485", "revid": "287204", "url": "https://it.wikipedia.org/wiki?curid=2751485", "title": "X-Pressions", "text": "X-Pressions \u00e8 il primo album in studio del gruppo musicale statunitense X-Ecutioners, pubblicato il 23 settembre 1997 dalla Asphodel Records.\nIl disco.\nProdotto dai quattro membri degli X-Ecutioners, \"X-Pressions\" non fu un successo commerciale, ma guadagn\u00f2 molte recensioni positive e venne considerato da alcuni un classico. \"Raida's Theme\", \"Music Negra (Black Music)\" e \"Wordplay\" furono estratti come singoli ma nessuna delle tre entr\u00f2 nelle classifiche internazionali."}
{"id": "2751486", "revid": "1305772", "url": "https://it.wikipedia.org/wiki?curid=2751486", "title": "Saline", "text": ""}
{"id": "2751497", "revid": "74801", "url": "https://it.wikipedia.org/wiki?curid=2751497", "title": "Thomas Cooper", "text": "Carriera.\nClub.\nHa giocato con Port Vale, Derby County e Liverpool.\nNazionale.\nHa collezionato 15 presenze nella nazionale inglese."}
{"id": "2751500", "revid": "110157", "url": "https://it.wikipedia.org/wiki?curid=2751500", "title": "Steyr", "text": "Steyr (in austro-bavarese \"Steia\") \u00e8 una citt\u00e0 statutaria austriaca di circa 40.000 abitanti, terza per popolazione del land di Alta Austria, dopo Linz e Wels, e capoluogo del distretto di Steyr-Land. L'immagine di Steyr, definita \"Citt\u00e0 romantica\", \u00e8 molto caratterizzata dal paesaggio e dagli edifici presenti, in particolare dal corso dei due fiumi e dai 119 tra ponti e passerelle che li attraversano.\nGeografia fisica.\nLa citt\u00e0 di Steyr \u00e8 situata nell'Alta Austria a 310 m s.l.m., circa 48\u00a0km a sud di Linz, alla confluenza dei fiumi Enns e Steyr ed \u00e8 divisa in otto \"Katastralgemeinden\" (comuni catastali): Christkindl; F\u00f6hrenschacherl; Gleink; Hinterberg; J\u00e4gerberg; Sarning; Stein; Steyr.\nStoria.\nIntorno al 980, alla confluenza tra i fiumi Enns e Steyr, fu eretto dagli Otakar, margravi e pi\u00f9 tardi duchi della Stiria, lo \"Styraburg\", l'odierno castello di Lamberg. Intorno ad esso e alla chiesa parrocchiale di San Michele, sorse quindi un primo insediamento menzionato gi\u00e0 nel 985.\nFavorita da un florido commercio del ferro, la cittadina crebbe e fu durante il periodo gotico che essa vide realizzare gran parte degli edifici dell'attuale citt\u00e0 vecchia, \"modernizzati\" nei successivi periodi rinascimentale, barocco e rococ\u00f2. Posta inizialmente sotto il dominio bavarese, nel 1186 la citt\u00e0 pass\u00f2 in possesso ai Babenberg. Nel 1287 il duca Alberto I confer\u00ec a Steyr il titolo di citt\u00e0 e ampi diritti commerciali.\nDopo un lungo periodo di ricchezza economica, il crollo dell'artigianato e, soprattutto, un terribile incendio che nel 1727 distrusse molti edifici della citt\u00e0 vecchia, compresa parte del castello, nonch\u00e9 i sobborghi di Ennsdorf e Steyrdorf, gettarono Steyr in una profonda crisi che dur\u00f2 fino al 1864 quando l'intraprendente Josef Werndl (1831-1889) trasform\u00f2 l'azienda paterna in una fabbrica d'armi per la produzione in serie di fucili a retrocarica che in breve divenne la principale fornitrice dell'impero austro-ungarico, risollevando completamente l'economia della citt\u00e0. Dal 1920 la fabbrica inizi\u00f2 a produrre anche automobili, trattori, camion, cuscinetti a sfere e dopo la seconda guerra mondiale, pur continuando a realizzare armi sportive e da caccia, si convert\u00ec prevalentemente a tale produzione che continua ancora oggi.\nNel 1944 Steyr fu bombardata dagli aerei nemici e sub\u00ec gravi danni. Dopo il 1955, anno in cui l'Austria dichiar\u00f2 ufficialmente la neutralit\u00e0, Steyr si \u00e8 nuovamente ripresa, estendendosi con i nuovi quartieri Tabor, Ennsleite e Resthof.\nEconomia.\nL'economia di Steyr \u00e8 da sempre basata sulla lavorazione del ferro, facilitata dalla reperibilit\u00e0 di tale materiale e dalla lavorabilit\u00e0 e dalla trasportabilit\u00e0 dello stesso, in questo agevolata dalla forza motrice e dalla facilit\u00e0 di collegamenti offerti dai due fiumi che l'attraversano. Tale industria trov\u00f2 il suo maggiore sbocco nella produzione di armi che, a partire dal 1864, ha caratterizzato pi\u00f9 di ogni altro l'economia cittadina, almeno fino al termine della seconda guerra mondiale, quando ha dovuto pi\u00f9 indirizzarsi verso la realizzazione di automezzi.\nLe bellezze artistiche e paesaggistiche della citt\u00e0 (oltre ad alcuni importanti eventi culturali) hanno dato un notevole contributo anche all'economia turistica.\nTurismo.\nLa citt\u00e0 di Steyr ha un'interessante offerta turistica data non solo dalle bellezze artistiche, ma anche da eventi organizzati nelle diverse stagioni. Durante l'estate si svolgono numerosi Festival musicali e vengono effettuate visite (\"dine-around\") dei luoghi pi\u00f9 caratteristici guidati da \"Guardie notturne\" munite di alabarda e lanterna. In Inverno, molto suggestive sono le manifestazioni che si svolgono nel periodo natalizio, tra cui: lo \"Steyrer Christkindlmarkt auf der Promenade\", mercato costituito da circa 50 stand di prodotti gastronomici posizionati lungo un ampio viale alberato; il \"Weihnachtsmarkt \"Altstadt\" am Stadtplatz\" mercatino natalizio pi\u00f9 classico che ha luogo nel vero e proprio cuore cittadino; il \"Kunst und Kunsthandwerk im Schlo\u00df Lamberg\", esposizione dedicata alle arti e ai mestieri di una volta, allestita nel castello di Lamberg. In questo periodo sono presenti anche numerosi presepi monumentali, tra cui: il \"\"P\u00f6ttmesser\" nel santuario di Christkindl; il \"Bethlehem-Kripp\"\" nel Museo della Citt\u00e0 (scolpito in legno d'ulivo e donato dalla citt\u00e0 di Betlemme a seguito del gemellaggio nel 2001) il \"Presepe sulle zattere\" alla confluenza dei fiumi Enns e Steyr.\nMonumenti e luoghi d'interesse.\nPiazze:\nEdifici pubblici:\nPorte cittadine:\nCastelli:\nEdifici religiosi:\nMonumenti:\nMusei:\nEventi particolari.\nA seguito di un fatto risalente al 1695, Steyr \u00e8 diventata nota nel mondo come la \"Citt\u00e0 di Ges\u00f9 Bambino\". All'epoca, il musicista Fernand Serl, malato di epilessia, pose una statuetta di cera raffigurante Ges\u00f9 Bambino nella cavit\u00e0 di un albero dove si recava a pregare. In breve guar\u00ec dalla malattia e il fatto condusse in quel luogo numerosi pellegrini, tanto che gi\u00e0 nel 1702 cominciarono i lavori per la costruzione del santuario di Christkindl, dove ancora \u00e8 conservata la statuetta.\nNel 1884, Steyr fu la prima citt\u00e0 austriaca dove le strade vennero illuminate con l'utilizzo dell'energia elettrica.\nNel 1950 \u00e8 stato aperto l'Ufficio Postale di Natale, da dove vengono spedite milioni di missive di auguri in tutto il mondo."}
{"id": "2751520", "revid": "125817830", "url": "https://it.wikipedia.org/wiki?curid=2751520", "title": "Testata Giornalistica Regionale", "text": "La Testata Giornalistica Regionale (TGR) della Rai \u00e8 l'organizzazione giornalistica territoriale del servizio radiotelevisivo pubblico italiano, articolata in una molteplicit\u00e0 di redazioni distribuite in tutto il Paese.\nLa sigla TGR identifica anche ciascuna edizione del notiziario regionale da essa prodotto per la televisione; qui di seguito si tratter\u00e0 della testata che produce e manda in onda i telegiornali e i relativi programmi a vocazione prettamente regionale.\nStruttura.\nLa Testata Giornalistica Regionale della Rai \u00e8 composta dalle 24 redazioni territoriali del servizio radiotelevisivo pubblico e produce trasmissioni di informazione sia a diffusione regionale (come TG, GR e Buongiorno Regione) sia a diffusione nazionale (come \"Leonardo\" e \"Buongiorno Italia\"), trasmesse dalla Rai (quelle radiofoniche su Rai Radio 1 e quelle televisive su Rai 3) tutti i giorni (come i TG delle 14.00 e delle 19.35) oppure solo nei giorni feriali (come \"Buongiorno Regione\" e \"Piazza Affari\") oppure solo una volta alla settimana (come \"Petrarca\"). La TGR produce anche un proprio flusso d'informazione di prossimit\u00e0 su web e social.\nLe redazioni sono 24 perch\u00e9 ce n'\u00e8 una in ciascuna delle venti regioni italiane, a cui si aggiungono una redazione italiana, una tedesca e una ladina a Bolzano, nonch\u00e9 una redazione slovena a Trieste. \nQuattro redazioni (delle 24 totali della TGR) risiedono presso quattro centri di produzione (Torino, Milano, Roma e Napoli). Le altre venti redazioni sono presenti nelle ventuno sedi regionali collocate nei rispettivi capoluoghi di regione, con due sedi distinte in Trentino-Alto Adige (una a Trento e una a Bolzano); fanno eccezione la sede calabrese, che si trova a Cosenza e non a Catanzaro, e la sede abruzzese, situata a Pescara anzich\u00e9 all'Aquila.\nLa TGR \u00e8 l'unica delle maggiori testate giornalistiche televisive della Rai (TG1, TG2, TG3) a non avere un unico, specifico e distinto canale di riferimento il cui numero (nella denominazione e nel logo) sia lo stesso contenuto nella denominazione e nel logo della testata come avviene per TG1 (in onda su Rai 1), TG2 (in onda su Rai 2) e TG3 (in onda su Rai 3). Da tale particolarit\u00e0 nasce una confusione mai risolta (soprattutto presso il pubblico generico) tra TGR e TG3, dovuta al fatto che entrambe queste testate trasmettono i loro telegiornali su Rai 3 (tra l'altro in orari ravvicinati): vista la presenza del numero 3 nel nome e nella grafica di Rai 3, a essere pi\u00f9 penalizzato in termini di identificabilit\u00e0 non \u00e8 tanto il TG3 ma la TGR (spesso chiamata dagli spettatori TG3 regionale).\nOrganizzazione.\nA organizzare ciascuna redazione territoriale della TGR c'\u00e8 un caporedattore regionale fisicamente presente, il quale risponde al proprio vicedirettore di area (due vicedirettori risiedono a Milano e si suddividono la responsabilit\u00e0 delle redazioni Rai poste nelle regioni settentrionali; due vicedirettori risiedono a Roma e si suddividono la responsabilit\u00e0 delle redazioni Rai collocate in alcune regioni centromeridionali; un vicedirettore risiede a Napoli e ha la responsabilit\u00e0 delle sedi collocate nelle regioni meridionali). I vicedirettori di area, nei riguardi delle redazioni regionali a loro affidate, rappresentano il direttore di testata (il quale ha i suoi uffici presso la sede Rai di Borgo Sant'Angelo 23 a Roma).\nI giornalisti della TGR, distribuiti presso le 24 redazioni territoriali della Rai, oltre a realizzare gli specifici prodotti informativi della TGR, contribuiscono ai telegiornali e ai giornali radio delle altre testate nazionali (TG1, TG2, GR1, eccetera) con servizi e collegamenti dalle loro rispettive regioni di lavoro. Questo vuol dire che, per esempio, se accade un fatto di rilievo a Genova, il TG1 pu\u00f2 avvalersi di un servizio o di un collegamento a cura di un giornalista della TGR Liguria anzich\u00e9 inviare sul posto un proprio giornalista.\nPrincipali prodotti informativi regionali.\nI principali prodotti informativi realizzati dalle redazioni TGR e diffusi nei rispettivi territori sono (con alcune eccezioni locali): \nStoria e direttori.\nLa TGR nasce nel 1987 come Rai Regione, dopo lo scorporo dei notiziari regionali del TG3, e nel novembre 1991 diventa TGR. \nNel marzo 1999, la TGR viene incorporata nella testata Telegiornale 3, nata dall'accorpamento del TG3 e della testata regionale. Di conseguenza, tutte le rubriche prima prodotte dalla TGR si adeguano alla nuova denominazione T3 (ad esempio, la rubrica fino a quel momento nota come \"TGR Ambiente Italia\" diviene \"T3 Ambiente Italia\") e con la loro confluenza su Rai 3. Nel 2000, pur permanendo tale situazione, la sigla della testata unica torna ad essere TG3. \nNel giugno 2002, la testata diviene nuovamente autonoma, scorporandosi dal TG3, e torna a chiamarsi TGR, venendo affidata ad Angela Buttiglione. \nNell'ottobre 2008, nasce la rubrica a diffusione regionale \"Buongiorno Regione\", in onda sperimentalmente solo in alcune regioni. Per l'occasione, nelle regioni interessate dalla sperimentazione, si rinnova lo studio di trasmissione, si realizza una nuova sigla, si allestisce una nuova grafica e si vara un logo per la nuova trasmissione (per i tg regionali e per la rubrica \"Il Settimanale\" si continuano a utilizzare gli studi tradizionali nonch\u00e9 la vecchia sigla e grafica). A partire dal gennaio 2009, vengono rinnovati gli studi delle restanti sedi regionali e finisce la fase sperimentale di \"Buongiorno Regione\". \nNell'ottobre 2009, il consiglio d'amministrazione della Rai nomina Alberto Maccari direttore e Alessandro Casarin condirettore. \nNel maggio 2010, nasce la rubrica \"Buongiorno Italia;\" il 27 settembre 2010, debuttano un nuovo logo e una nuova grafica, mentre la sigla e gli studi rimangono sostanzialmente invariati. \nNell'agosto 2011, nasce la rubrica \"Piazza Affari\", dedicata all'economia italiana ed europea, inizialmente in onda su Rai News e poi trasferita su Rai 3. \nNel febbraio 2012, in seguito alla nomina di Maccari alla direzione del TG1, Alessandro Casarin diviene direttore della TGR, mantenendo l'incarico fino al settembre 2013, quando si dimette per motivi personali. \nNel mese di ottobre 2013 viene nominato direttore Vincenzo Morgante, per circa 10 anni caporedattore regionale della sede siciliana; sotto la sua direzione parte nel luglio 2014, iniziando dalla sede del Molise, la digitalizzazione della testata, che si chiude nel 2017. Morgante lascia l'incarico il 30 settembre 2018, poich\u00e9 dal giorno successivo assume la direzione di Radio inBlu e di TV2000; al suo posto viene rinominato Alessandro Casarin, gi\u00e0 direttore nel periodo tra il febbraio 2012 e il 30 settembre 2013.\nProgrammi.\nA diffusione regionale.\nNota bene: Su Sky, Rai 3 HD (su Tiv\u00f9sat e sul digitale terrestre) e RaiPlay, non essendo possibile sezionare il segnale territorialmente, sono visti a rotazione settimanale i telegiornali, il meteo e Buongiorno Regione di Piemonte, Lazio, Lombardia e Campania. Su Tiv\u00f9sat, inoltre, \u00e8 possibile consultare la programmazione di tutte le regioni a partire dal 18 dicembre 2020."}
{"id": "2751531", "revid": "640389", "url": "https://it.wikipedia.org/wiki?curid=2751531", "title": "AFC Challenge Cup 2008", "text": "La seconda edizione dell'AFC Challenge Cup \u00e8 stata disputata in India tra il 30 luglio e il 13 agosto 2008 e ha visto la vittoria dei padroni di casa che cos\u00ec si sono anche assicurati la qualificazione alla Coppa d'Asia 2011.\nInizialmente il torneo si sarebbe dovuto giocare in Taiwan ma, non potendo garantirne la perfetta organizzazione l'AFC ne cambi\u00f2 sede.\nIl torneo vide una prima fase di qualificazione cui parteciparono le 16 nazionali che occupavano i posti pi\u00f9 bassi del ranking continentale, oltre a Laos e Bangladesh che vi presero parte bench\u00e9 occupassero un posto pi\u00f9 elevato nel ranking. Vennero invitate anche India (come gi\u00e0 nel 2006), Corea del Nord, Turkmenistan e Myanmar che non disputarono le qualificazioni. Il Laos rinunci\u00f2 alla partecipazione il 2 maggio, imitato poco dopo dalla Palestina.\nLe partite furono giocate in due stadi di Hyderabad, dieci al Gachibowli Athletic Stadium e due al Lal Bahadur Stadium. Le finali per il primo e terzo posto vennero invece disputate all'Ambedkar Stadium di New Delhi a causa delle incessanti piogge che rovinarono il terreno di gioco del Gachibowli Athletic Stadium. Anche il prato dell'LB Stadium, a causa di un precedente incontro di cricket fu giudicato insoddisfacente.\nSquadre partecipanti.\nOltre ad India, Corea del Nord, Turkmenistan e Myanmar, qualificate automaticamente, presero parte alle qualificazioni sedici nazionali, divenute quattordici a causa delle rinunce di Laos e Palestina. Mongolia e Timor Est avevano rinunciato a prendervi parte ancor prima di definire i gruppi di qualificazione.\n1. \n2. \n3. \n4. \n5. \n6. \n7. \n8. \n9. \n10. \n11. \n12. \n13. \n14. \nIl gruppo A, giocato in Taiwan tra il 2 e il 6 aprile 2008 comprendeva, oltre ai padroni di casa, anche Pakistan, Guam e Sri Lanka, che arriv\u00f2 primo.\nNel gruppo B, giocato tra il 13 e il 17 maggio 2008, il Tagikistan elimin\u00f2 i padroni di casa delle Filippine, il Bhutan e il Brunei.\nDopo la rinuncia del Laos il gruppo C, le cui partite furono disputate in Kirghizistan tra il 5 e il 9 maggio 2008, comprendeva solo tra squadre: i padroni di casa, il Bangladesh e l'Afghanistan che a sorpresa arriv\u00f2 primo.\nAnche nel gruppo D, giocato in Cambogia tra il 24 e il 28 maggio 2008, dopo la rinuncia della Palestina, erano presenti solo tre squadre: la Cambogia, il Nepal e Macao. Ad avere la meglio fu il Nepal.\nFase finale.\nLe otto partecipanti furono divise in due gruppi."}
{"id": "2751534", "revid": "767487", "url": "https://it.wikipedia.org/wiki?curid=2751534", "title": "Revolutions (X-Ecutioners)", "text": "Revolutions \u00e8 il terzo album in studio del gruppo musicale statunitense X-Ecutioners, pubblicato l'8 giugno 2004 dalla Sony Music.\nProdotto dai tre membri del gruppo, l'album entr\u00f2 nella Billboard 200 alla posizione 118 e nella Top R&amp;B/Hip-Hop Albums alla posizione 50. Inoltre, l'album fu l'ultimo inciso insieme a Rob Swift che lasci\u00f2 la band l'anno successivo."}
{"id": "2751541", "revid": "729019", "url": "https://it.wikipedia.org/wiki?curid=2751541", "title": "Strada provinciale 66 delle Saline", "text": "La strada provinciale 66 delle Saline (SP 66) \u00e8 una strada provinciale che parte da Santa Giuletta e raggiunge, dopo 3,5\u00a0km di percorso San Re (frazione di Barbianello), dal quale, mediante un bivio si possono raggiungere: a destra Barbianello, e, a sinistra, Pinarolo Po, quindi Bressana Bottarone, la SS 35 dei Giovi, quindi Pavia e Milano.\nIl nome di questa strada deriva dal fatto che, nella parte prossima al punto dove l'autostrada A21 Torino-Piacenza-Brescia attraversa Santa Giuletta sono presenti sorgenti di acqua salata calda. Percorrendo questa strada si possono ammirare le colline, e, pi\u00f9 ci si allontana da Santa Giuletta, da dove inizia l'Appennino, si possono sempre pi\u00f9 vedere le colline dell'Oltrep\u00f2 Pavese, da Stradella a Casteggio."}
{"id": "2751543", "revid": "404338", "url": "https://it.wikipedia.org/wiki?curid=2751543", "title": "Medicina e chirurgia egizie", "text": ""}
{"id": "2751545", "revid": "2166984", "url": "https://it.wikipedia.org/wiki?curid=2751545", "title": "Pale Folklore", "text": "Pale Folklore \u00e8 il primo album in studio del gruppo musicale statunitense Agalloch, pubblicato nel 1999 dall'etichetta discografica The End Records."}
{"id": "2751547", "revid": "62004", "url": "https://it.wikipedia.org/wiki?curid=2751547", "title": "Mapei-QuickStep", "text": ""}
{"id": "2751548", "revid": "93436", "url": "https://it.wikipedia.org/wiki?curid=2751548", "title": "Grenadines", "text": ""}
{"id": "2751558", "revid": "1480390", "url": "https://it.wikipedia.org/wiki?curid=2751558", "title": "Chiesa antica di Santa Maria Assunta", "text": "La chiesa antica di Santa Maria Assunta sorge su uno sperone di roccia nella localit\u00e0 Saint-Roch, nei pressi del cimitero di Villeneuve, non lontano dal Ch\u00e2tel-Argent; ha svolto funzioni di chiesa parrocchiale sino alla costruzione, nel 1782, della nuova e pi\u00f9 grande chiesa - anch'essa dedicata a Santa Maria - nel centro del paese.\nStoria ed elementi di interesse artistico.\nSi tratta di una delle pi\u00f9 antiche chiese della Valle d'Aosta, risalendo presumibilmente la sua edificazione al secondo quarto dell'XI secolo. Viene menzionata per la prima volta, come \"ecclesia\" in una bolla papale del 1184, inclusa tra le pertinenze della collegiata di Sant'Orso ad Aosta. Il titolo di \"ecclesia\" induce a ritenere che fungesse gi\u00e0 allora da parrocchiale.\nLa chiesa ha subito nel tempo interventi che ne hanno modificato il tipico aspetto originario. La chiesa romanica presentava la tipica facciata a salienti che ancora si pu\u00f2 osservare, pur con la presenza di un alto portico che ne ha alterato l'aspetto. Tale struttura posta in facciata risale agli inizi del XV secolo: consiste in un corpo prismatico a base quadrangolare aperto verso l'esterno da tre archi e sormontato da un secondo piano (denominato \"paradiso\") che giunge sin quasi al colmo del tetto.\nOsservata dal lato orientale essa presenta tre absidi privi di elementi decorativi. L'interno ha conservato la struttura a tre navate chiuse da altrettante absidi; le navate laterali presentano un'insolita copertura a botte, mentre la navata centrale presenta volte a crociera risalenti alla fine del XV secolo. Si \u00e8 conservata, sotto il presbiterio rialzato, la piccola cripta dell'XI secolo: ha forma di emiciclo e consta di sei volte a crociera con nervature che poggiano su due tozze colonne prive di capitelli.La torre campanaria databile al XII secolo si erge sulla navata settentrionale e presenta una notevole eleganza in virt\u00f9 degli archetti pensili che segnano i diversi piani alleggeriti progressivamente da aperture a monofore, bifore e trifore.\nNel corso di recenti interventi sono emersi nell'absidiola che si apre alla base del campanile interessanti brani di un affresco databile attorno alla met\u00e0 del XIII secolo. Vi si riconosce una raffigurazione del \"Martirio di San Maurizio\" dipinta nell'ambito della bottega del cosiddetto \"Maestro di Saint-Pierre\" un \"atelier\" attivo presso il Castello Sarriod de la Tour. Nell'abside sopravvivono frammenti di decorazioni a racemi nelle strombature delle monofore."}
{"id": "2751560", "revid": "1543377", "url": "https://it.wikipedia.org/wiki?curid=2751560", "title": "General Jos\u00e9 Eduvigis D\u00edaz", "text": "General Jos\u00e9 Eduvigis D\u00edaz, il cui nome viene spesso abbreviato in Gral. Jos\u00e9 E. D\u00edaz o anche Gral. E. D\u00edaz, \u00e8 un centro abitato del Paraguay; si trova nel dipartimento di \u00d1eembuc\u00fa, di cui forma uno dei 16 distretti.\nPopolazione.\nAl censimento del 2002 la localit\u00e0 contava una popolazione urbana di 1.242 abitanti (3.642 nel distretto).\nCaratteristiche.\nFondata il 24 marzo del 1899, la localit\u00e0 si trova nella parte meridionale del dipartimento, attorniata da paludi e zone umide, a circa 2 km a nord del fiume Paran\u00e1. Divenuta distretto nel 1944, cambi\u00f2 il precedente nome di \"Arroyito\" con l'attuale, in onore all'ufficiale paraguaiano artefice della vittoria nella battaglia di Curupayty, durante la Guerra della triplice alleanza.\nEconomia.\nLa popolazione si dedica principalmente all'allevamento e alla pesca."}
{"id": "2751565", "revid": "1154737", "url": "https://it.wikipedia.org/wiki?curid=2751565", "title": "Diedro (arrampicata)", "text": "In montagna e in arrampicata, il diedro \u00e8 una conformazione rocciosa costituita dall'incontro tra due piani diversi di roccia, che formano un angolo di ampiezza variabile (diedri chiusi, diedri aperti...). Assomiglia idealmente ad un libro parzialmente aperto."}
{"id": "2751567", "revid": "1305772", "url": "https://it.wikipedia.org/wiki?curid=2751567", "title": "Brian Jensen", "text": ""}
{"id": "2751569", "revid": "1305772", "url": "https://it.wikipedia.org/wiki?curid=2751569", "title": "Grotta Sant'Angelo (Lama dei Peligni)", "text": "La grotta di Sant'Angelo con l'annesso eremo di Sant'Angelo (o San Michele) \u00e8 situata nel territorio comunale di Lama dei Peligni, in provincia di Chieti. La grotta con l'annesso eremo \u00e8 situata a 1300\u00a0m. s.l.m., oltre localit\u00e0 Calvario. Della chiesetta interna restano ruderi di mura e una nicchia.\nStoria.\nLa prima notizia indubbia \u00e8 del 1447 con la numerazione dei fuochi della Valle del Sangro quando viene citata una certa \"Margarita concubina priorpis Sancti Angeli de Monte\". Alcune delle caratteristiche della grotta fecero in modo che, in epoca Longobarda nascesse l'idea di costruire un monastero di San Michele Arcangelo che fu fatto poi edificare da Roberto da Salle. Nel XIII secolo venne costruito l'eremo di Sant'Angelo.\nTradizioni.\nDue tradizioni narrano della grotta:\nDescrizione.\nL'ingresso alla grotta \u00e8 molto impervio e ripido. La piccola cella forse era provvista di una piccola finestra sul lato della valle. Un androne era forse la parte abitata dato che era pi\u00f9 pianeggiante. Una scalinata d'accesso scavata nella roccia vi consentiva l'ingresso presso cui \u00e8 stata realizzata, sempre scavando la roccia, un'acquasantiera. Anticamente l'androne era chiuso sul davanti mediante un grosso muro. Delle altre strutture rimangono una piccola edicola lignea. Nel fondo ed ai lati dell'edicola vi erano dipinti Sant'Angelo, San Benedetto e Pietro da Morrone, dipinti ora scomparsi. Una vasca \u00e8 sita presso un muro in cui veniva convogliata una vena d'acqua mentre in una piccola sorgente nasce del muschio."}
{"id": "2751578", "revid": "757396", "url": "https://it.wikipedia.org/wiki?curid=2751578", "title": "Athl\u012btikos Syllogos Ar\u012bs Thessalonik\u012bs 2008-2009 (pallacanestro maschile)", "text": "Questa voce raccoglie le informazioni riguardanti l'A.S. Ar\u012bs Thessalonik\u012bs B.C. nelle competizioni ufficiali della stagione 2008-2009.\nStagione.\nLa stagione 2008-2009 dell'Ar\u012bs Thessalonik\u012bs \u00e8 la 56\u00aa nel massimo campionato greco di pallacanestro, l'A1 Ethniki.\nRoster.\n\"Aggiornato al 18 luglio 2020.\""}
{"id": "2751581", "revid": "15", "url": "https://it.wikipedia.org/wiki?curid=2751581", "title": "Eremo di Sant'Angelo", "text": ""}
{"id": "2751582", "revid": "599013", "url": "https://it.wikipedia.org/wiki?curid=2751582", "title": "Brian Paldan Jensen", "text": ""}
{"id": "2751586", "revid": "110157", "url": "https://it.wikipedia.org/wiki?curid=2751586", "title": "Japanese Boy (album)", "text": "Japanese Boy \u00e8 il primo e unico album della cantante disco scozzese Aneka, pubblicato dall'etichetta discografica Hansa nel 1981.\nL'album \u00e8 omonimo della canzone che ha lanciato l'artista, pubblicata nello stesso anno come singolo riscuotendo notevole successo in tutta Europa. Gli altri singoli estratti sono stati \"Little Lady\", \"Ooh Shooby Doo Doo Lang\" e \"I Was Free\"."}
{"id": "2751591", "revid": "1543377", "url": "https://it.wikipedia.org/wiki?curid=2751591", "title": "Sistema Centrale", "text": "Il Sistema Centrale (\"Sistema Central\" in spagnolo e portoghese) \u00e8 una cordigliera situata al centro della Penisola Iberica che ha un'orientazione ovest-est nella parte occidentale, e sudovest-nordest nella parte orientale. \nHa una lunghezza di circa 600\u00a0km e si estende dal Portogallo centrale al Sistema Iberico, situato nel centro-nordest della Spagna. Costituisce la separazione naturale tra la Castiglia e Le\u00f3n, a nord, e la Castiglia-La Mancia, la Comunit\u00e0 di Madrid e l'Estremadura, a sud. Rappresenta anche la divisoria della Meseta Centrale in Submeseta norte e Submeseta Sur. Con alcune piccole eccezioni, segna lo spartiacque tra i bacini del Duero e del Tago.\nLa cima pi\u00f9 elevata del sistema \u00e8 il pico Almanzor (2.592\u00a0m), situato nella Sierra de Gredos. La cordigliera si suddivide in catene separate tra loro da grandi valli o passi di montagna. Fra tutte queste, le pi\u00f9 importanti per estensione sono, da ovest a est, la Serra da Estrela, la Sierra de Gredos, la Sierra de Guadarrama e la Sierra de Ayll\u00f3n. La base di queste montagne oscilla tra i 500 ed i 1.200 metri.\nCatene.\nIl termine \"Sistema Centrale\" \u00e8 un termine accademico che non \u00e8 condiviso dagli abitanti della zona, i quali parlano delle diverse catene che compongono la cordigliera e non hanno coscienza di un tutt'uno. Da ovest a est si incontrano le seguenti catene:\nLe catene pi\u00f9 estese e importanti del Sistema Centrale sono la Serra da Estrela, la Sierra de Gata e la Sierra de Gredos nella parte occidentale, la Sierra de Guadarrama e la Sierra de Ayll\u00f3n nella parte orientale. La cordigliera si collega nell'estremo orientale con il Sistema Iberico attraverso la sierra de Pela, gli Altos de Baraona e la sierra Ministra.\nGeologia.\nIl Sistema Centrale \u00e8 il risultato dello scontro delle placche corrispondenti alla submeseta sur ed alla submeseta norte, entrambe appartenenti alla Meseta Centrale della Penisola Iberica. Il sistema si sollev\u00f2 durante l'orogenesi alpina (era Terziaria), anche se i materiali sopra i quali si erge (lo zoccolo granitico della Meseta) sono precedenti (dell'orogenesi ercinica). Le rocce hanno sofferto una forte erosione, per cui si sono appiattite tanto sulle cime (conosciute dalla gente di montagna come \"cuerdas\", corde) come nelle anticatene settentrionali e meridionali. Pertanto, il Sistema Centrale \u00e8 una cordigliera pi\u00f9 antica di altre, come i Pirenei, le Alpi, le Ande o l'Himalaya.\nFormazione.\nNel paleozoico medio (da 360 a 290 milioni di anni fa), un substrato iniziale di antichi graniti e sedimenti inizi\u00f2 a piegarsi e a metamorfizzare, dando origine agli gneiss. Durante il paleozoico superiore (tra 290 e 250 milioni di anni fa) questi materiali si fratturarono. Inizi\u00f2 cos\u00ec lo spostamento verso la superficie di masse magmatiche, dando origine ai graniti. Nella fase finale di questa era si produsse il sollevamento generale di tutta la cordigliera. A partire dalla fine del Paleozoico e durante il Mesozoico (tra 250 e 65 milioni di anni fa) iniziarono i processi di erosione e smantellamento del rilievo. Durante quest'ultima era si produsse un abbassamento del livello del mare, che lasci\u00f2 scoperte zone subacquee (forse in quell'epoca la catena non era molto di pi\u00f9 di un'isoletta poco elevata rispetto al mare) e si formarono bacini di sedimentazione che ricoprivano le pianure con sedimenti che avrebbero formato i calcari. Queste si situano oggi ai bordi delle catene e in alcune fosse interne.\nNel Cenozoico o Terziario (tra 65 e 1,8 milioni di anni fa) si riattivarono i processi che provocarono il sollevamento del sistema e la divisione nei blocchi che troviamo oggi. L'erosione del massiccio roccioso provoc\u00f2 il riempimento sedimentario delle depressioni con arcose. \nL'azione glaciale del Quaternario (da 1,8 milioni di anni fa a oggi) fin\u00ec di modellare vari rilievi attuali della catena con piccoli circhi di tipo pirenaico, alcuni esempi si trovano nelle morene, nei piccoli circhi, nelle lagune di Pe\u00f1alara e Gredos; alcune tracce glaciali sono rimaste nella zona del Pico Almanzor e del La Maliciosa sotto forma di rocce montonate-striate e piccoli circhi. In definitiva, negli ultimi milioni di anni, l'azione glaciale, il consolidamento della rete idrografica e l'escavazione di valli e terrazze hanno dato luogo all'attuale morfologia del terreno.\nFlora e fauna.\nLa flora del Sistema Centrale \u00e8 caratterizzata dall'abbondanza di boschi di pino silvestre e pino nero, e dalla presenza di querceti e lecceti nelle zone pi\u00f9 basse. Sulle cime dominano i pascoli e gli arbusti di alta montagna. Nella pi\u00f9 bassa del versante sud della Sierra de Gredos esistono specie vegetali proprie del clima mediterraneo tipico grazie alle influenze climatiche che riceve dall'Estremadura. &lt;br&gt; \nPer quanto riguarda la fauna, abbondano i mammiferi come lo stambecco iberico, il cervo, il cinghiale, il capriolo, il daino, il tasso, vari mustelidi, il gatto selvatico, la volpe e la lepre; una grande quantit\u00e0 di specie di uccelli acquatici presso i laghi, e grandi rapaci come l'aquila imperiale o l'avvoltoio monaco, tra le principali.\nClima.\nIl clima del Sistema Centrale varia a seconda della catena, del versante e dell'altitudine delle montagne. Il clima pi\u00f9 caldo si incontra sul versante sud della Sierra de Gredos, che riceve l'influenza diretta del clima mediterraneo tipico dell'Estremadura. Le temperature pi\u00f9 fredde si incontrano nelle parti pi\u00f9 alte e sui versanti nord delle montagne, con inverni in cui non si superano gli 0\u00a0\u00b0C, caratteristici del clima montano. &lt;br&gt;\nLe precipitazioni nel Sistema Centrale sono in generale abbondanti, superando in molte zone i 1.000\u00a0mm annui. Sono sotto forma di neve in inverno, a partire dai 900 metri sui versanti nord, e a partire dai 1.100\u00a0m sui versanti sud. Le tormente sono molto frequenti in tutta la cordigliera, soprattutto in estate.\nComunicazioni.\nLa posizione centrale ed il ruolo di spartiacque hanno fatto s\u00ec che il Sistema Centrale sia stato attraversato gi\u00e0 in epoca preromana da diversi passi di montagna. I principali valichi naturali tra i due versanti sono il corridoio di B\u00e9jar, il puerto de Tornavacas (provincia di C\u00e1ceres), il puerto del Pico (Provincia di Avila) con una strada romana, il puerto de la Paramera (provincia de \u00c1vila), l'Alto del Le\u00f3n, il puerto de la Fuenfr\u00eda con relativa strada romana, il puerto de Navacerrada ed il puerto de Somosierra (tra le provincie di Madrid e Segovia).\nEconomia.\nPer molto tempo la pastorizia e una modesta agricoltura di sussistenza sono state la base dell'economia della cordigliera (anche se sul versante sud, dove c'\u00e8 pi\u00f9 luce e un clima migliore, si coltivano olivi e frutteti). Attualmente il turismo, soprattutto di carattere rurale, si sta convertendo nella base dell'economia della zona."}
{"id": "2751596", "revid": "110157", "url": "https://it.wikipedia.org/wiki?curid=2751596", "title": "I grandi comici del fumetto", "text": " \u00e8 una serie a fumetti in 4 numeri pubblicata annualmente da maggio 1997 a maggio 2000 dalla Sergio Bonelli Editore.\nI volumi, completamente a colori, vedono la partecipazione degli autori che hanno fatto la storia del fumetto comico italiano. I colori sono di Luca Salvagno.\n\"Cocco Bill Diquaedil\u00e0\" \u00e8 l'ultima storia scritta e disegnata da Benito Jacovitti prima della sua morte. \u00c8 stata ristampata all'interno del volume \"Cocco Bill - Ridere nel West\" pubblicato il 24 febbraio 2010 nella collana \"100 anni di fumetto italiano\" allegata alla \"Gazzetta dello Sport\".\n\"La citt\u00e0\" avrebbe dovuto essere pubblicata in \"Zona X\". Bonvi mor\u00ec nel dicembre 1995 poco dopo averne completato la sceneggiatura assieme a quella di \"Maledetta galassia!\", seguito di \"Storie dello spazio profondo\" creata fra il 1969 e il 1970 con Francesco Guccini. Dopo circa 3 anni Giorgio Cavazzano termin\u00f2 di disegnare le due storie che furono pubblicate nel 1998 e nel 1999 nella neonata collana della Sergio Bonelli Editore. \"La citt\u00e0\" si compone di quattro capitoli: \"Un regalo per Victor-Victoria\", \"Sterminateli senza piet\u00e0!\" (riproposizione di una storia omonima di Bonvi del 1968 gi\u00e0 pubblicata dalla Biblioteca Umoristica Mondadori in \"Incubi di provincia\"), \"Il guardiano della citt\u00e0\" e \"L'albergo del signor Goti\u00e9\" e sono anticipate da una prefazione presentata da Martin Myst\u00e8re, caratteristica tipica dei primi albi di \"Zona X\". \"Maledetta galassia!\", invece, presenta 3 storie senza titolo. Entrambe sono state ristampate nel 2011 dalla Rizzoli Lizard nel volume \"Altre storie dello spazio profondo\"."}
{"id": "2751598", "revid": "628767", "url": "https://it.wikipedia.org/wiki?curid=2751598", "title": "Distretto di Rasuwa", "text": " \nIl distretto di Rasuwa \u00e8 una distretto del Nepal di 44.731 abitanti, che ha come capoluogo Dhunche.\nIl distretto fa parte della provincia Bagmati Pradesh; fino al 2015 faceva parte della zona di Bagmati nella Regione Centrale.\nGeograficamente il distretto appartiene alla zona montagnosa himalayana detta Parbat. La zona nord-orientale del distretto fa parte del Parco nazionale del Langtang.\nIl principale gruppo etnico presente nel distretto sono i Tamang."}
{"id": "2751611", "revid": "307923", "url": "https://it.wikipedia.org/wiki?curid=2751611", "title": "Episodi di Big Love (quarta stagione)", "text": "La quarta stagione della serie televisiva Big Love \u00e8 andata in onda negli Stati Uniti dal 10 gennaio 2010 su HBO.\nIn Italia \u00e8 andata in onda dall'8 settembre al 3 novembre 2010 su FX."}
{"id": "2751613", "revid": "599013", "url": "https://it.wikipedia.org/wiki?curid=2751613", "title": "Cosimo Sarli", "text": "\u00c8 soprannominato \"Cobra\".\nCarriera.\nHa iniziato la sua carriera al Torino con cui non riesce a scendere in campo. Gioca poi alcuni anni all'estero, trovando poco spazio. Milita infatti nel Southampton in Inghilterra, nel Eendracht Aalst in Belgio e nel Nizza in Francia.\nTorna quindi in patria e gioca per alcuni campionati in Serie B con il Crotone con cui mette a segno 3 reti in 23 presenze. La sua carriera prosegue nelle serie minori (Serie C2 e Serie D) con il Cosenza, la Scafatese, l'Aversa Normanna, il e la Casertana.\nIl 20 luglio 2011 si trasferisce all'Ischia, in Serie D.\nIl 14 agosto 2012 si trasferisce al Taranto, in Serie D.\nA dicembre lascia il Taranto ed approda al Palazzolo Acreide, sempre in Serie D.\nIl 7 agosto 2013 si trasferisce alla Rossanese, in Eccellenza.\nIl 30 luglio 2014 viene ingaggiato dal Comprensorio Montalto, militante nel girone I della serie D.\nIl 3 agosto 2015 viene ingaggiato dall'ASD Corigliano, squadra della sua citt\u00e0 natale, militante nel gironea A del campionato di Promozione calabrese.\nNel 2016 viene ingaggiato dal Belvedere, militando il campionato di promozione calabrese.\nNel 2017 viene ingaggiato dalla Rossanese dove attualmente \u00e8 un calciatore della Rossanese squadra di prima categoria girone A Calabrese. Il 16 luglio 2017 raggiunge l'accordo con il Roggiano, militante nel campionato di promozione.\nNel 2019 diventa l'allenatore del ASD Corigliano Calabro, con cui centra la vittoria del campionato di eccellenza e la conquista della Serie D dopo 19 anni. Successivamente la societ\u00e0 fallisce e Cosimo Sarli a casa."}
{"id": "2751615", "revid": "181171", "url": "https://it.wikipedia.org/wiki?curid=2751615", "title": "Dorsali oceanica", "text": ""}
{"id": "2751616", "revid": "287204", "url": "https://it.wikipedia.org/wiki?curid=2751616", "title": "Leninogorsk", "text": "Leninogorsk \u00e8 un toponimo russo che pu\u00f2 riferirsi a"}
{"id": "2751617", "revid": "1305772", "url": "https://it.wikipedia.org/wiki?curid=2751617", "title": "Leninogorsk (Russia)", "text": "Leninogorsk (; in tataro Leninogorsk, \u041b\u0435\u043d\u0438\u043d\u043e\u0433\u043e\u0440\u0441\u043a) \u00e8 una citt\u00e0 della Russia che si trova nella Repubblica autonoma del Tatarstan. Fondata come villaggio all'inizio del XVIII secolo col nome di Novaja Pis'mjanka , ottenne lo status di citt\u00e0 nel 1955; \u00e8 capoluogo del Leningorskij rajon.\nLa cittadina, che dista 322 chilometri da Kazan' e 35 da Al'met'evsk, nel 1989 aveva una popolazione di 62.093 abitanti, nel 2002 di 65.592 e nel 2009 di 65.500."}
{"id": "2751618", "revid": "287204", "url": "https://it.wikipedia.org/wiki?curid=2751618", "title": "Little Lady", "text": "Little Lady \u00e8 il secondo singolo della cantante disco scozzese Aneka, pubblicato nell'ottobre del 1981 dall'etichetta discografica Hansa, dopo il successo europeo del singolo \"Japanese Boy\".\nLa canzone, scritta da Bobbie Heatlie e prodotta dallo stesso insieme a Neil Ross, \u00e8 stata estratta come singolo dall'album \"Japanese Boy\" ma non ha ottenuto il successo del precedente singolo, entrando comunque in classifica in diversi stati."}
{"id": "2751629", "revid": "171091", "url": "https://it.wikipedia.org/wiki?curid=2751629", "title": "Ch\u00e2teau des Dames", "text": "Lo Ch\u00e2teau des Dames (pron. fr. : ; 3.488 ) \u00e8 una montagna delle Alpi del Weisshorn e del Cervino nelle Alpi Pennine. Si trova in Valle d'Aosta, sullo spartiacque tra la Valpelline e la Valtournenche.\nToponimo.\nIl toponimo significa, in lingua francese, \"castello delle dame\".\nSalita alla vetta.\nSi pu\u00f2 salire sulla vetta partendo dal Lago di Place-Moulin, passando dal Rifugio Prarayer e dal Bivacco Laura Florio (3.320\u00a0m).\n\u00c8 anche possibile partire dalla localit\u00e0 \"Avouil\" (1967\u00a0m.s.l.m. - Valtournanche) e raggiungere la cima percorrendo il \"Vallone di Vofr\u00e9de\" e servirsi dell'omonima ferrata.\nLo Ch\u00e2teau des Dames viene incluso nella traversata delle Petites e Grandes Murailles essendo una cima dalla salita e discesa facile."}
{"id": "2751631", "revid": "767487", "url": "https://it.wikipedia.org/wiki?curid=2751631", "title": "Ooh Shooby Doo Doo Lang", "text": "Ooh Shooby Doo Doo Lang \u00e8 il terzo singolo della cantante disco scozzese Aneka, pubblicato nel febbraio del 1982 dall'etichetta discografica Hansa.\nLa canzone, scritta da Bobbie Heatlie e prodotta da lui stesso insieme a Neil Ross, \u00e8 stata estratta dall'album di debutto della cantante \"Japanese Boy\" ed \u00e8 entrata in classifica in Austria e Paesi Bassi."}
{"id": "2751634", "revid": "1543377", "url": "https://it.wikipedia.org/wiki?curid=2751634", "title": "Heptathela cucphuongensis", "text": "Heptathela cucphuongensis \u00e8 un ragno appartenente al genere Heptathela della Famiglia Liphistiidae.\nIl nome del genere deriva dal greco , \"hept\u00e0\", cio\u00e8 \"7\", ad indicare il numero delle ghiandole delle filiere che possiedono questi ragni, e dal greco , \"thel\u00e8\", che significa \"capezzolo\", proprio ad indicare la forma che hanno le filiere stesse.\nIl nome proprio deriva dalla localit\u00e0 di Cuc Phuong, della provincia di Ninh Binh, nel nord del Vietnam e dal suffisso latino \"-ensis\", che significa: \"presente, che \u00e8 proprio l\u00ec\".\nCaratteristiche.\nRagno primitivo appartenente al sottordine Mesothelae: non possiede ghiandole velenifere, ma i suoi cheliceri possono infliggere morsi piuttosto dolorosi\nQuesta specie \u00e8 simili alla H. hunanensis, rinvenuta in Cina: in entrambe le specie, infatti, le spermateche mediane si fondono in una sola struttura; tuttavia la H. cucphuongensis \u00e8 distinguibile dall'altra in quanto ha le \"bursae\" laterali senza basi. Le dimensioni del \"bodylenght\" (lunghezza del corpo escluse le zampe) nelle femmine varia da 15 a 17,5 millimetri.\nI cheliceri hanno 12 o 13 denti (3 larghi e 9-10 pi\u00f9 piccoli), sul margine anteriore del solco della zanna. L'opistosoma ha forma ovale, lungo pi\u00f9 che largo. Le filiere mediane posteriori non sono fuse. Posseggono tre spermateche, le \"bursae\" laterali con basi, di forma granulare, con alcuni piccoli tubercoli granulati; la borsa mediana \u00e8 spaiata, di forma ovale, granulata e senza gambo.\nColorazione.\nIl prosoma \u00e8 di colore bruno-nerastro, la parte cefalica \u00e8 pi\u00f9 scura e i tubercoli oculari sono neri. I cheliceri sono bruno-nerastri e la zanne bruno-rossicce. Le \"coxae\" delle zampe e i pedipalpi sono grigio-bruni, gli altri segmenti delle zampe sono grigio-scuri. L'opistosoma \u00e8 grigio-scuro, le scleriti dorsali bruno-nerastre e le scleriti ventrali e le filiere sono bruno-giallognole\nDistribuzione.\nRinvenuta nella localit\u00e0 di Cuc Phuong, della provincia di Ninh Binh del Vietnam settentrionale."}
{"id": "2751636", "revid": "1494169", "url": "https://it.wikipedia.org/wiki?curid=2751636", "title": "Punta Budden", "text": ""}
{"id": "2751648", "revid": "6923", "url": "https://it.wikipedia.org/wiki?curid=2751648", "title": "Villa Colonna Bandini", "text": "La villa Colonna Bandini \u00e8 una struttura ubicata sui Colli Aminei a Napoli.\nCostruita dai Borboni all'inizio dell'800 come casino di caccia corollario di palazzo Capodimonte, divenne propriet\u00e0 dei Colonna nel 1829 per volont\u00e0 della principessa Bianca Doria Colonna di Avella.\nRistrutturata dall'architetto fiorentino Antonio Niccolini.\nLa facciata principale situata a sud presenta un colonnato ed un timpano prospiciente il giardino terrazzato. Il parco della villa \u00e8 composto da essenze arboree provenienti anche dal Cile, dal Messico e dal Sud Africa."}
{"id": "2751651", "revid": "697352", "url": "https://it.wikipedia.org/wiki?curid=2751651", "title": "S.O.S. (Let the Music Play)", "text": "S.O.S. (Let The Music Play) \u00e8 il secondo singolo estratto dal secondo album \"Battlefield\" della cantante statunitense Jordin Sparks. La canzone \u00e8 stata pubblicata prima in Australia il 4 settembre 2009 e in radio negli Stati Uniti il 29 settembre 2009. \u00c8 stato pubblicato nel Regno Unito il 12 ottobre 2009.\nQuesta canzone electropop contiene degli elementi di \"Let the Music Play\" di Shannon. Sparks spiegato perch\u00e9 ha deciso di modificare la canzone di Shannon e farla sua: \u00abIo sar\u00f2 sempre la ragazza di American Idol, ma ho voluto provare qualcosa di nuovo e di diverso dal solito\u00bb. Il video \u00e8 stato girato a Los Angeles il 10 agosto 2009, con Chris Robinson con la funzione di regista. Chris Robinson ha girato anche il video musicale \"No Air\", pezzo cantato con la collaborazione di Chris Brown.\nCritiche.\nLe critiche sono state abbastanza positive e i critici lodando Sparks per aver tentato di fare una canzone dance-pop. Il New York Times ha dichiarato: \"La musica di quella canzone evoca la dance-pop di Lady Gaga.\" Un critico di Rolling Stone critic\u00f2 l'album e ha detto che Sparks l'album cade su' SOS (Let The Music Play), \u00e8 un pezzo di disco blanda che vorrebbe che fosse 'Just Dance'.\nEntertainment Weekly ha commentato che il secondo singolo SOS (Let The Music Play), con il suo ritornello Copped da Shannon del 1983 danza classica, non pu\u00f2 essere pi\u00f9 eccitante e originale. Nella recensione del New York Post dell'album \u00e8 stato detto che ci sono un sacco di partenze vocale e tonale su questo disco, nulla pi\u00f9 che con la thumpin come SOS (Let The Music Play). Questo brano (che sar\u00e0 il suo prossimo singolo) \u00e8 il mio preferito su tutto l'album.\nPromozione.\nIl 25 agosto 2009 \u00e8 stato annunciato che Sparks prenderanno parte nel 2009 al Divas VH1, dove ha cantato la canzone. Il 13 ottobre 2009 \u00e8 stato anche eseguito al Grady Show, e il giorno successivo alla National Lottery Show nel Regno Unito.\nVideo Ufficiale.\nIl video \u00e8 stato girato a Los Angeles, California, il 10 agosto 2009 e Chris Robinson sar\u00e0 il regista. Il video mostra Sparks ballare indossando un vestito d'oro con le sue lunghe unghia anch'essi d'oro. In altre scene del video si pu\u00f2 essere ballare la Sparks in un club con un abito nero e un cappuccio.\nTrack List.\nIn Australia ci sono queste tracce nel cd del singolo:\nPosizioni in classifica.\nLa canzone entr\u00f2 nella classifica britannica 3 settimane prima della sua pubblicazione alla posizione 18. E poi ha raggiunto la posizione numero 15, una settimana prima della sua uscita. Il 18 ottobre, \u00e8 salita al numero 13. \u00c8 anche il suo pi\u00f9 alto picco record in Svezia, dove ha raggiunto la posizione numero 7. Il suo precedente record di picco pi\u00f9 alto in Svezia \u00e8 stata \"No Air\" nel 2008, che ha raggiunto la posizione numero 10. La canzone si trova come vendite a 53.0 di euro negli Stati Uniti a partire dal 28 ottobre 2009.\nNonostante il suo successo a livello internazionale, \u00e8 diventata la prima canzone della carriera di Jordin a non essere entrata nella prestigiosa classifica Billboard Hot 100."}
{"id": "2751652", "revid": "124123", "url": "https://it.wikipedia.org/wiki?curid=2751652", "title": "Peyton Randolph", "text": "Biografia.\nEsponente di spicco della colonia della Virginia e della House of Burgesses, rivest\u00ec importanti cariche dell'epoca, come quella di presidente del Congresso Continentale. Nipote di William Randolph, i suoi genitori furono Sir John Randolph e Susannah Beverley; anche suo fratello, John Randolph, ebbe notevole importanza in quegli anni. Dopo aver frequentato il College di William e Mary, spos\u00f2 la sorella di Benjamin Harrison V. Suo nipote fu Edmund Randolph."}
{"id": "2751654", "revid": "74801", "url": "https://it.wikipedia.org/wiki?curid=2751654", "title": "Francesco Brunetti", "text": "Biografia.\nLa biografia del Brunetti non \u00e8 completamente nota a causa della perdita dei registri parrocchiali e di gran parte delle sue opere.\nPersino la data della nascita \u00e8 incerta. Infatti lo storico Niccola Palma, anche lui camplese, fiss\u00f2 la data al 1610; mentre Francesco Savini, autorevole storico abruzzese, fiss\u00f2 l'evento al 1605.\n\u00c8 certo che il Brunetti studi\u00f2 legge a Roma e che, rientrato a Campli, ne venne eletto camerlengo nel 1632. \nNel 1640 il vicer\u00e9 spagnolo duca di Medina Torres lo incaric\u00f2 di conteggiare i \u201c\"fuochi\"\u201d di tutto l'Abruzzo, Ultra e Citra. \nCon questo compito egli visit\u00f2 tutti i paesi e le citt\u00e0 della sua regione. Ebbe accesso ad archivi pubblici, privati ed ecclesiali, raccogliendo tantissimi documenti che costituirono la base del suo lavoro di storico. Al tempo stesso conobbe uomini illustri ed intellettuali dell'epoca come risulta dal suo epistolario e da citazioni del suo nome in alcune opere storiche, come la \"Historiae Asculane\" (1673) di Sebastiano Andreantonelli di Ascoli Piceno.\nCon il materiale e le informazioni raccolte egli scrisse in latino l'opera storica \"Sacra ac Profana Aprutii monumenta\" (1645), composta da quattro libri, giunta sino a noi in forma frammentaria. Nel primo libro, andato completamente perduto, tratt\u00f2 della venuta dei Liburni, un antico popolo marittimo stanziato nelle coste settentrionali dell'Adriatico nel I millennio a.C. Il secondo, rimasto integro, riporta la storia di molti centri dell'Abruzzo costiero con inserimento di alcune biografie come quella del gesuita Bruno Bruni, di San Cetteo e di San Tommaso. Del terzo e quarto libro sono disponibili solo pochi frammenti contenenti notizie su santuari, chiese e conventi.\nLe ricerche storiche del Brunetti presentano un carattere di scientificit\u00e0, poich\u00e9 egli diede sempre grande importanza ai documenti e alle fonti.\nIl Brunetti fu, oltre che storico, letterato e poeta. Diversi sono i manoscritti conservati: sulle lapidi abruzzesi, sui monasteri, sulle famiglie nobili abruzzesi e anche uno contenente poesie."}
{"id": "2751656", "revid": "287204", "url": "https://it.wikipedia.org/wiki?curid=2751656", "title": "VTB United League 2009-2010", "text": "La VTB United League 2009-2010, \u00e8 la 2\u00aa edizione della VTB United League. La vittoria finale fu ad appannaggio dei russi del sui conterranei dell'.\nJ.R. Holden, del , venne nominato MVP della finale."}
{"id": "2751657", "revid": "465908", "url": "https://it.wikipedia.org/wiki?curid=2751657", "title": "Bemelmans", "text": ""}
{"id": "2751661", "revid": "33689", "url": "https://it.wikipedia.org/wiki?curid=2751661", "title": "Luisa di Sassonia", "text": ""}
{"id": "2751664", "revid": "916580", "url": "https://it.wikipedia.org/wiki?curid=2751664", "title": "Ulmus americana", "text": "L'olmo americano (Ulmus americana ) \u00e8 un albero appartenente alla famiglia Ulmaceae diffuso principalmente nella valle del Mississippi, in Nuova Inghilterra e nell'est del Canada, fino al 48\u00ba parallelo circa. \u00c8 uno dei simboli dello stato del Massachusetts.\nMalattia.\nLa sopravvivenza dell'olmo americano \u00e8 minacciata dalla grafiosi dell'olmo, un'infezione causata da un fungo parassita originario dell'Europa e introdotto negli USA nel ventesimo secolo, diffuso a tal punto che i biologi prevedono la sparizione della specie dal suo habitat.\nTale fungo \u00e8 endemico della specie europea dell'olmo, la quale vi ha sviluppato resistenza."}
{"id": "2751667", "revid": "114692393", "url": "https://it.wikipedia.org/wiki?curid=2751667", "title": "Gli otto peccati capitali della nostra civilt\u00e0", "text": "Gli otto peccati capitali della nostra civilt\u00e0 \u00e8 un libro di Konrad Lorenz pubblicato per la prima volta in lingua tedesca nel 1973, vale a dire nello stesso anno in cui il padre dell'etologia ricevette il premio Nobel per la medicina.\nIn questo libro Lorenz tratta dei processi e dei comportamenti umani che, a parere dell'autore, nel corso degli ultimi anni hanno portato ad una progressiva disumanizzazione del genere umano.\nIl corpo testuale del libro trae origine da una serie di conferenze tenute da Lorenz tra il mese di novembre e quello di dicembre del 1970 per la Bayerischen Rundfunk (Radio Bavarese) di Monaco; ci\u00f2 si riflette sia nelle frasi brevi e concise che caratterizzano tutti i capitoli del libro, sia nella penuria di note, documenti e riferimenti ad altri autori che giustifichino le tesi esposte dallo scienziato austriaco. Quest'ultimo aspetto fa dello scritto un saggio atipico, ma non intacca, tuttavia, la sua importanza. Il libro ottenne, infatti, negli anni immediatamente successivi alla sua pubblicazione, un notevole successo non solo nella cerchia di intellettuali austriaci e tedeschi del tempo, ma anche tra la gente comune: furono questi ultimi, infatti, a incoraggiare Lorenz a pubblicare il testo delle conferenze dopo averle ascoltate alla radio, come egli stesso scrive nelle note introduttive dell'opera:\nOrigine dell'opera.\nLe prime stesure dei capitoli del libro vennero pubblicati nel 1973 come parte di una festschrift (pubblicazione celebrativa) per i 70 anni di Eduard Baumgarten.\nContenuti.\nKonrad Lorenz espone in quest'opera i tratti fondamentali della sua \"interpretazione naturalistica del genere umano\", che da allora in poi divenne un punto fermo per diverse branche della scienza, come la biologia, l'ecologia, la genetica, ma soprattutto per la scienza di cui rappresenta il cofondatore: l'etologia comparata.\nNel primo capitolo del libro, intitolato \"Caratteristiche funzionali e disfuzioni dei sistemi viventi\", Lorenz parla di come in quegli anni stesse perdendo gradualmente la convinzione di pensare all'uomo come un \"essere dagli istinti ridotti\", giustificando questa tesi con quanto segue:\nEsempi di questi impulsi sono rappresentati, secondo Lorenz, da parole come \"odio\", \"amore\", \"diffidenza\", \"fedelt\u00e0\", \"ira\", che non sono differenti da comportamenti istintuali tipici del mondo animale che in etologia prendono il nome, ad esempio, di aggressivit\u00e0, territorialismo, istinto alla cova, etc.\nNel 1975 Walter Shurian elenc\u00f2 i tre \"dogmi\" filosofico-culturali di Lorenz, estrapolabili da un'attenta lettura dell'opera, nel seguente modo:\n \nPartendo da questi presupposti fondamentali l'autore analizza e descrive, nei successivi capitoli del libro, otto fenomeni sociali (\"processi di disumanizzazione\") che Lorenz interpreta come segni di un conflitto tra la natura biologica dell'uomo e le pratiche sociali imposte dal modello \"pseudo-democratico\" vigente negli ultimi due secoli:"}
{"id": "2751672", "revid": "1226", "url": "https://it.wikipedia.org/wiki?curid=2751672", "title": "Chiesa ellittica", "text": "Le chiese ellittiche sono edifici di culto cristiano a pianta centrale di forma ellittica. La loro costruzione si diffonde soprattutto nei secoli XVII e XVIII\nIl disegno ellittico riguarda, normalmente, la sola pianta interna, mentre l'esterno conserva forme pi\u00f9 tradizionali.\nDa notare come alcune piante ritenute ellittiche, siano invece basate sulla figura geometrica dell'ovale, diffusa dal trattato di Sebastiano Serlio. Tra queste la chiesa di Sant'Andrea al Quirinale, a Roma.\nEsempi.\nTra le chiese a pianta ellittica, si possono ricordare:"}
{"id": "2751675", "revid": "287204", "url": "https://it.wikipedia.org/wiki?curid=2751675", "title": "Punta Budden (Alpi Pennine)", "text": "La Punta Budden (3.630 ) \u00e8 una montagna delle Alpi del Weisshorn e del Cervino nelle Alpi Pennine. Si trova in Valle d'Aosta tra la Valpelline e la Valtournenche.\nDescrizione.\nToponimo.\nLa cima prende il nome da Richard Henry Budden (vissuto nel secolo XIX), socio dell'Alpine Club e del Club Alpino Italiano, fondatore della Sezione di Aosta del C.A.I., storico presidente della Sezione Fiorentina e benemerito della Biblioteca Alpina di Lucca che a lui \u00e8 oggi intitolata.\nConformazione.\nLa sua cima fa parte della cresta denominata Petites Murailles. A nord della montagna si allunga la cresta delle Grandes Murailles.\nSi eleva tra il col Budden e la Breche des Petites Murailles, \u00e8 una cima a forma di piramide triangolare, le sue creste in parte nevose ricordano nelle loro linee e nei loro profili la Becca di Luseney e la Becca Rayette. \nAscensione alla vetta.\nLa prima ascensione risale all'estate del 1904 ad opera di Ugo De Amicis e Guido Rey con le guide Aim\u00e9 e Ange Maquignaz e Joseph Pession.\nSi pu\u00f2 salire sulla vetta con un impegnativo itinerario alpinistico partendo da Cervinia, passando dal \"Rifugio Bobba\" (2.771\u00a0m) e dal \"Col Budden\" dov'\u00e8 ubicato il \"Bivacco Paoluccio\" (3.572\u00a0m) . Pi\u00f9 facilmente si pu\u00f2 raggiungere la medesima dal versante della Valpelline.\nLa cima viene anche raggiunta dalla traversata delle Petites Murrailles."}
{"id": "2751687", "revid": "697352", "url": "https://it.wikipedia.org/wiki?curid=2751687", "title": "Berne", "text": "Berne \u00e8 un comune di 7.004 abitanti della Bassa Sassonia, in Germania.\nAppartiene al circondario (\"Landkreis\") del Wesermarsch (targa BRA)."}
{"id": "2751691", "revid": "110157", "url": "https://it.wikipedia.org/wiki?curid=2751691", "title": "Butjadingen", "text": "Butjadingen \u00e8 un comune della Bassa Sassonia, in Germania. Appartiene al circondario del Wesermarsch.\nStoria.\nNel 1937, in conseguenza della \"legge sulla Grande Amburgo\", fu aggregata a Butjadingen la localit\u00e0 di Eckwarderh\u00f6rn, fino ad allora frazione della citt\u00e0 di Wilhelmshaven."}
{"id": "2751692", "revid": "729019", "url": "https://it.wikipedia.org/wiki?curid=2751692", "title": "Guy Pardi\u00e8s", "text": "Biografia.\nNativo di Agen (Lot-et-Garonne), Pardi\u00e8s crebbe nella vicina Agen nella cui squadra esord\u00ec in campionato, non prima di avere vinto due titoli francesi juniores, nel 1967 e nel 1969; Nazionale francese nel 1971, sceso in campo in alcuni incontri senza titolarit\u00e0 di \"test match\", vanta comunque lo \"status\" di internazionale riconosciutogli dalla Federazione.\nNel 1973, insieme a suo fratello Georges si trasfer\u00ec a Villeneuve-sur-Lot e, qualche anno pi\u00f9 tardi, fu notato e ingaggiato dal Petrarca, con cui milit\u00f2 nel ruolo di giocatore-allenatore a soli 28 anni: con la squadra padovana vinse lo scudetto nel campionato 1976-77 al termine di una rimonta che culmin\u00f2 in uno spareggio post-torneo a Udine contro il Rovigo e vinto per un solo punto (10-9).\nDopo il ritiro dall'attivit\u00e0 agonistica continu\u00f2 ad allenare a Padova, poi assunse la direzione tecnica dell'Amatori Milano, per poi passare alle giovanili dello stesso club quando alla guida della prima squadra and\u00f2 il giocatore-allenatore australiano Mark Ella.\nTra le altre esperienze, figurano quelle di tecnico del Venezia Lido e, verso la fine degli anni novanta, a Roma, in contemporanea sia della Rugby Roma, che nel 1997-98 giunse fino alla semifinale-scudetto persa contro il Benetton Treviso, che della S.S. Lazio.\nPassato al Rovigo nel giugno 1998, rimase con il club veneto fino al 2000; tornato per un breve periodo al Rugby Roma in gravi difficolt\u00e0 finanziarie, non pot\u00e9 evitare la retrocessione del club e la caduta in serie A; la FIR affid\u00f2, a seguire, a Pardi\u00e8s la conduzione della Nazionale Under-15.\nDal 2004 al 2007 al Sondrio, prese successivamente la guida della napoletana Partenope, incarico tenuto per 4 stagioni prima di passare al Mirano nel giugno 2011; dal 2012 \u00e8 responsabile del settore Under-14 e Under-16 del club.\nDal Settembre 2017 \u00e8 responsabile mini rugby del Conegliano Rugby http://www.coneglianorugby.it ."}
{"id": "2751695", "revid": "110157", "url": "https://it.wikipedia.org/wiki?curid=2751695", "title": "Jade (Germania)", "text": "Jade \u00e8 un comune di 5.832 abitanti della Bassa Sassonia, in Germania.\nAppartiene al circondario (\"Landkreis\") del Wesermarsch (targa BRA) e prende il nome dal fiume Jade."}
{"id": "2751699", "revid": "1945278", "url": "https://it.wikipedia.org/wiki?curid=2751699", "title": "Lemwerder", "text": "Lemwerder \u00e8 un comune di 7.161 abitanti della Bassa Sassonia, in Germania. Un tempo era parte della citt\u00e0 di Brema.\nAppartiene al circondario (\"Landkreis\") del Wesermarsch (targa BRA). Si estende su una superficie di 36,38 km\u00b2.\nGeografia fisica.\nIl comune \u00e8 bagnato, nella sua frazione di Altenesch, dal fiume Ochtum.\nSuddivisione.\nLemwerder \u00e8 costituito dalle seguenti 19 frazioni:"}
{"id": "2751700", "revid": "101175", "url": "https://it.wikipedia.org/wiki?curid=2751700", "title": "Campionato mondiale superbike 1989", "text": ""}
{"id": "2751702", "revid": "287204", "url": "https://it.wikipedia.org/wiki?curid=2751702", "title": "I Was Free", "text": "I Was Free \u00e8 il quarto singolo della cantante disco scozzese Aneka, pubblicato nell'ottobre del 1982 per l'etichetta discografica Hansa International.\nLa canzone, estratta dall'album \"Japanese Boy\", \u00e8 stata scritta da Bobbie Heatlie e prodotta dallo stesso insieme a Neil Ross."}
{"id": "2751703", "revid": "287204", "url": "https://it.wikipedia.org/wiki?curid=2751703", "title": "Ovelg\u00f6nne", "text": "Ovelg\u00f6nne \u00e8 un comune di 5.606 abitanti della Bassa Sassonia, in Germania.\nAppartiene al circondario (\"Landkreis\") del Wesermarsch (targa BRA)."}
{"id": "2751704", "revid": "729019", "url": "https://it.wikipedia.org/wiki?curid=2751704", "title": "K\u00f6nigsplatz (metropolitana di Monaco di Baviera)", "text": "K\u00f6nigsplatz \u00e8 una stazione di metropolitana a Monaco di Baviera inaugurata nel 1980.\nLa stazione si trova in prossimit\u00e0 dell'omonima piazza, nel cuore del Kunstareal, il quartiere dei musei monacensi. Le pareti della stazione sono decorati con riproduzioni di varie opere trovabili nei collezioni museali adiacenti come per esempio \"Il ballerino Alexander Sacharoff\" di Alexej von Jawlensky e \"Il cavallo blu\" di Franz Marc.\nLa stazione \u00e8 composta da due piani sotterranei: in uno passa la linea U2, mentre sopra si trova la sala museo Kunstbau, una \"d\u00e9pendance\" della Lenbachhaus."}
{"id": "2751705", "revid": "110157", "url": "https://it.wikipedia.org/wiki?curid=2751705", "title": "Stadland", "text": "Stadland \u00e8 un comune di 7.687 abitanti della Bassa Sassonia, in Germania.\nAppartiene al circondario (\"Landkreis\") del Wesermarsch (targa BRA)."}
{"id": "2751708", "revid": "2091899", "url": "https://it.wikipedia.org/wiki?curid=2751708", "title": "Grotta del Colle", "text": "La grotta del Colle \u00e8 una grotta situata nei dintorni di Rapino, in provincia di Chieti. Fu usata sin dal Paleolitico, successivamente dai Sanniti e infine dai cristiani. Sono presenti resti della Chiesa di Santa Maria de Cryptis e di un torrione medievale.\nStoria.\nDagli scavi archeologici condotti in loco nel 1954 \u00e8 possibile affermare che la grotta sia abitata sin dal Paleolitico. Il sito veniva, forse, utilizzato come ristoro dai cacciatori paleolitici della zona data l'abbondanza di ossi e di strumenti litici. Pi\u00f9 massiccia sono i ritrovamenti del Neolitico e dell'et\u00e0 del Bronzo trovati sempre all'interno della grotta, ritrovamenti che testimoniano un'assidua frequentazione della grotta. In epoca italica la grotta fu verosimilmente trasformata in santuario come testimoniano una lamina bronzea con un'iscrizione in dialetto marrucino che asserisce di un rito di una processione in onore di Giove e di una statua bronzea detta Dea di Rapino. \nNel Medioevo vi fu edificata una chiesa posta appena all'ingresso della grotta. Il nome della chiesa \u00e8 fenomeno di discussione visto che taluni la vogliono chiamata \"Santa Maria de Cryptis\", mentre altri la chiamano \"Ecclesia S. Angeli ad Crypta\". La decadenza della chiesa port\u00f2 man mano all'abbandono del borgo che dipendeva dal vicino monastero di San Salvatore a Maiella del quale si pu\u00f2 ammirare la torre.\nDescrizione.\nLa particolarit\u00e0 di questa grotta \u00e8 l'aspetto naturalistico dell'interno e dell'esterno che la speculazione turistica sta portando in un inesorabile declino.\nIl fenomeno \u00e8 gravato anche dalla vicina zona industriale della cava di Pretoro, con altoforno.\nLa grotta si trova in Piano del Colle, il declivio collinare presso Rapino, da cui si ascende alla Majella mediante le localit\u00e0 Riparossi, Valle Mulino e Rio Acquafredda e Torre di Danzica. All'accesso della grotta si trovano ruderi di un edificio, di cui si conservano lastre di pavimento, consistente nell'antica chiesa di Sant'Angelo, detta anche di Santa Maria de Cryptis, dipendente dall'abbazia di San Salvatore della Majella. Dal nome di Sant'Angelo, si pensa che la chiesa fosse stata fondata dai Longobardi; dal pavimento di ipotizza che la chiesa fosse rettangolare, a navata unica.\nL'abbazia era la pi\u00f9 importante della Majella orientale, dell'ordine benedettino, dipendente da Montecassino. Aveva numerosi feudi tra i centri di Guardiagrele, Pretoro, Pennapiedimonte, Fara San Martino, e risaliva al IX secolo. Andata in declino, nell'800 sopravvivevano mura e il portale romanico, smontato e rimontato presso l'ex convento di Sant'Antonio a Rapino. Il cenobio era in localit\u00e0 Fosso Acquafredda, fu oggetto di scavi nel 1954 poi negli anni '70 e nel 1991, con il team della Soprintendenza Archeologica di Chieti. \nAnche l'area archeologica di Touta Marouca, nota poi anche come Arx Tarincria e poi Danzica, fu oggetto di scavi. Danzica era una cittadella medievale fortificata, che proteggeva l'abbazia di San Salvatore e la chiesetta di Santa Maria della grotta, oggi sopravvive parte di una grande torre di controllo, la Torre del Colle, a impianto quadrato. La presenza del villaggio fortificato coincide con l'abitato scomparso di Castrum Polegrae che proteggeva da sud l'abbazia di San Liberatore a Majella, dal versante occidentale, villaggio di cui sopravvive la torre \"Polegra\" a impianto circolare. \nLa grotta del Colle era usata come necropoli neolitico-italico marrucina, qui fu ritrovata la statuetta italica della divinit\u00e0 \nCerere, conservata nel Museo archeologico d'Abruzzo a Chieti, nonch\u00e9 la \"Tabula Rapinensis\" o \"bronzo di Rapino\" (conservata a Mosca), con iscrizioni sacre in dialetto marrucino.\nLa grotta \u00e8 accessibile da un antro stretto e spaccato, l'interno si caratterizza per formazioni carsiche a stalattiti che rendono suggestivo l'ambiente.\nLeggende.\nLeggende popolari vogliono che la grotta celi tesori nascosti, mentre gli abitanti di Rapino parlano di stretti cunicoli che porterebbero chiss\u00e0 dove."}
{"id": "2751710", "revid": "767487", "url": "https://it.wikipedia.org/wiki?curid=2751710", "title": "Materiale fertile", "text": "Sono indicati come nuclidi fertili o materiali fertili i nuclidi che, a seguito dell'assorbimento di un neutrone, si trasmutano in un radionuclide che decade in un nuclide che possa fornire energia da fissione o da fusione nucleare.\nFertili destinati a fissione.\nIl nuclide fertile pi\u00f9 diffuso \u00e8 certamente l'isotopo dell'uranio di massa atomica 238 (U238), che rappresenta pi\u00f9 del 99% in massa dell'uranio naturale, questo nuclide, data la sua intima mescolanza con il nuclide fissile U235, venne usato fin dai primi reattori nucleari per produrre plutonio con le reazioni (i tempi di dimezzamento per U239 e Np239 sono rispettivamente 23,5 min e 2,36 d)\nformula_1 &lt;br&gt;\nformula_2&lt;br&gt;\nformula_3\nIl ciclo U238 Pu fu utilizzato nei primi reattori nucleari per produrre il plutonio successivamente utilizzato nella bomba atomica che venne sganciata su Nagasaki. Il ciclo U238 Pu \u00e8 stato successivamente utilizzato nei FBR, in particolare in Francia nel progetto Ph\u00e9nix, in Italia nel 1997 era in corso di costruzione un FBR destinato a provare gli elementi di combustibile per la filiera, i lavori furono sospesi successivamente al ritiro dal nucleare.\nComportamento simile all'U238 ha l'isotopo del torio di massa atomica 232 (Th232)(i tempi di dimezzamento per Th233 e Pa233 sono rispettivamente di 22,1 min e 27 d)\nformula_4 &lt;br&gt;\nformula_5&lt;br&gt;\nformula_6\nIn questo caso l'elemento fissile \u00e8 l'U233.\nIl fattore di conversione.\nIl fattore di conversione (C) \u00e8 indicato come il rapporto fra il numero di nuclei fissili prodotti da materiale fertile ed il numero di nuclei fissili consumati nelle reazioni di fissione e fertilizzazione, il valore massimo di C si pu\u00f2 ottenere nell'ipotesi che le fughe di neutroni e le catture parassite siano nulle (ipotesi ovviamente non realizzabile nei casi pratici). Il valore di C, dipendendo dalla sezione d'urto della reazione di fertilizzazione, dipende fortemente dall'energia dei neutroni, nel caso della reazione U238 Pu si ha un Cmax di 1,10 per neutroni termici e di 1,64 per neutroni veloci, tali valori per la reazione Th232 U233 sono rispettivamente 1,28 e 1,49. Da questi numeri si vede che nel caso di rettori termici il ciclo Th232 U233 \u00e8 pi\u00f9 favorito, mentre nei reattori veloci \u00e8 favorito il ciclo U238 Pu.\nFertili destinati a fusione.\nLa reazione di fusione nucleare pi\u00f9 promettente per i prossimi decenni \u00e8 quella fra deuterio e tritio\nformula_7\nQuesta reazione richiede la presenza di tritio (H3) che ha un periodo di decadimento di circa 12 anni e quindi non \u00e8 reperibile in natura. Quindi l'unico modo per produrre il tritio necessario a sostenere la reazione di fusione \u00e8 di produrlo in un mantello fertile (blanket), contenente litio, che reagisce con i neutroni formati dalla reazione di fusione\nformula_8\nIl litio pu\u00f2 essere presente nel blanket sia come solido (composto ceramico del litio) o come liquido (litio puro o eutettoide Pb17Li)."}
{"id": "2751712", "revid": "438678", "url": "https://it.wikipedia.org/wiki?curid=2751712", "title": "Io e te da soli", "text": ""}
{"id": "2751713", "revid": "599013", "url": "https://it.wikipedia.org/wiki?curid=2751713", "title": "Giancarlo Morelli", "text": "Carriera.\nCresciuto nelle giovanili della squadra genovese del Pontedecimo, disputa i primi anni della propria carriera professionistica in Serie C con le maglie di , e , per ritornare nel 1967 a Genova nelle file della .\nIn blucerchiato, dopo una prima stagione senza presenze in prima squadra, esordisce in Serie A il 3 novembre 1968 in occasione della sconfitta esterna contro la , e riuscendo nell'intera stagione 1968-1969 ad ottenere 13 presenze in campionato, schierato prevalentemente sulla fascia destra come alternativa al titolare Carlo Novelli. Nell'annata successiva le presenze salgono a 16, per poi venire ceduto nella sessione autunnale del calciomercato al , militante in Serie B. In Puglia Morelli disputa da titolare 5 campionati cadetti.\nNel 1976, dopo 2 brevi esperienze con Novara e Spezia fa nuovamente ritorno nella sua citt\u00e0 natale, stavolta per vestire la maglia del , dove riesce a scendere in campo in campionato in una sola occasione, rilevando Gregorio Basilico all'89' dell'incontro interno contro il Verona.\nIn carriera ha collezionato complessivamente 30 presenze in Serie A, con all'attivo una rete nella vittoria interna della Sampdoria col nella stagione 1968-1969, e 131 presenze e 8 reti in Serie B.\nCessata l'attivit\u00e0 agonistica, ha intrapreso quella di agente immobiliare.\nPur essendo stato, nel corso della carriera calcistica, pi\u00f9 legato alla , da imprenditore si \u00e8 trovato per due volte nel giro di pochi anni vicino alla presidenza del : nel 1997 fu infatti il referente italiano della cordata lussemburghese-monegasca guidata dal finanziere parigino Patrick Perrin che cerc\u00f2 di rilevare il club rossoblu da Aldo Spinelli , nel 2002 fu invece coinvolto nel gruppo facente capo all'\"ereditiera di Bogliasco\" Andreina Ivaldi (vedova dell'imprenditore Ubaldo Bruzzone) e al dirigente calcistico Geremia Armienti, in entrambi i casi le trattative per l'acquisto del non andarono a buon fine."}
{"id": "2751716", "revid": "23117", "url": "https://it.wikipedia.org/wiki?curid=2751716", "title": "Memo Trevisan", "text": ""}
{"id": "2751722", "revid": "110157", "url": "https://it.wikipedia.org/wiki?curid=2751722", "title": "Edemissen", "text": "Edemissen \u00e8 un comune di 12.473 abitanti della Bassa Sassonia, in Germania.\nAppartiene al circondario (\"Landkreis\") di Peine (targa PE)."}
{"id": "2751723", "revid": "438678", "url": "https://it.wikipedia.org/wiki?curid=2751723", "title": "\u2042", "text": ""}
{"id": "2751724", "revid": "110157", "url": "https://it.wikipedia.org/wiki?curid=2751724", "title": "Hohenhameln", "text": "Hohenhameln \u00e8 un comune di 9.415 abitanti della Bassa Sassonia, in Germania.\nAppartiene al circondario (\"Landkreis\") di Peine (targa PE)."}
{"id": "2751726", "revid": "938", "url": "https://it.wikipedia.org/wiki?curid=2751726", "title": "Homo rhodesiensis", "text": "L'Homo rhodesiensis () \u00e8 il nome dato a un ominide bipede, considerato un discendente dell'\"Homo antecessor\" e antenato dell'\"Homo sapiens\". Assieme alla specie \"Homo heidelbergensis\" \u00e8 stato proposto la denominazione \"Homo bodoensis\" nel 2021.\nRitrovamenti.\nLa specie fu descritta a partire da un cranio ritrovato nel 1921 da un minatore svizzero, Tom Zwiglaar, in una miniera di ferro e zinco a Broken Hill nell'allora Rhodesia del Nord. La localit\u00e0 attualmente viene chiamata Kabwe e si trova nello Zambia.\nOltre al cranio furono ritrovati la mascella superiore di un altro individuo, un osso sacro, una tibia e due frammenti di femore. Al momento della scoperta fu chiamato \"H. rhodesiensis\", cio\u00e8 \"Uomo della Rhodesia\"; oggi viene indicato anche come \"Uomo di Broken Hill\" o \"Uomo di Kabwe\".\nMorfologia.\nLa relazione tra le ossa non \u00e8 ancora stabilita con assoluta certezza, ma la tibia e il femore hanno in genere delle relazioni precise con il cranio, a cui \u00e8 stata assegnata un'et\u00e0 compresa tra e anni.\nLa capacit\u00e0 cranica \u00e8 stata calcolata in , in linea con le dimensioni attese per la datazione di assegnazione. Il cranio, intermedio tra quello dell'\"Homo sapiens\" e quello dell'\"Homo neanderthalensis\", presenta un viso largo con un grande naso e arcate sopracciliari imponenti, come l'\"H. neanderthalensis\". L'\"H. rhodesiensis\" apparterrebbe al gruppo dell'\"Homo heidelbergensis\" e sono state proposte classificazioni come \"H. sapiens arcaico\" o \"H. sapiens rhodesiensis\". Tim D. White ritiene che l'\"Homo rhodesiensis\" sia l'antenato dell'\"Homo sapiens idaltu\", a sua volta all'origine dell'\"Homo sapiens sapiens\".\nUlteriori siti di ritrovamento.\nSi ritiene che appartengano alla stessa specie dell\"'H. rhodesiensis\" anche i fossili ritrovati nei seguenti siti:"}
{"id": "2751727", "revid": "110157", "url": "https://it.wikipedia.org/wiki?curid=2751727", "title": "Ilsede", "text": "Ilsede \u00e8 un comune di 11.901 abitanti della Bassa Sassonia, in Germania.\nAppartiene al circondario (\"Landkreis\") di Peine (targa PE)."}
{"id": "2751729", "revid": "110157", "url": "https://it.wikipedia.org/wiki?curid=2751729", "title": "Lahstedt", "text": "Lahstedt \u00e8 un comune di 10.508 abitanti della Bassa Sassonia, in Germania.\nAppartiene al circondario (\"Landkreis\") di Peine (targa PE)."}
{"id": "2751730", "revid": "110157", "url": "https://it.wikipedia.org/wiki?curid=2751730", "title": "Lengede", "text": "Lengede \u00e8 un comune di 13.006 abitanti della Bassa Sassonia, in Germania.\nAppartiene al circondario (\"Landkreis\") di Peine (targa PE).\nGeografia fisica.\nSi trova 18 km a sud-ovest di Braunschweig e quasi 44 km a sud-est di Hannover. \u00c8 attraversata dal fiume Fuhse, affluente di sinistra del fiume Aller.\nStoria.\nIl villaggio di Broistedt, che oggi appartiene al comune, era possesso della famiglia patrizia dei Braunschweiger, che vi tennero dal 1330 una corte feudale, fino al 1838.\nIl 24 ottobre del 1963 avvenne qui l'incidente minerario di Lengede 129 minatori rimasero nel pozzo di una miniera: 86 furono salvati il giorno stesso, altri 3 dopo tre giorni, 11 dopo altri quattro giorni. L'episodio fu rappresentato in due film dal titolo \"Das Wunder von Lengede\" (\"Il miracolo di Lengede\"): il primo, del 1969, del regista Rudolf Jugert, e il secondo, del 2003, del regista Kaspar Heidelbach. Nel 2003 inoltre la WDR produsse il documentario \"Das Drama von Lengede. Protokol einer Katastrophe\", diretto da Frank B\u00fcrgin.\nIl comune era inizialmente costituito dal solo villaggio di Lengede, a cui furono aggiunti nel 1972 i villaggi di Barbecue, Broistedt, Klein Lafferde e Woltwiesche, appartenenti al circondario di Wolfenb\u00fcttel. I cinque villaggi rappresentano oggi le suddivisioni amministrative del comune.\nInfrastrutture e trasporti.\nIl comune \u00e8 raggiungibile dall'autostrada Bundesautobahn 39 (uscita di Salzgitter-Lebenstedt Nord) e dalla linea ferroviaria Hildesheim-Brunswick (stazioni di Lengede-Broistedt e di Lengede-Woltwiesche)."}
{"id": "2751732", "revid": "110157", "url": "https://it.wikipedia.org/wiki?curid=2751732", "title": "Vechelde", "text": "Vechelde \u00e8 un comune di 16.074 abitanti della Bassa Sassonia, in Germania.\nAppartiene al circondario (\"Landkreis\") di Peine (targa PE)."}
{"id": "2751738", "revid": "1546219", "url": "https://it.wikipedia.org/wiki?curid=2751738", "title": "Fessura (arrampicata)", "text": "In montagna e in arrampicata, la fessura \u00e8 una conformazione rocciosa costituita da una fenditura nella roccia con andamento anche molto diverso e variabile (fessura orizzontale, obliqua, verticale...). \nLa progressione lungo una fessura avviene utilizzando la tecnica detta \"D\u00fclfer\", oppure per incastri di mano, piedi, braccia, gambe.\nNelle fessure possono essere utilizzate protezioni come i friend e i nut.\nCon le fessure hanno attinenza i camini, due pareti ravvicinate ma sufficientemente ampie per inserire completamente il corpo, in cui si procede con tecniche dette di \"sostituzione\" semplice e mista, e utilizzando le mani in spinta."}
{"id": "2751740", "revid": "110157", "url": "https://it.wikipedia.org/wiki?curid=2751740", "title": "Wendeburg", "text": "Wendeburg \u00e8 un comune di 10.048 abitanti della Bassa Sassonia, in Germania.\nAppartiene al circondario (\"Landkreis\") di Peine (targa PE).\nGeografia fisica.\n\u00c8 attraversato dal fiume Erse."}
{"id": "2751744", "revid": "287204", "url": "https://it.wikipedia.org/wiki?curid=2751744", "title": "International Basketball League (1999-2001)", "text": "La International Basketball League, meglio conosciuta con l'acronimo IBL, \u00e8 stata una lega professionistica di pallacanestro statunitense, con sede a Baltimora, attiva dal 1999 al 2001.\nStoria.\nFondata nel 1998, avrebbe dovuto essere attiva, secondo i piani, nell'autunno dello stesso anno. La prima stagione, per quanto non avesse riscosso un notevole successo di pubblico, fu piuttosto funzionale.\nGi\u00e0 la stagione successiva fu pi\u00f9 travagliata, con la perdita di due franchigie fusesi nella CBA.\nSebbene fosse stata programmata una terza stagione, questa non prese mai il via a causa di problemi economici insormontabili."}
{"id": "2751745", "revid": "73843", "url": "https://it.wikipedia.org/wiki?curid=2751745", "title": "Mario Donizetti", "text": "Biografia.\nRicerche tecniche condotte con rigore scientifico lo hanno portato a usare per il suo lavoro metodi assolutamente personali come la sua tempera all'uovo verniciata e velata, il suo \"encausto\", il suo pastello encaustizzato.\nFondatore, nel 1977, del \"Centro di Ricerche Tecniche dell'Arte\" e, nel 2003, del \"Donizetti Museo Scuola\", Donizetti divulga le sue tecniche via internet con testi in varie lingue (inglese, francese, tedesco, spagnolo, giapponese, cinese) oltre che con lezioni filmate doppiate in lingua inglese.\nCollabora a quotidiani e riviste con saggi di estetica e di diagnostica del restauro.\nNel 1983 ha ricevuto l'onore di una mostra antologica nelle Sale della Pinacoteca Ambrosiana di Milano.\nAppassionato di musica, ha ideato un \"Nuovo Metodo di Scrittura Musicale\" eliminando il pentagramma.\n\u00c8 valutato come dalla Artists Trade Union of Russia.\nOpere.\nIl \"Crocifisso\" nel Museo Tesoro della Basilica di San Pietro in Vaticano, gli affreschi e la pala d'altare nella storica Basilica di Pontida, i ritratti di Costanza, sua moglie e modella, i ritratti di grandi personaggi alcuni dei quali (come quello di Papa Giovanni Paolo II ora nella National Portrait Gallery di Washington) pubblicati in copertina da TIME Magazine, i ritratti di celebri protagonisti dello spettacolo come Marcel Marceau, Jean Louis Barrault, Edvige Feuill\u00e8r, Marta Abba, Renzo Ricci, Vittorio Gassman, Rossella Falk, Giorgio Albertazzi, Carla Fracci, Giulia Lazzarini, Valentina Cortese pubblicati sulle copertine de \"IL DRAMMA\" e di \"COSTUME\", il ritratto di Indro Montanelli (per L'EUROPEO), i ritratti di Piero Chiara, Rudolf Nureiev, Biagio Marin, Vittorino Andreoli, Oriana Fallaci, i ritratti del Vescovo Togni per la Curia vescovile di Lugano, quello del Vescovo Bonicelli per la Curia vescovile di Parma, il ritratto di Aldo Croff nella Quadreria dell'Ospedale Maggiore di Milano, il ritratto di Gianandrea Gavazzeni al Museo Teatrale alla Scala, l'opera \"Profilo\" della Galleria d'Arte Moderna di Udine, la \"Commedia dell'Arte\" della \"Raccolta Spajani\" GAMEC, la \"Carit\u00e0\" della \"Collezione Margherita Cassis-Faraone Mautner Markov\", \"Omaggio a Gaetano\" (bassorilievo) nella sede del Museo della Casa Natale di Gaetano Donizetti, opere nella \"Collezione TIME\" di New York, in collezioni negli Stati Uniti, in URS, in Canada, Venezuela, Inghilterra, Francia, opere negli spazi di rappresentanza delle navi di Costa Crociere."}
{"id": "2751748", "revid": "205250", "url": "https://it.wikipedia.org/wiki?curid=2751748", "title": "Eugenio Gradabosco", "text": "Biografia.\nEugenio inizia a formarsi alla Scuola di Recitazione del TSP Torino Spettacoli (Teatro Stabile Privato di Pubblico Interesse), frequentando in seguito laboratori anche a Roma, Milano, Vicenza, corsi di doppiaggio, di regia e di canto, danza e scherma.\nHa preso parte ai film \"La vita possibile\" con Margherita Buy e Valeria Golino e \"Una donna scomoda\" con Barbara D'Urso, alla fiction \"Tango della libert\u00e0\" con Alessandro Preziosi, Anna Valle e Rocio Munoz Morales, \"La classe degli asini\" con Flavio Insinna e Vanessa Incontrada e \"Il bene e il male\" con Gianmarco Tognazzi, a \"Lo smemorato di Collegno\" (Maurizio Zaccaro) e a \"Le ragazze dello swing\"; nonch\u00e9 alle sit-com \"Piloti\" con Enrico Bertolino e Max Tortora, e \"Camera Caf\u00e9\" con Luca e Paolo.\nA teatro ha recitato in \"King Learn-ed (Lo strappo)\" per la regia di Oliviero Corbetta, \"Le Iene\" di Quentin Tarantino, \"I ragazzi irresistibili\", \"La strana coppia\", \"A piedi nudi nel parco\" e \"Andy e Norman\" di Neil Simon, \"Americani (Glengarry-Glen Ross)\" di David Mamet con traduzione di Luca Barbareschi, \"Sei personaggi in cerca d'autore\" e \"Cos\u00ec \u00e8 se vi pare\" di Luigi Pirandello, \"L'isola di Neville\" di Tim Firth, \"Il calapranzi\" di Harold Pinter e \"Provaci ancora, Sam\" di Woody Allen, con la Compagnia Lewis &amp; Clark; si \u00e8 cimentato in classici come \"Miles gloriosus - Il soldato fanfarone\", \"Pseudolus - L'imbroglione\" e \"Menecmi - La commedia dei gemelli\" da Plauto e \"Alcesti\" da Euripide con Torino Spettacoli Teatro Stabile Privato."}
{"id": "2751753", "revid": "767487", "url": "https://it.wikipedia.org/wiki?curid=2751753", "title": "Bar\u00dfel", "text": "Bar\u00dfel \u00e8 un comune di 12.535 abitanti della Bassa Sassonia, in Germania.\nAppartiene al circondario (\"Landkreis\") di Cloppenburg (targa CLP)."}
{"id": "2751754", "revid": "1543377", "url": "https://it.wikipedia.org/wiki?curid=2751754", "title": "Heptathela hunanensis", "text": "Heptathela hunanensis \u00e8 un ragno appartenente al genere Heptathela della famiglia Liphistiidae.\nIl nome del genere deriva dal greco , \"hept\u00e0\", cio\u00e8 \"7\", ad indicare il numero delle ghiandole delle filiere che possiedono questi ragni, e dal greco , \"thel\u00e8\", che significa \"capezzolo\", proprio ad indicare la forma che hanno le filiere stesse.\nIl nome proprio deriva dalla provincia di Hunan, nella Cina meridionale e dal suffisso latino \"-ensis\", che significa: \"presente, che \u00e8 proprio l\u00ec\".\nCaratteristiche.\nRagno primitivo appartenente al sottordine Mesothelae: non possiede ghiandole velenifere, ma i suoi cheliceri possono infliggere morsi piuttosto dolorosi.\nQuesta specie \u00e8 simile alla H. cucphuongensis, rinvenuta in Vietnam: in entrambe le specie, infatti, le spermateche mediane si fondono in una sola struttura; tuttavia la H. hunanensis \u00e8 distinguibile dall'altra in quanto ha le \"bursae\" laterali con le basi.\nDistribuzione.\nRinvenuta nella contea di Qianyang, della provincia di Hunan, nella Cina meridionale."}
{"id": "2751755", "revid": "228587", "url": "https://it.wikipedia.org/wiki?curid=2751755", "title": "Early Years", "text": "Early Years \u00e8 il quarto album in studio del cantante Joseph Williams pubblicato nel 1999.\nL'album, in realt\u00e0, non \u00e8 altro che una raccolta di inediti, registrati da Joseph fra il 1981 e il 1990. L'album fu pubblicato nel 1999 e venduto in un'edizione limitata solo di duecento copie, anche se l'album nel 2008 \u00e8 stato riproposto definitivamente su mercato, in versione rimasterizzata. Ospiti dell'album sono Jay Gruska, Joey Carbone, George England, Mark Williams, Mark Brown e Michael Landau. Fra i brani troviamo \"Fire Power\", brano del 1984 che era inizialmente stato pubblicato dal cantante nella colonna sonora del programma di allenamento \"Body By Jake, Don't Quit\", e \"Pretty Face\", brano del 1986 di cui il sassofonista George Howard pubblic\u00f2 la sua personale versione nell'album dello stesso anno A Nice Place to Be. Il singolo estratto dall'album \u00e8 \"Running On A Deadline\" (brano composto e registrato nel 1987)."}
{"id": "2751767", "revid": "729019", "url": "https://it.wikipedia.org/wiki?curid=2751767", "title": "Magnus Stenbock", "text": "Era figlio del conte Gustaf Otto Stenbock (1614 \u2013 1685), militare e uomo politico, e di Cristina Caterina De la Gardie (1632\u00a0\u2013 1704).\nBiografia.\nIl conte Stenbock studi\u00f2 all'Universit\u00e0 di Uppsala ed alla Sorbona di Parigi prima di intraprendere la carriera militare e prestare servizio per qualche tempo nelle Province Unite.\nDopo il suo rientro in Svezia divenne Maggiore dell'Esercito e prest\u00f2 servizio per il suo paese nei Paesi Bassi e sul Reno. Nel corso della Guerra della Grande Alleanza combatt\u00e9 a Fleurus (1\u00ba luglio 1690) distinguendosi per coraggio e bravura. In quella stessa guerra ebbe incarichi non solo militari ma anche diplomatici.\nIl 26 dicembre 1690 spos\u00f2 a Stoccolma Eva Maddalena Oxenstierna, figlia del conte Bengt Gabrielsson Oxenstierna e di Maddalena Eriksdotter Stenbock.\nSubito dopo condusse in combattimento come colonnello il suo reggimento nella battaglia di Narva e si distinse a D\u00fcnam\u00fcnde, nella battaglia di Klissow (9 luglio 1702) ed in quella presso Cracovia.\nNel 1703 risult\u00f2 vincitore nella battaglia di Pu\u0142tusk e tre anni dopo divenne, da generale di fanteria, governatore della Scania, che egli difese nella battaglia di Helsingborg (10 marzo 1710) contro i danesi.\nDopo alcuni anni come Cancelliere dell'Universit\u00e0 di Lund divenne nel 1712 feldmaresciallo e marci\u00f2 con 9.000 soldati verso il Meclemburgo per difendere gli interessi svedesi sul continente, soprattutto nella Pomerania svedese, in particolare per proteggere la testa di ponte di Stralsund.\nNel dicembre del 1712 (dal 9 al 20) vinse la battaglia di Gadebusch e si spost\u00f2 quindi su Altona, che l'8 ed il 9 gennaio 1713 fece incendiare come rappresaglia per l'attacco danese alla ex citt\u00e0 svedese di Stade.\nAttestato nella fortezza di T\u00f6nning (Holstein-Gottorp) con 11.000 soldati, Magnus fu sopraffatto da un esercito numericamente assai superiore composto da truppe danesi, russe e sassoni e capitol\u00f2 il 16 maggio 1713 dopo tre mesi di assedio. Fu catturato ed internato in Copenaghen.\nFin\u00ec in prigionia la sua vita e venne successivamente sepolto nella Cattedrale di Uppsala. Nel 1901 gli venne eretto un monumento equestre a Helsingborg.\nMagnus artista.\nNegli anni del suo internamento a Copenaghen Magnus si impegn\u00f2 nella pittura e nella scultura, compiendo anche in quei campi pregevoli opere.\nEgli scolp\u00ec dalla zanna di un n\u00e0rvalo una straordinaria collana in miniatura, la cui realizzazione non \u00e8 ancor oggi completamente spiegata: le piccole maglie della collana non presentano al microscopio alcuna giuntura. Il gioiello, lungo 96 centimetri e pesante 17,5 grammi, consiste in 4802 piccoli anelli, parte dei quali misurano solo 3 \u00d7 0,25 millimetri.\nRicerche hanno rintracciato altri, pi\u00f9 piccoli gioielli di simile fattura, in diversi Musei e raccolte, la cui realizzazione \u00e8 stata invece ormai pienamente compresa."}
{"id": "2751768", "revid": "110157", "url": "https://it.wikipedia.org/wiki?curid=2751768", "title": "B\u00f6sel", "text": "B\u00f6sel \u00e8 un comune di 7.519 abitanti della Bassa Sassonia, in Germania.\nAppartiene al circondario (\"Landkreis\") di Cloppenburg (targa CLP)."}
{"id": "2751770", "revid": "111325", "url": "https://it.wikipedia.org/wiki?curid=2751770", "title": "La Regina Margot (film 1994)", "text": ""}
{"id": "2751772", "revid": "1442080", "url": "https://it.wikipedia.org/wiki?curid=2751772", "title": "Kremlin Cup 1997 - Singolare femminile", "text": "Il singolare del Kremlin Cup 1997 \u00e8 stato un torneo di tennis facente parte del WTA Tour 1997.\nConchita Mart\u00ednez era la detentrice del titolo, ma ha perso in semifinale contro Jana Novotn\u00e1.\nNovotn\u00e1 ha battuto in finale 6\u20133, 6\u20134 Ai Sugiyama.\nTeste di serie.\nLe prime 4 teste di serie hanno ricevuto un bye per il 2\u00ba turno."}
{"id": "2751773", "revid": "110157", "url": "https://it.wikipedia.org/wiki?curid=2751773", "title": "Cappeln (Oldenburg)", "text": "Cappeln (Oldenburg) \u00e8 un comune di 6.641 abitanti della Bassa Sassonia, in Germania.\nAppartiene al circondario (\"Landkreis\") di Cloppenburg (targa CLP)."}
{"id": "2751775", "revid": "110157", "url": "https://it.wikipedia.org/wiki?curid=2751775", "title": "Emstek", "text": "Emstek \u00e8 un comune di 11.343 abitanti della Bassa Sassonia, in Germania.\nAppartiene al circondario (\"Landkreis\") di Cloppenburg (targa CLP)."}
{"id": "2751777", "revid": "110157", "url": "https://it.wikipedia.org/wiki?curid=2751777", "title": "Essen (Oldenburg)", "text": "Essen (Oldenburg) \u00e8 un comune di 8.244 abitanti della Bassa Sassonia, in Germania.\nAppartiene al circondario (\"Landkreis\") di Cloppenburg (targa CLP)."}
{"id": "2751780", "revid": "106908", "url": "https://it.wikipedia.org/wiki?curid=2751780", "title": "Garrel", "text": "Garrel \u00e8 un comune di 13.015 abitanti della Bassa Sassonia, in Germania.\nAppartiene al circondario (\"Landkreis\") di Cloppenburg (targa CLP)."}
{"id": "2751781", "revid": "71433", "url": "https://it.wikipedia.org/wiki?curid=2751781", "title": "Lontano dal Paradiso", "text": ""}
{"id": "2751791", "revid": "1310927", "url": "https://it.wikipedia.org/wiki?curid=2751791", "title": "Manchester City Football Club 2007-2008", "text": "Questa pagina raccoglie i dati riguardanti il Manchester City Football Club nelle competizioni ufficiali della stagione 2007-2008. \nStagione.\nNonostante la posizione in campionato, la societ\u00e0 si qualific\u00f2 alla Coppa UEFA dell'anno successivo in quanto vincitore del UEFA Fair Play ranking.\nMaglie e sponsor.\nLo sponsor tecnico per la stagione 2007-2008 \u00e8 Le Coq Sportif, mentre lo sponsor ufficiale \u00e8 Thomas Cook."}
{"id": "2751792", "revid": "110157", "url": "https://it.wikipedia.org/wiki?curid=2751792", "title": "Lastrup", "text": "Lastrup \u00e8 un comune di 6.721 abitanti della Bassa Sassonia, in Germania.\nAppartiene al circondario (\"Landkreis\") di Cloppenburg (targa CLP)."}
{"id": "2751795", "revid": "200568", "url": "https://it.wikipedia.org/wiki?curid=2751795", "title": "Etilene Vinil Acetato", "text": ""}
{"id": "2751797", "revid": "110157", "url": "https://it.wikipedia.org/wiki?curid=2751797", "title": "Lindern (Oldenburg)", "text": "Lindern (Oldenburg) \u00e8 un comune di 4.614 abitanti della Bassa Sassonia, in Germania.\nAppartiene al circondario (\"Landkreis\") di Cloppenburg (targa CLP)."}
{"id": "2751798", "revid": "767487", "url": "https://it.wikipedia.org/wiki?curid=2751798", "title": "L'idea fissa", "text": "L'idea fissa \u00e8 un film collettivo a episodi del 1964 firmato dai registi cinematografici Gianni Puccini e Mino Guerrini.\nProdotto dalla Panda - Societ\u00e0 per l'Industria Cinematografica, \u00e8 stato distribuito in USA in versione sottotitolato soltanto nel 1966 con il titolo \"Love and Marriage\" dalla Embassy Pictures Corporation. Sul mercato cinematografico argentino \u00e8 stato vietato ai minori dei 18 anni. Su quello tedesco \u00e8 stato distribuito nel 1965 con il titolo \"Wenn das die M\u00e4nner w\u00fcssten\" in una versione tagliata della durata di 99'.\nGirato in bianco e nero, \u00e8 un film di genere (commedia erotica all'italiana) e si basa su quattro episodi che trattano il tema dell'erotismo, del sesso e dell'adulterio in chiave comica: \"La prima notte\" e \"Sabato 18 luglio\", firmati da Puccini; e \"Basta un attimo\" e \"L'ultima carta\", diretti da Guerrini.\nTrama.\nLa prima notte.\nUn uomo \"presta\" la moglie in cambio di un assegno.\nSabato 18 luglio.\nUna moglie riesce a tradire un marito molto sospettoso.\nBasta un attimo.\nUn uomo scopre che la moglie \u00e8 tutt'altro che fedele come credeva.\nL'ultima carta.\nUna coppia, per non rinunciare agli agi, si prostituisce.\nCritica.\nSecondo \"Il Morandini\" (edizione 2010, Zanichelli), il film basa i suoi contenuti su \"battute salaci e tette al vento\". \u00c8 uno dei sedici film a episodi (trascurando quattro produzioni minori) girati in Italia nel solo 1964."}
{"id": "2751801", "revid": "110157", "url": "https://it.wikipedia.org/wiki?curid=2751801", "title": "Molbergen", "text": "Molbergen \u00e8 un comune di 7.680 abitanti della Bassa Sassonia, in Germania.\nAppartiene al circondario (\"Landkreis\") di Cloppenburg (targa CLP)."}
{"id": "2751808", "revid": "838137", "url": "https://it.wikipedia.org/wiki?curid=2751808", "title": "Kremlin Cup 1997 - Doppio femminile", "text": "Il doppio femminile del Kremlin Cup 1997 \u00e8 stato un torneo di tennis facente parte del WTA Tour 1997.\nNatal'ja Medvedeva e Larisa Neiland erano le detentrici del titolo, ma solo la Savchenko ha partecipato in coppia con Helena Sukov\u00e1.\nSavchenko e Sukov\u00e1 hanno perso in semifinale contro Arantxa S\u00e1nchez Vicario e Nata\u0161a Zvereva.\nS\u00e1nchez Vicario e Zvereva hanno battuto in finale per ritiro la coppia formata da Yayuk Basuki e Caroline Vis."}
{"id": "2751812", "revid": "899609", "url": "https://it.wikipedia.org/wiki?curid=2751812", "title": "Saterland", "text": "Saterland \u00e8 un comune di 12.883 abitanti della Bassa Sassonia, in Germania.\nAppartiene al circondario (\"Landkreis\") di Cloppenburg (targa CLP).\nSaterland \u00e8 la sola area della Bassa Sassonia dove il dialetto orientale della lingua frisone \u00e8 parlato."}
{"id": "2751822", "revid": "29228994", "url": "https://it.wikipedia.org/wiki?curid=2751822", "title": "Luogotenenza", "text": ""}
{"id": "2751827", "revid": "29229018", "url": "https://it.wikipedia.org/wiki?curid=2751827", "title": "Luogotenenti", "text": ""}
{"id": "2751828", "revid": "553803", "url": "https://it.wikipedia.org/wiki?curid=2751828", "title": "ATP Tour World Championships 1997", "text": "L'ATP Tour World Championships 1997 \u00e8 stato un torneo di tennis giocato sul cemento indoor. \n\u00c8 stata la 28\u00aa edizione del torneo di singolare di fine anno, la 24\u00aa del torneo di doppio di fine anno\ned era parte dell'ATP Tour 1997. \nIl torneo di singolare si \u00e8 giocato all'EXPO 2000 Tennis Dome di Hannover in Germania, \ndall'11 al 16 novembre 1997.\nIl torneo di doppio si \u00e8 disputato all'Hartford Civic Center di Hartford (Connecticut) negli USA,\ndal 17 al 23 novembre 1997.\nCampioni.\nSingolare.\n Pete Sampras ha battuto in finale Evgenij Kafel'nikov, 6\u20133, 6\u20132, 6\u20132\nDoppio.\n Rick Leach / Jonathan Stark hanno battuto in finale Mahesh Bhupathi / Leander Paes, 6\u20133, 6\u20134, 7\u20136(3)"}
{"id": "2751831", "revid": "767487", "url": "https://it.wikipedia.org/wiki?curid=2751831", "title": "Helmut Kickton", "text": "Helmut Kickton nacque a Colonia nel 1956. Studi\u00f2 al \"Robert Schumann Hochschule\" a D\u00fcsseldorf con Hans-Dieter M\u00f6ller e Hartmut Schmidt. Organista e cantore dal 1987 presso la chiesa di \"kreuznacher diakonie\" a Bad Kreuznach. \u00c8 un multistrumentista autodidatta (violino, viola, violoncello, contrabbasso, chitarra, flauto dolce e trombone).\nNel 2002 ha fondato il \"kantoreiarchiv\" (biblioteca online di spartiti musicali di pubblico dominio). Ha pubblicato pi\u00f9 di 15000 file (PDF) per il coro, l'orchestra e l'organo."}
{"id": "2751834", "revid": "339392", "url": "https://it.wikipedia.org/wiki?curid=2751834", "title": "Storia del sistema politico italiano", "text": ""}
{"id": "2751837", "revid": "448277", "url": "https://it.wikipedia.org/wiki?curid=2751837", "title": "Storia costituzionale italiana", "text": ""}
{"id": "2751840", "revid": "1543377", "url": "https://it.wikipedia.org/wiki?curid=2751840", "title": "Heptathela tomokunii", "text": "Heptathela tomokunii \u00e8 un ragno appartenente al genere Heptathela della famiglia Liphistiidae.\nIl nome del genere deriva dal greco , \"hept\u00e0\", cio\u00e8 sette, ad indicare il numero delle ghiandole delle filiere che possiedono questi ragni, e dal greco , \"thel\u00e8\", che significa \"capezzolo\", proprio ad indicare la forma che hanno le filiere stesse.\nIl nome proprio deriva dallo zoologo giapponese Masaaki Tomokuni.\nCaratteristiche.\nRagno primitivo appartenente al sottordine Mesothelae: non possiede ghiandole velenifere, ma i suoi cheliceri possono infliggere morsi piuttosto dolorosi\nQuesta specie si distingue da Heptathela abca per la struttura dei genitali femminili, in particolare dalla forma della spermateca: le \"bursae\" principali di H. abca sono poste lateralmente e sono reniformi, mentre in H. tomokunii sono di forma ovale e poste proprio vicino ai genitali.\nIl \"bodylenght\" (lunghezza del corpo escluse le zampe) \u00e8 di 10,6 millimetri al massimo per i maschi e di 17 millimetri per le femmine. I cheliceri hanno 11-12 denti, per le femmine, al margine anteriore delle zanne. L'opistosoma ha forma ovale, pi\u00f9 lungo che largo, le filiere mediane posteriori sono ridotte e fuse. Hanno due paia di spermateche di forma ovale: quelle mediane sono piccole e ravvicinate, le laterali sono piuttosto larghe.\nColorazione.\nIl cefalotorace \u00e8 di colore bruno chiaro o nocciola, i tubercoli oculari sono neri. I cheliceri bruno chiaro, le zanne sono bruno-rossicce. Lo sterno e le \"coxae\" delle zampe ed i pedipalpi sono bruni; gli altri segmenti delle zampe bruno-giallognoli. L'opistosoma \u00e8 grigio, le scleriti dorsali sono beige chiazzate di grigio-bruno; le scleriti ventrali e le filiere sono bruno-giallognole.\nHabitat.\nI ragni di questa specie sono stati trovati in boschi di latifoglie sempreverdi; le \"porta-trappole\" che costruiscono hanno un diametro di 20-25 millimetri ed una profondit\u00e0 di 20 centimetri. Il periodo riproduttivo e di maggiore attivit\u00e0 \u00e8 nel mese di settembre.\nDistribuzione.\nRinvenuta sul monte Tam Dao, nella provincia di V\u0129nh Ph\u00fac del Vietnam settentrionale."}
{"id": "2751842", "revid": "123602280", "url": "https://it.wikipedia.org/wiki?curid=2751842", "title": "Cesare Rinaldi", "text": "Biografia.\nFu uno dei primi a sperimentare forti novit\u00e0, di contenuto e di stile, rispetto al secolo scorso di stampo manierista. \nRinaldi canta soggetti inusuali rispetto al modello cinquecentesco: anzich\u00e9 tematiche \"alte\" poco inerenti alla vita quotidiana, si concentra su tematiche apparentemente insignificanti come il cagnolino o il gioiello o il seno della donna amata, ma anche donne brutte, calve e con difetti di pronuncia, ramarri, lucertole e baci poco piacevoli.\nLa nuova poesia presta attenzione ad aspetti della realt\u00e0 che erano stati esclusi a priori dalla poesia. Non si pensi per\u00f2 che questo sia un tentativo di realismo, poich\u00e9 questo tipo di esigenza comparir\u00e0 solo nel sette-ottocento; a Rinaldi non interessa rappresentare la realt\u00e0, ma trarne soggetti su cui praticare una sperimentazione linguistica e stilistica, in modo da riscoprire e scoprire nuove o perse figure retoriche (metafora)."}
{"id": "2751843", "revid": "1305772", "url": "https://it.wikipedia.org/wiki?curid=2751843", "title": "Nodfyr", "text": "Il nodfyr (termine alto tedesco antico coincidente all'olandese attuale; in tedesco \"Notfeuer\", gaelico scozzese \"tein'-\u00e9igin\") era una pratica ritualistica, tipica dei popoli germanici, utilizzata per scongiurare la malattia dalle loro mandrie e greggi. \nRituale e significato.\nConsisteva nell'accendere uno o pi\u00f9 fuochi, attraverso i quali veniva condotto il bestiame. Si praticava in occasioni di particolare disagio, soprattutto nei periodi di malattia dei capi, durante le pestilenze, oppure in occasione di alcune ricorrenze annuali.\nTale rituale traeva la sua origine dall'idea purificatrice del fuoco.\nCome in epoca contemporanea si usa in India per accendere i fuochi sacrificali, il nodfyr era usualmente acceso con una frizione di un pezzo di legno o una corda su di un paletto, talora intesi come l'elemento maschile (il palo) e l'elemento femminile (l'esca).\nDiffusione e varianti.\nTale pratica sopravvisse nelle Highlands scozzesi fino in tempi recenti e prevedeva lo spegnere tutti i fuochi nelle case situate tra i due corsi d'acqua pi\u00f9 vicini.\nIn Bulgaria anche fumare era vietato durante i nodfyr e prevedeva che due uomini nudi accendessero due fuochi sfregando rami secchi nel bosco, uno in ogni lato di un crocevia; una volta condotti i bovini tra i due fuochi, venivano usate le braci per riaccendere i fuochi nelle case. Nel circondario di Halberstadt invece era previsto che il fuoco venisse acceso da due giovani casti, mentre nelle Isole Ebridi da 81 uomini sposati.\nDiversamente che altrove, nei pressi di Wolfenb\u00fcttel il nodfyr veniva acceso da una scintilla sprigionata dal martello e dall'incudine di un fabbro.\nCitato nel \"Indiculus superstitionum et paganiarum\" (\"Piccolo Indice delle Superstizioni e del Paganesimo\"), attribuito a san Bonifacio, nell'VIII secolo, in diverse localit\u00e0 europee la pratica di tale rituale pass\u00f2 lentamente dalle ricorrenze pagane, come nella vigilia di Ivan Kupala e del Koro\u010dun, alle festivit\u00e0 di alcuni santi, come San Giorgio, San Geremia, San Pantaleone, San Giovanni Battista e nella notte di Natale.\nA Birtley fu praticato fino alla met\u00e0 del XVIII secolo, mentre nei pressi di Quedlinburg, nella prima met\u00e0 del XIX secolo, fu ne impedita la esecuzione da un vicino incendio che interess\u00f2 una parrocchia.\nTradizioni analoghe.\nIl rito del fuoco purificatore \u00e8 una delle pi\u00f9 arcane tradizioni diffuse presso svariate popolazioni.\nGi\u00e0 i celti accendevano dei fuochi per ingraziarsi la divinit\u00e0 relativa e bruciavano un fantoccio rappresentante il passato.\nPresso i romani, attorno all\u2019equinozio di primavera, si svolgevano i baccanali, i riti dionisiaci per propiziare la fertilit\u00e0, nonch\u00e9 l'inizio del nuovo anno romano.\nNel mese di marzo venivano svolti anche i riti di purificazione agraria.\nDi diretta derivazione dal Norfyr si pu\u00f2 ricondurre l'accensione dei fuochi alla vigilia del Ivan Kupala, presso tutte le popolazioni slave.\nPresso tutta l'Europa sopravvivono celebrazioni che prevedono l'accensione di pire, quasi sempre in coincidenza alle festivit\u00e0 di santi, spesso nella vicinanza dei solstizi (come il Fal\u00f2 di San Giovanni nel torinese) o degli equinozi (come la fogheraccia a San Giuseppe e i fuochi di San Patrizio), anche se \u00e8 difficile stabilire quanta parte di queste tradizioni derivino dal Nodfyr, oppure dal norreno e germanico Yule (nei giorni di solstizio), oppure dai precedenti riti celtici (che spesso prevedevano il porre sulla pira un fantoccio di una vecchia), oppure baccanali romani, oppure tutti questi riti antichi, variabilmente combinati."}
{"id": "2751849", "revid": "6923", "url": "https://it.wikipedia.org/wiki?curid=2751849", "title": "Biologia delle Ammonoidea", "text": "Le ammoniti sono molluschi cefalopodi, comparsi nel Devoniano Inferiore (Emsiano) ed estintisi intorno al limite tra Cretaceo e Terziario (400-65.5 Ma). Gli ammonoidi sono cefalopodi \"ectococleati\", cio\u00e8 dotati di conchiglia esterna, composta di carbonato di calcio sotto forma di aragonite e di conchiolina, una molecola organica secreta dall'organismo che fungeva da \"matrice\" per la crescita dei cristalli di carbonato. La struttura interna della conchiglia consta di tre parti:\nLa conchiglia di questi organismi, analogamente a quella degli attuali nautiloidi, \u00e8 configurata come un vero e proprio \"organo di galleggiamento\", nel quale le camere interne erano riempite di gas e liquidi la cui pressione poteva essere controllata dall'organismo mediante il sifone, che permetteva lo scambio di fluidi tra le camere e il sangue del sistema circolatorio tramite un processo osmotico. In tal modo, l'animale poteva esercitare un controllo sul galleggiamento e sull'assetto in acqua, sia statico (a fermo) che dinamico (durante il nuoto).\nGli ammonoidi sono tra gli invertebrati fossili pi\u00f9 noti al grande pubblico e tra le forme in assoluto pi\u00f9 utilizzate in stratigrafia per la datazione delle rocce sedimentarie: le successioni stratigrafiche marine sono infatti per la maggior parte datate e correlate a scala regionale e globale utilizzando biozonazioni ad ammoniti.\nNonostante ci\u00f2, le conoscenze sicure riguardo al loro modo di vita sono assai scarse, per diversi motivi: \nPer questi organismi, quindi, le ipotesi sulla fisiologia e sul contesto ecologico di appartenenza sono basate soprattutto sugli analoghi tuttora viventi (in particolar modo i nautiloidi), su studi paleoecologici basati sulle associazioni paleofaunistiche e su modelli fisico-matematici della conchiglia e soprattutto dell'insieme corpo-conchiglia.\nAnatomia del corpo.\nDal momento che questi organismi sono estinti e non abbiamo esemplari fossili che rechino tracce consistenti delle parti molli, la ricostruzione dei loro tessuti viventi \u00e8 congetturale, e non pu\u00f2 che partire da analoghi attuali. I \u201cparenti\u201d pi\u00f9 prossimi attualmente viventi sono i rappresentanti delle altre due sottoclassi che costituiscono i Cefalopodi attuali:\nDi questi due gruppi, senza dubbio i nautiloidi sono da considerarsi il pi\u00f9 vicino dal punto di vista morfologico e funzionale, per le caratteristiche della loro conchiglia e il modo di vita che ne deriva (almeno in termini generali): l'assoluta maggioranza degli studi in materia considera infatti le ammoniti come molluschi \"ectococleati\" (dotati cio\u00e8 di conchiglia esterna). Portano a questa conclusione due evidenze principali: l'assenza di impronte muscolari e vascolari sulla superficie esterna della conchiglia (a differenza, per esempio, delle belemniti) e la presenza di un'ornamentazione elaborata per gran parte dei gruppi di ammoniti (soprattutto mesozoici).\nSicuramente quindi la stragrande maggioranza delle ammoniti, se non tutte, utilizzava la conchiglia come protezione esterna e organo di galleggiamento, vivendo entro la camera d'abitazione. Da questo punto fermo, pur con molta prudenza, possiamo estrapolare altri elementi abbastanza \u201csicuri\u201d.\nCapo.\nCome per tutti i cefalopodi, le ammoniti avevano un capo differenziato che portava due occhi e le strutture nutritive (la massa boccale e le mandibole). Per quanto riguarda gli occhi, la maggior parte degli studiosi li considera simili a quelli relativamente primitivi dei nautiloidi, privi di lente, che funzionano come camere oscure: in grado quindi di percepire le sagome in movimento e di fornire immagini statiche abbastanza dettagliate, ma non di mettere a fuoco immagini a diversa distanza. Ben diversi sono invece gli occhi dei cefalopodi coleoidi, forniti di lente e cristallino, che infatti sono stati sviluppati come adattamento per permettere a questi organismi di tenere a fuoco le prede (o i predatori) durante un nuoto veloce e persino durante rapide evoluzioni o rotazioni del corpo. Questi movimenti sono normali per i coleoidi (incluse probabilmente le belemniti estinte), forniti di pinne a movimento ondulatorio e con conchiglia interna pi\u00f9 o meno ridotta, ma impossibili per organismi a conchiglia esterna e nuoto relativamente lento come i nautiloidi e le ammoniti, che si affidavano a una strategia diversa per la sopravvivenza, legata alla difesa costituita dalla conchiglia stessa. Alcuni ricercatori tuttavia considerano le ammoniti come organismi complessivamente pi\u00f9 avanzati rispetto ai nautiloidi (pur essendo come loro ectococleati), che potevano raggiungere velocit\u00e0 maggiori, (considerando anche la maggiore frequenza di conchiglie di forma lenticolare, a profilo idrodinamico), e che quindi avrebbero potuto avere un apparato visivo pi\u00f9 simile a quello dei \"Coleoidea\".\nLe strutture nutritive delle ammoniti erano diverse da quelle dei nautiloidi e dei coleoidi. Probabilmente la maggior parte di tali molluschi era dotata di mascelle superiori simili a \u201cbecchi\u201d, prevalentemente chitinose, ma in qualche caso mineralizzate (calcitizzate). Le mascelle inferiori potevano in vari casi essere simili a quelle superiori. Tuttavia, in quasi tutta la loro storia evolutiva e soprattutto nel Mesozoico, numerose ammoniti svilupparono anche strutture organiche o calcitiche molto particolari, gli \"aptici\", che sono stati interpretati in molti casi come strutture mandibolari, anche se \u00e8 tuttora in discussione se potessero (vedi capitolo relativo) fungere da opercoli. Nel capo era localizzato anche il tratto iniziale (faringe) dell'apparato digerente, con una radula, organo chitino-fosfatico composto di varie serie di elementi dentellati con funzioni masticatorie, comune a tutti i molluschi pi\u00f9 evoluti (gasteropodi e cefalopodi). La radula delle ammoniti era composta di sette elementi per serie, e differisce notevolmente per forma e numero di elementi nei diversi gruppi di ammoniti. Si tratta di una struttura di notevole significato tassonomico, ma poco utilizzabile perch\u00e9 si \u00e8 conservata raramente, in quanto di natura prevalentemente organica.\nIponomo (imbuto).\nLe ammoniti, come tutti gli altri cefalopodi, dovevano avere quest'organo particolare, derivato da una modificazione del piede ancestrale dei molluschi, che permette la locomozione con un meccanismo a \u201cidrogetto\u201d, espellendo l'acqua in avanti e determinando il moto retrogrado dell'animale. L'iponomo ha anche la funzione di permettere la circolazione dell'acqua intorno alle branchie e di espellere le deiezioni organiche e i prodotti delle gonadi. Nei \"Coleoidea\", l'iponomo \u00e8 un semplice tubo cavo, poco muscolarizzato perch\u00e9 il mantello svolge l'azione principale di \u201cpompaggio\u201d ed espulsione dell'acqua. Nei \"Nautiloidea\" l'iponomo \u00e8 composto da due lembi muscolari, giustapposti sul lato ventrale dell'organismo, e svolge la maggior parte del lavoro (coadiuvato dai muscoli retrattori del capo), mentre il mantello (solidale con la conchiglia) \u00e8 poco muscolarizzato. \u00c8 probabile che l'iponomo delle ammoniti fosse pi\u00f9 simile a quello dei nautiloidi come struttura generale, anche se sicuramente non era del tutto analogo per morfologia e modo di funzionare. Infatti, mentre la conchiglia dei nautiloidi ha nell'assoluta maggioranza dei casi un seno iponomico, cio\u00e8 un'inflessione dell'apertura che permetteva all'animale di orientare l'iponomo, nella maggior parte delle ammoniti (e soprattutto nelle forme pi\u00f9 evolute) il seno iponomico non \u00e8 presente. Anzi, spesso sono presenti proiezioni ventrali simili a rostri che non dovevano facilitare la mobilit\u00e0 di un organo simile a quello dei nautiloidi, a meno che non fosse molto sporgente rispetto all'apertura. Un'altra possibilit\u00e0 (vedi il capitolo sul locomozione e assetto) \u00e8 che le ammoniti fossero in grado di orientare l'apertura in misura maggiore rispetto ai nautiloidi: avessero cio\u00e8 un maggiore controllo sull'assetto della conchiglia. Inoltre, la maggiore lunghezza della camera d'abitazione delle ammoniti e la diversa disposizione delle impronte muscolari rispetto ai nautiloidi fa pensare che il meccanismo di funzionamento non fosse del tutto comparabile.\nTentacoli.\nTutti i cefalopodi hanno questo tipo di arti, per la cattura e la manipolazione delle prede. Come l'iponomo, i tentacoli derivano dalla trasformazione di una parte del piede. Studi embriologici recenti condotti su esemplari di \"Nautilus\" mantenuti in acquario, hanno consentito di appurare che i tentacoli derivano da diverse serie di escrescenze epipodiali disposte lungo il piede ancestrale (presente nei primi stadi embrionali dei nautiloidi, il gruppo-origine dei cefalopodi). Quindi, sicuramente le ammoniti avevano dei tentacoli. Quello che non \u00e8 chiaro \u00e8 quanti ne avessero e se avessero sviluppato strutture atte a facilitare la presa, simili alle ventose o agli uncini cornei di molti \"Coleoidea\" (e delle belemniti a loro contemporanee). Il numero dei tentacoli \u00e8 ancora oggetto di speculazione, poich\u00e9 non sono stati tuttora rinvenuti fossili di ammoniti in senso stretto recanti l'impronta dei tentacoli. Nei cefalopodi attuali si riconoscono due tipi di organizzazione: quello dei nautiloidi attuali, che hanno un grande numero di tentacoli (94) privi di ventose, e quello dei coleoidi, che ne hanno dieci, ridotti a otto negli \"Octopoda\" (come i polpi), dotati di \"ventose\", \"cirri\" (piccole appendici muscolarizzate) o uncini cornei. Dieci tentacoli sono stati riscontrati in esemplari fossili appartenenti ad un gruppo di cefalopodi del Devoniano, gli \"Sphaerortocerida\", relazionato originariamente con i \"Coleoidea\" ma recentemente ricollegato ai \"Bactritida\", il gruppo che si ipotizza all'origine degli \"Ammonoidea\". Da un punto di vista teorico, quindi, \u00e8 probabile che le ammoniti potessero averne dieci, e questa \u00e8 la tendenza attualmente pi\u00f9 seguita nell'ambito della ricerca. Quanto alla presenza di eventuali strutture prensili, non sono mai stati riscontrati uncini in associazione primaria con ammoniti fossili, anche nei casi meglio conservati. Non vi \u00e8 ancora modo di sapere se avessero ventose o strutture analoghe, ma Engeser (1996) osserva che nell'evoluzione dei \"Coleoidea\", le forme pi\u00f9 antiche (come le belemniti) sono tutte dotate di uncini cornei: altre strutture come ventose e cirri sono state sviluppate in tempi relativamente recenti e derivano verosimilmente da strutture organiche carnose a supporto degli uncini stessi: quindi i tentacoli delle ammoniti, che non hanno mai sviluppato uncini, ne erano probabilmente prive ed erano quindi pi\u00f9 simili a quelli dei nautiloidi, qualunque fosse il loro numero.\nMantello.\nTessuto vivente, che avvolge gli organi interni con funzione di contenimento e secerne la conchiglia. Nei nautiloidi attuali \u00e8 formato da due lembi (dorsale e ventrale), ed essendo inoltre leggermente muscoloso concorre con l'iponomo alla circolazione esterna ed interna dell'acqua. Contiene la massa viscerale e la cavit\u00e0 celomatica o celoma, organo pieno di un liquido peculiare (liquido celomatico), con funzioni di contenimento e protezione degli organi viscerali.\nMassa viscerale.\nLa massa viscerale \u00e8 racchiusa nel mantello. Nei cefalopodi comprende:\nL'organizzazione generale doveva essere simile a quella degli altri cefalopodi e in particolare a quella dei nautiloidi, anche se diversi dettagli sono tuttora incerti.\nCavit\u00e0 branchiale.\nLa \"cavit\u00e0 branchiale\" (o \"cavit\u00e0 palleale\"), in fondo all'iponomo, \u00e8 completamente avvolta nel mantello e contiene le branchie, che nei cefalopodi attuali hanno una struttura lamellare e sono costituite da vari elementi (foliole). Il numero delle branchie \u00e8 un carattere tassonomico di primaria importanza per i cefalopodi attuali, suddivisi in \"tetrabranchiati\" e \"dibranchiati\". Ovviamente, questo elemento non \u00e8 utilizzabile nelle forme estinte, per le quali si preferisce una classificazione basata sulla morfologia della conchiglia. Storicamente, le ammoniti sono tuttavia state a lungo classificate tra i Tetrabranchiata, per la loro somiglianza con i nautiloidi, anche se non mancano studiosi che ne hanno ipotizzato una collocazione tra i Dibranchiata, in quanto forme pi\u00f9 avanzate dei nautiloidi e probabilmente pi\u00f9 simili ai coleoidi.\nCordone sifonale.\nNei \"Nautiloidea\", e nei \"Coleoidea\" muniti di fragmocono, il mantello si prolunga posteriormente in un cordone carnoso che attraversa tutti i setti della conchiglia, fino alla loggia embrionale, o protoconca. Quest'organo ha la funzione di regolare il contenuto gassoso delle camere della conchiglia. Nei nautiloidi attuali il sifone non comunica con la cavit\u00e0 celomatica: si tratta di un semplice processo vascolare del mantello la cui cavit\u00e0 costituisce un vaso venoso e la cui parete contiene una ramificazione dell'arteria palleale. Il sifone \u00e8 ricoperto nella maggior parte delle ammoniti da un sottile tubo totalmente o parzialmente calcificato. Non sono mai presenti depositi intrasifonali di carbonato di calcio, che invece sono comuni tra i nautiloidi.\nApparato muscolare.\nIl corpo molle delle ammoniti, sia pure limitatamente, era mobile all'interno della conchiglia: poteva ad esempio essere ritratto completamente o in parte entro la conchiglia, o al contrario estroflesso; strutture come le mascelle e gli aptici potevano essere mosse e dislocate in posizioni diverse; l'iponomo poteva essere orientato per dirigere il movimento dell'organismo. Tutti questi movimenti richiedevano fasce muscolari che dovevano essere fissate per un'estremit\u00e0 alla parte interna della camera d'abitazione (il solo supporto rigido disponibile). Le impronte lasciate dall'attaccatura di questi muscoli sono state riscontrate in parecchi esemplari fossilizzati, e il loro studio ha dato un importante contributo alla comprensione delle fisiologia delle ammoniti. I muscoli principali di cui si \u00e8 trovata traccia sono:\nLocomozione e assetto.\n\u00c8 largamente accettato tra i ricercatori che questi organismi avessero un iponomo (imbuto), come tutti i cefalopodi viventi conosciuti, e che assomigliasse nella struttura generale a quello dei nautiloidi. In questi ultimi, vi sono due meccanismi principali che consentono il tipico moto retrogrado:\nIl modo di spostarsi delle ammoniti, considerando le analogie anatomiche generali con i nautiloidi, doveva essere sostanzialmente simile.\nPer quanto riguarda l'assetto dell'organismo in acqua, a conchiglia ferma i due fattori fondamentali che lo governano sono:\nIl \"centro di gravit\u00e0\" dell'organismo \u00e8 determinato sia dal centro di gravit\u00e0 del corpo che da quello della conchiglia. Tuttavia, il peso della conchiglia nel Nautilus attuale \u00e8 praticamente trascurabile rispetto a quello del corpo (il volume della sostanza del guscio \u00e8 circa 1/16 del volume totale), e questo vale a maggior ragione per le ammoniti, dotate generalmente di un guscio ancora pi\u00f9 sottile e leggero: quindi si pu\u00f2 assumere con buona approssimazione come centro di gravit\u00e0 dell'organismo quello della camera d'abitazione della conchiglia. Il \"punto di galleggiamento\" corrisponde invece al centro di gravit\u00e0 del volume d'acqua spiazzato dall'intero organismo, e pu\u00f2 essere identificato con il baricentro della conchiglia (considerata nella sua interezza).\nPerch\u00e9 la conchiglia sia in equilibrio stabile in acqua, il centro di gravit\u00e0 deve trovarsi esattamente sotto il punto di galleggiamento, e la stabilit\u00e0 dell'assetto sar\u00e0 tanto maggiore quanto pi\u00f9 i due punti saranno distanti. La forma della conchiglia e soprattutto l'estensione della camera d'abitazione sono infatti fondamentali per ricostruire la posizione di equilibrio (e quindi la posizione di vita) di questi organismi. La stabilit\u00e0 \u00e8 massima per ammoniti e nautiloidi la cui camera d'abitazione occupa circa met\u00e0 dell'ultimo giro e minima per le forme in cui la camera d'abitazione \u00e8 pari ad un giro intero. Se la camera d'abitazione \u00e8 maggiore di un giro, la stabilit\u00e0 aumenta nuovamente fino all'ampiezza di un giro e mezzo.\nLe ammoniti in cui la camera d'abitazione occupava met\u00e0 dell'ultimo giro (forme \"brevidome\") erano decisamente stabili, e l'apertura della conchiglia doveva essere rivolta verso l'alto, con varie inclinazioni (similmente ai nautiloidi attuali). Le forme con camera d'abitazione pi\u00f9 lunga (forme \"longidome\"), nell'ipotesi che il corpo la occupasse interamente e non avesse alcuna mobilit\u00e0, avrebbero avuto un assetto molto meno stabile. \u00c8 stato per\u00f2 ipotizzato (e questa \u00e8 la tendenza prevalente attualmente nell'ambito della ricerca) che l'animale potesse correggere l'assetto della conchiglia con movimenti di contrazione e di estrusione del corpo. In questo caso, quindi, l'orientazione dell'apertura era variabile, e durante la locomozione (corrispondente alla massima estrusione del corpo dalla conchiglia) doveva essere rivolta prevalentemente in avanti.\nTutte le ammoniti derivano da forme primitive ortoconiche, prive di avvolgimento, che sono concordemente individuate nei \"Bactritida\", un gruppo di posizione sistematica ancora incerta del Devoniano. Nel Devoniano Inferiore si assiste a una rapida evoluzione dai \"Bactritida\" ai \"Goniatitida\" pi\u00f9 primitivi, che avviene morfologicamente da forme ortocone verso forme \"cirtocone\" (variamente ricurve, ma mai avvolte in un giro completo), \"criocone\" (tendenzialmente planispirali, con giri non a contatto tra loro), e infine a forme planispirali di tipo \"advoluto\" (con giri molto prossimi tra loro o tangenti) ed \"evoluto\" (con debole ricopertura dei giri). Si ha complessivamente un graduale aumento del grado di curvatura della conchiglia e la modificazione di altri parametri, soprattutto D e W (vedi capitolo dedicato alla morfometria), che portano al dislocamento del fragmocono sopra la camera d'abitazione e ad un graduale spostamento del seno iponomico (e quindi della direzione dell'iponomo stesso) in posizione anteriore, con importanti conseguenze:\nSe per le forme planispirali la determinazione dell'assetto \u00e8 relativamente semplice, questo tipo di ricostruzione risulta particolarmente complessa per le forme eteromorfe (soprattutto quelle ad avvolgimento tridimensionale), e comunque i risultati sembrano aprire non pochi problemi di interpretazione. Nelle forme ad avvolgimento \"scaficono\", l'apertura (sempre assumendo che il corpo occupasse tutta la camera d'abitazione), doveva essere rivolta verso l'alto (vedi ancora la figura a fianco). D'altro canto, questa postura appare poco compatibile con uno stile di vita necto-bentonico o bentonico, e diversi autori hanno ipotizzato che questi organismi potessero variare l'assetto della conchiglia per portare l'apertura in posizione meno \u201canomala\u201d. Due sono i meccanismi ipotizzati (figura sotto):\nEntrambi i modelli presentano delle criticit\u00e0 non indifferenti.\nIl modello di Kakabadze e Sharikadze, supponendo che questo meccanismo servisse per il controllo dell'assetto della conchiglia durante il nuoto o come reazione di difesa alla predazione, implica che lo spostamento dei fluidi all'interno del fragmocono avvenisse con una certa rapidit\u00e0 (secondi o al pi\u00f9 minuti). Tuttavia nei nautiloidi attuali, che costituiscono l'analogo disponibile pi\u00f9 simile alle ammoniti, le variazioni di distribuzione dei fluidi nelle camere d'aria sono molto pi\u00f9 lente, dell'ordine delle ore, e non vi sono evidenze che nelle ammoniti i tempi potessero essere molto diversi (anche se per la verit\u00e0 non sappiamo nulla dei ritmi di vita di questi organismi). \nIl modello di Monks e Young \u00e8 ingegnoso ma sembra non tenere conto del fatto che questi organismi avevano pur sempre un sifone che doveva collegarli al fragmocono: nelle ammoniti si tratta di un organo sottile e verosimilmente delicato che non \u00e8 chiaro come potesse seguire i movimenti (in questo caso liberi e ad escursione piuttosto ampia) dell'animale all'interno della camera d'abitazione. \nTutti questi modelli, quindi, richiedono assunzioni notevoli sulla fisiologia delle ammoniti eteromorfe, non confermabili con il materiale fossile ad oggi conosciuto, e perci\u00f2 non sono conclusivi. Un'altra tendenza molto diffusa nell'ambito della ricerca \u00e8 quella di considerare queste forme (per lo meno nello stadio adulto) come planctoniche: quindi sostanzialmente incapaci di nuoto attivo e trasportate dalle correnti, in grado al pi\u00f9 di spostarsi verticalmente variando la pressione dei gas nelle camere d'aria del fragmocono.\nAltre forme eteromorfe, come quelle tendenzialmente dritte (\"baculicone\") e quelle ad avvolgimento elicoidale (\"turricone\" e \"torticone\"), sono ricostruite prevalentemente con l'apertura verso il basso, poich\u00e9 in questo caso il centro di gravit\u00e0 (corrispondente al baricentro della camera d'abitazione) \u00e8 decisamente spostato verso l'estremit\u00e0 orale della conchiglia e il punto di galleggiamento verso quella apicale. Poich\u00e9 queste forme non erano dotate (come i nautiloidi ortoconi) di depositi calcarei all'interno delle camere o del sifone atti a modificare questo tipo di assetto, non \u00e8 facile capire se e come potessero correggere la postura della conchiglia per un nuoto attivo. \u00c8 possibile che fossero in grado di portare la conchiglia in posizione pi\u00f9 prossima all'orizzontale allagando in parte le camere del fragmocono, tuttavia la questione \u00e8 ancora oggetto di dibattito piuttosto acceso tra gli specialisti: alcuni, negano la possibilit\u00e0 stessa (dal punto di vista idrostatico) di un nuoto orizzontale da parte dei cefalopodi ortoconi. Secondo alcuni ricercatori, questa postura presupponeva quindi uno stile di vita bentonico, simile a quello dei gi\u00e0 citati \"Bactritida\" o dei nautiloidi pi\u00f9 antichi e primitivi. Secondo la tendenza pi\u00f9 accreditata attualmente nell'ambito della ricerca, anche per queste forme viene ipotizzata una modalit\u00e0 di vita di tipo planctonico.\nHabitat.\nLe ammoniti sono caratterizzate nel loro complesso da una distribuzione cosmopolita e da un elevatissimo tasso di sostituzione nelle popolazioni, con una durata media per genere di soli 1-3 milioni di anni, che le rendono uno strumento stratigrafico di primaria importanza. Questo successo \u00e8 dovuto anche a ragioni di tipo geodinamico e climatico. Per comprendere ci\u00f2, occorre considerare che attualmente la maggior parte della superficie delle masse continentali \u00e8 priva di bacini marini interni, e la maggior parte delle acque marine \u00e8 concentrata negli oceani, che hanno un decorso principalmente nord-sud e quindi attraversano varie fasce climatiche, dai poli all'equatore. In queste condizioni, la distribuzione dei taxa, in particolare degli organismi bentonici e nectonici di piattaforma continentale, \u00e8 condizionata dalle fasce climatiche (nonostante il rimescolamento dovuto alle correnti oceaniche), dalla profondit\u00e0 e dall'assenza delle comunicazioni da un oceano all'altro. Ad esempio, la provincia faunistica atlantica delle medie e basse latitudini \u00e8 diversa per composizione da quella indo-pacifica a causa dell'assenza di comunicazione naturale tra l'Atlantico e il Mediterraneo da una parte, e l'Oceano Indiano dall'altra; d'altro canto la provincia faunistica dell'Atlantico occidentale (americana) differisce significativamente da quella della sponda orientale (euro-africana), per l'estensione di acque oceaniche ad elevata profondit\u00e0 e le correnti oceaniche che le separano e inibiscono le comunicazioni tra le popolazioni limitate alla piattaforma continentale.\nPer la maggior parte della storia evolutiva delle ammoniti (Paleozoico Superiore e Mesozoico) invece, le aree continentali erano concentrate dapprima nel supercontinente Pangea (Triassico) e poi in due supercontinenti (Laurasia a nord e Gondwana a sud); le masse continentali settentrionali e meridionali erano comunque separate da un dominio oceanico (la Tetide) con decorso prevalente est-ovest a latitudini tropico-equatoriali. Inoltre, il Mesozoico fu un periodo caratterizzato, pur con varie pulsazioni, da un graduale incremento del livello del mare, che per la maggior parte di questo intervallo temporale fu mediamente pi\u00f9 alto rispetto all'attuale, con una notevole frammentazione delle terre emerse, mentre le aree coperte da \"mari epicontinentali\" erano particolarmente diffuse. Si tratta di bracci di mare relativamente basso, con profondit\u00e0 che per gran parte dell'estensione di questi bacini arrivavano a poche decine di metri, con condizioni particolarmente favorevoli alla vita, che costituivano delle vere e proprie \u201cvie d'acqua\u201d per le migrazioni. Tipici esempi di mari epicontinentali sono in Europa il bacino del \u201c\"Chalk\"\u201d (dal nome della formazione geologica che lo caratterizza, un calcare argilloso ricco di fossili di et\u00e0 cretaceo-paleogenica), esteso in Europa nord-occidentale (Francia, Inghilterra, Germania centro-settentrionale e Mare del Nord, e in America settentrionale la \u201c\"Western Interior Seaway\"\u201d, aperta in senso nord-sud dal Golfo del Messico alle attuali grandi pianure del \u201cMidwest\u201d nord-americano e canadese, dal Cretaceo Inferiore al Paleocene. Altri bacini di questo tipo erano presenti in tutti i continenti. Le comunicazioni tra le popolazioni faunistiche erano quindi molto pi\u00f9 facili e rapide rispetto ad oggi, e la diffusione dei taxa era limitata prevalentemente da fattori climatici a grande scala (le aree temperato-fredde erano comunque caratterizzate da associazioni faunistiche diverse rispetto alle aree tropicali) e secondariamente da fattori fisiografici locali (presenza di istmi o di bracci di mare). Si comprende facilmente quindi la rapida diffusione e sostituzione delle forme in un gruppo con tasso di speciazione cos\u00ec rapido come le ammoniti, tanto che la comparsa (o l'estinzione) di una specie spesso costituisce un orizzonte praticamente isocrono a livello globale. Questa rapida diffusione, inoltre, conferma il carattere mobile, essenzialmente nectonico di questi organismi. \nLa maggior parte delle ammoniti fossili si rinviene in sedimenti marini di piattaforma continentale e di mare epicontinentale (bacino marino impostato su crosta continentale), in un intervallo batimetrico stimabile da zero a 200 metri di profondit\u00e0. Questo \u00e8 stato appurato da tempo sia mediante l'analisi delle associazioni faunistiche bentoniche presenti nei depositi fossiliferi ad ammoniti (la distribuzione del bentos \u00e8 sensibile alla batimetria), sia con l'analisi sedimentologica di tali depositi.\nSi sa per esempio che le ammoniti non si trovano (e quindi verosimilmente non vivevano) in ambiente di piana di marea, mentre sono molto rare in ambiente litorale terrigeno ad alta energia, ove, se presenti, risultano spesso danneggiate (quindi presumibilmente alloctone). Sono generalmente rare anche in depositi carbonatici di reef, ma possono essere frequenti in facies di laguna entro le aree di piattaforma a sedimentazione carbonatica. Le facies generalmente pi\u00f9 ricche di ammoniti sono quelle argilloso-marnose di piattaforma continentale esterna, e quelle di piattaforma continentale interna a sedimentazione mista (terrigeno-carbonatica), con abbondanza di vita bentonica. Soprattutto nel Giurassico sono frequenti anche in ambiente di mare aperto (pelagico), in contesti di paleo-alto (horst) prospicienti un bacino oceanico: le facies di Rosso Ammonitico diffuse in Italia e in tutta la fascia mediterranea, dalla Spagna alla Turchia, sono un tipico esempio di questi sedimenti. Questi organismi erano sicuramente presenti anche nelle acque superficiali oceaniche, pur se le testimonianze fossili nei rari affioramenti su terraferma di sedimenti oceanici sono piuttosto scarse. Occorre considerare per\u00f2 che la grande profondit\u00e0 di questi depositi, spesso al di sotto della profondit\u00e0 di compensazione dell'aragonite (ACD), non favoriva l'accumulo delle conchiglie delle ammoniti sul fondale. Per quanto riguarda i sedimenti torbiditici al piede della scarpata continentale, l'alta energia del mezzo non favoriva la preservazione di questo tipo di fossili e l'elevato tasso di accumulo di questi depositi ne rende scarso e sporadico il rinvenimento. I programmi scientifici DSDP e ODP di studio geologico mediante carotaggio dei sedimenti oceanici hanno permesso tuttavia di rinvenire sedimenti di piana batiale e abissale di et\u00e0 tardo-giurassica e cretacea fossiliferi ad ammoniti.\nCome gi\u00e0 accennato, le informazioni di tipo paleoecologico sulle ammoniti sono derivate principalmente da osservazioni di tipo morfologico e morfometrico sulla conchiglia e dallo studio delle relazioni tra la morfologia della conchiglia e le caratteristiche del sedimento, inclusa la \"tanatocenosi\" (l'associazione di fossili) in esso presente. Le informazioni derivabili dall'associazione faunistica sono abbastanza complete per il Cretaceo, tuttavia i margini di interpretazione tendono ad aumentare andando pi\u00f9 lontano nel tempo, per le incertezze nella ricostruzione dell'ecosistema dovute alla presenza di gruppi e taxa ormai estinti di cui non \u00e8 chiaro tuttora il corrispettivo attuale. Inoltre, abbiamo nel passato geologico tipi di sedimenti legati a condizioni chimico-fisiche e climatiche di cui non si ha il corrispettivo nei depositi marini attuali: un esempio tipico sono ancora le facies di rosso ammonitico giurassiche, di cui non sono stati mai rinvenuti analoghi cretacei o cenozoici.\nNonostante le difficolt\u00e0, da diversi studi \u00e8 stato evidenziato un certo rapporto tra la morfologia della conchiglia e il tipo di sedimento.\nMettendo insieme tutte queste informazioni, quindi, \u00e8 possibile delineare alcune tendenze generali nei rapporti tra morfologia, associazione faunistica e caratteri sedimentologici delle rocce per una caratterizzazione ambientale di questi organismi. \u00c8 importante notare che si tratta di considerazioni del tutto generali, perch\u00e9 la morfologia della conchiglia delle ammoniti \u00e8 soggetta a numerosi fattori (tuttora non interamente chiariti) di tipo ecologico, e non solo all'ambiente inteso come batimetria. Inoltre la morfologia nell'ambito dello stesso genere e persino della specie pu\u00f2 variare in risposta alle variazioni del livello marino (fasi di \"alto\", o \"highstand\" e di \"basso\" o \"lowstand\", secondo la terminologia anglosassone relativa alla stratigrafia sequenziale). Ancora, i dati di letteratura sono spesso contrastanti a causa di differenze significative nella metodologia impiegata per lo studio quantitativo delle frequenze di occorrenza dei gruppi faunistici.\nPaleozoico Superiore (Devoniano, Carbonifero, Permiano).\nIn tutto il Paleozoico Superiore, l'evoluzione degli \"Ammonoidea\" \u00e8 strettamente correlata ad ambienti di piattaforma continentale esterna, caratterizzati da sedimenti marnosi e argillosi di colore scuro (\"black shales\"), ricchi di materia organica, sedimentatisi in condizioni di scarsa ossigenazione (euxinici). Questi ambienti sono caratterizzati da notevole stabilit\u00e0 ecologica dal Devoniano al Permiano, e ospitano una comunit\u00e0 biologica che nei suoi componenti essenziali non \u00e8 cambiata significativamente in tutto questo intervallo temporale. Si tratta di associazioni a bivalvi e cefalopodi quali elementi prevalenti, con una struttura trofica dominata da detritivori e predatori, mentre i sospensivori (brachiopodi, briozoi, tetracoralli e crinoidi) sono nettamente subordinati. Il fatto che la presenza di organismi come gli ammonoidi in questi contesti implichi o meno un adattamento a condizioni di scarsa ossigenazione \u00e8 ancora oggetto di dibattito tra gli specialisti: non \u00e8 ancora chiaro in effetti se si trattasse di forme necto-bentoniche (che vivevano cio\u00e8 in prossimit\u00e0 del fondale) o francamente nectoniche o pelagiche (quindi presenti nella colonna d'acqua, a varie quote). Si \u00e8 osservato frequentemente che nei livelli euxinici tendono a prevalere le forme giovanili o subadulte, di piccole dimensioni, mentre gli adulti sono pi\u00f9 comuni nei livelli chiari a composizione carbonatica, di ambiente aerobico, intercalati alle \"black shales\". Questo \u00e8 stato interpretato come una conseguenza del fatto che le forme giovanili vivessero relativamente pi\u00f9 prossime al fondale, e fossero spesso vittima di eventi di mortalit\u00e0 di massa dovuti ad asfissia in seguito all'intensificarsi delle condizioni anossiche con cadenza stagionale, mentre le forme adulte vivessero in ambiente diverso, pi\u00f9 ossigenato, oppure nella colonna d'acqua a quota pi\u00f9 alta. La diffusione degli ammonoidi in facies apparentemente povere o prive di benthos, potrebbe implicare una dieta a base di organismi pelagici (ostracodi pelagici o altri cefalopodi, o anche piccoli pesci), anche se non \u00e8 possibile escludere che si cibassero di organismi necto-bentonici a corpo molle che non hanno lasciato resti fossili. L'assenza di documentazione fossile sicura relativa alle strutture nutritive degli ammonoidi paleozoici non consente di fare ipotesi pi\u00f9 precise.\nL'ecologia dei primi ammonoidi devoniani \u00e8 in gran parte sconosciuta. Come gi\u00e0 accennato, la rapida evoluzione di queste forme ancestrali da avvolgimenti orto-cirtoconici ad avvolgimenti planispirali sempre pi\u00f9 involuti sembra indicare comunque una sempre maggiore efficienza del nuoto e quindi una maggiore mobilit\u00e0. Recentemente, studi di tipo tassonomico e morfologico hanno permesso di stabilire che gli ammonoidi ancestrali (\"Agoniatitina\" e \"Anarcestina\") corrispondono ad ambienti nettamente differenziati. Le forme longidome evolute con basso grado di incremento del diametro del giro (tipiche degli \"Anarcestina\") prevalgono in livelli stratigrafici corrispondenti a depositi di acqua profonda, mentre le forme involute, brevidome con elevato incremento del diametro del giro (caratteristiche degli \"Agoniatitina\" avanzati) e dimensioni relativamente grandi, si concentrano in depositi a acqua relativamente bassa. La prevalenza di uno dei due gruppi \u00e8 inoltre strettamente connessa alle fluttuazioni del livello marino (variazioni eustatiche).\nLa grande crisi biologica tra Frasniano e Famenniano, nel Devoniano Superiore, le cui cause sono ancora poco conosciute, porta all'estinzione le ultime forme ancestrali degli Ammonoidea (\"Anarcestina\"), che vengono soppiantate dalle vere goniatiti e dalle climenie. Il Famenniano (Devoniano terminale), \u00e8 un periodo caratterizzato da condizioni di livello marino relativamente alto, in cui si diffondono forme pelagiche ad ampia distribuzione (favorite anche dalla situazione geodinamica che tendeva a concentrare le masse continentali in un unico supercontinente). Anche in questo caso, \u00e8 stata riscontrata una relazione tra la morfologia degli ammonoidi e la batimetria, con forme globose prevalenti in contesti di acque profonde (oltre 100 metri di profondit\u00e0) e un'evoluzione verso forme dapprima platicone e poi oxicone con la progressiva diminuzione della profondit\u00e0 (fino a pochi metri) e l'aumento dell'energia dell'ambiente.\nNel Carbonifero, le facies a cefalopodi pi\u00f9 diffuse e studiate sono quelle di piattaforma continentale con sedimentazione mista e condizioni variabili da marine a continentali. In questo contesto si hanno depositi con marcata ciclicit\u00e0 (\u201cciclotemi\u201d), caratterizzati da alternanze di sedimenti argillosi marini, scuri, ricchi di materia organica, fossiliferi a cefalopodi e bivalvi pelagici (\"Posidonia\" sensu lato), e sedimenti di mare basso e di laguna salmastra o di delta. Questi depositi riflettono variazioni a lungo termine del livello marino dovute ad oscillazioni climatiche a scala globale. Tra i cefalopodi divengono comuni le goniatiti, con forme prevalentemente globose e involute (sferocone, cadicone e discoidali inflate), associate spesso a nautiloidi ortoceratidi. Le goniatiti sono presenti, anche se assai meno frequenti, in sedimenti ossigenati marnosi o carbonatici a mare pi\u00f9 basso, associate a brachiopodi, crinoidi e briozoi, trilobiti, e in sedimenti di margine esterno di reef, associate a coralli, brachiopodi e crinoidi. Gli ammonoidi risultano diffusi in depositi carboniferi del nord America, dell'Europa occidentale fino agli Urali, Nordafrica, Siberia, Asia centrale, Tibet e subcontinente indiano, Asia orientale fino al Giappone, Cina, sud-est asiatico (Indonesia) e Australasia. Queste forme sembrano per\u00f2 assai pi\u00f9 frequenti in aree che nel Paleozoico Superiore erano tropicali e subtropicali.\nNel Permiano, per la prima volta nella loro storia evolutiva le faune ad ammonoidi sono caratterizzate da un forte provincialismo, con netta differenziazione tra provincie faunistiche delle basse e delle alte latitudini, tanto che sono state sviluppate zonazioni diverse per le aree relative. Questo fenomeno \u00e8 dovuto in gran parte a una fase glaciale a scala globale, con presenza di una calotta glaciale molto estesa in corrispondenza del supercontinente gondwaniano, che port\u00f2 ad uno stretto controllo climatico della distribuzione della flora e della fauna. Questo \u00e8 evidente sia nella distribuzione delle flore continentali sia nella distribuzione delle faune marine. Nell'ambito di queste ultime si ha una netta differenziazione e una scarsa correlabilit\u00e0 tra le faune \u201cfredde\u201d dei margini continentali settentrionale e meridionale della Pangea e le faune della Tetide.\nIn questo periodo gli ammonoidi (goniatiti, prolecaniti e, verso la fine del periodo, ceratiti), sono presenti e ben differenziate, soprattutto nel Permiano Superiore, sia nelle facies di piattaforma continentale che di scarpata continentale e bacino profondo.\nTriassico.\nPer quanto riguarda il Triassico, gli studi di tipo paleoambientale sulle ammoniti sono ancora relativamente poco frequenti in letteratura, di ambito locale, e spesso i risultati sono apparentemente discordi in quanto mancano ancora sintesi generali. Si possono tuttavia individuare alcune tendenze, con l'avvertenza che non conviene generalizzare troppo le corrispondenze tra i gruppi morfologici e gli ambienti, soprattutto perch\u00e9 per quanto riguarda le faune triassiche non \u00e8 ancora stata studiata a fondo l'influenza delle fluttuazioni eustatiche del livello marino sulla diffusione delle faune e sulle variazioni morfologiche. Inoltre, non \u00e8 ancora molto chiara l'influenza del trasporto post-mortem delle conchiglie delle ammoniti sulla composizione faunistica.\nNel Triassico Inferiore, dopo la grande crisi biologica permo-triassica, le faune ad ammoniti sono piuttosto scarse e poco differenziate, prevalentemente confinate in aree di piattaforma continentale interna, poco profonda e ristretta, con faune a bivalvi prevalentemente semi-endobionti. Prevalgono le forme platicone evolute (\u201ccomunit\u00e0\u201d a \"Tirolites\" e \"Dinarites\") con ornamentazione a coste robuste e nodi; pi\u00f9 rare le forme involute (ad es. \"Beyrichites\"). Le suture sono prevalentemente goniatitiche o ceratitiche, pi\u00f9 raramente subammonitiche. Le prime vere ceratiti triassiche sono forme platicone, con ventre piatto e profilo molto squadrato (\"comunit\u00e0\" a \"Otoceras\"), verosimilmente con stile di vita necto-bentonico, e caratterizzano facies di piattaforma poco profonda a sedimentazione carbonatica, ricche di vita bentonica a bivalvi, brachiopodi e ostracodi. Queste ceratiti subiscono una progressiva evoluzione nel corso del Trias Inferiore verso forme pi\u00f9 compresse, a ventre arrotondato o acuto, con stile di vita meno marcatamente bentonico, in concomitanza con una tendenza trasgressiva del livello marino a livello mondiale. Facies di piattaforma esterna e bacino poco profondo sono invece caratterizzate prevalentemente da forme serpenticone evolute, lisce o con ornamentazione fine (ad esempio \"Ophiceras\"), e pi\u00f9 in generale da forme con suture relativamente complesse, subammonitiche.\nNel Triassico Medio-Superiore, fino al Carnico, le faune si differenziano e si espandono progressivamente, invadendo altri ambienti, di bacino marino pi\u00f9 o meno profondo da una parte e di laguna dall'altra. In generale, gli ammonoidi triassici sembrano essere stati comunque forme di profondit\u00e0 da bassa a moderata, entro i limiti batimetrici del dominio neritico (fino a 240 metri), e in maggioranza entro i 150 metri di profondit\u00e0. Le forme platicone e discoidali, fino a oxicone, con sutura ceratitica, costituiscono il gruppo pi\u00f9 diffuso e probabilmente quello di ambiente pi\u00f9 superficiale. Abbiamo forme sia evolute (\"Celtites\") che involute (\"Paraceratites\", dell'Anisico superiore). Le forme involute sono generalmente brevidome, molto stabili dal punto di vista idrostatico, e la loro mobilit\u00e0 era probabilmente in stretta relazione con la morfologia della conchiglia: maggiore nelle forme discoidali o oxicone e minore nelle forme platicone con ornamentazione sviluppata. Queste forme sono molto diffuse sia in contesti di piattaforma continentale aperta, sia in bacini marini epicontinentali, nell'ambito della Tetide e nelle facies neritiche ai margini della Pantalassa. Spesso le popolazioni sono caratterizzate da fenomeni di endemismo e provincialismo: un caso tipico, molto studiato in letteratura, \u00e8 quello del bacino medio-triassico del Muschelkalk (\u201ccalcare conchigliare\u201d) nella Germania centro-meridionale, caratterizzato nel Ladinico dalla presenza del genere \"Ceratites\", con forme esclusive e trend evolutivi peculiari di questo bacino. Le facies pi\u00f9 caratteristiche a ceratiti, diffuse a livello mondiale, sono quelle di mare epicontinentale in condizioni di scarsa ossigenazione al fondo, caratterizzate da sedimenti sia carbonatici che argilloso-marnosi, generalmente di colore scuro e caratterizzati da un contenuto pi\u00f9 o meno elevato di materia organica. Le faune bentoniche, ove presenti, sono oligotipiche; al contrario le forme nectoniche e pelagiche sono frequenti e diversificate: abbiamo tipicamente ammoniti e bivalvi a conchiglia sottile come \"Daonella\" e \"Halobia\", (questi ultimi probabilmente epiplanctonici). Le forme discoidali involute, sia compresse (ad esempio quelle riferite al genere \"Ptychites\" \"sensu lato\") che inflate (come ad esempio la maggior parte delle specie del genere \"Arcestes\"), con suture subammonitiche o ammonitiche pi\u00f9 complesse sembrano essere state di maggiore profondit\u00e0 (intorno al centinaio di metri), insieme ai \"Phylloceratina\" (ad esempio \"Monophyllites\", forma presente dall'Anisico al Carnico). Le forme platicone con ornamentazione sviluppata, sia a coste radiali che a file di tubercoli e nodi spirali (\"Trachyceras sensu lato\", Ladinico-Carnico) e con suture complesse sembrano sostituire le faune a Ceratites e Paraceratites in contesti di bacino poco profondo. Queste forme subiscono spesso un'evoluzione da morfologie inflate con ornamentazione pesante a compresse, con ornamentazione pi\u00f9 fine, verso una maggiore mobilit\u00e0.\nNel Norico si ha un progressivo declino di tutti gli ammonoidi triassici, la maggior parte dei quali si estingue tra la parte superiore del Norico e la parte inferiore del Retico. Pochi generi sopravvivono fino alla fine del Retico: tra queste le forme eteromorfe, che compaiono improvvisamente nel Norico sommitale (Shevyrev, 2005), con forme parzialmente o totalmente svolte, ad avvolgimento criocono (ad esempio il genere \"Choristoceras\"), dritto o debolmente ricurvo (ad esempio, \"Rhabdoceras\") oppure turricono (ad es. \"Cochloceras\"), o ancora torticono elicoidale (es.: \"Vandaites\"). Si evolvono dalle ceratiti, con suture piuttosto semplificate a quattro lobi e generalmente con un'ornamentazione piuttosto marcata. Costituiscono una superfamiglia (\"Choristoceratacea\"), tre famiglie, sei generi e una trentina di specie. La loro diffusione sembra indicare un notevole successo, essendo presenti in tutta la Tetide, dalla Sicilia all'Indonesia, come anche nei margini esterni occidentale e orientale della Pantalassa, dalla Chukotka alle Molucche e dallo Yukon al Cile e all'Argentina. La loro ecologia \u00e8 tuttora assai poco conosciuta, anche se la convergenza rispetto alle forme eteromorfe cretacee \u00e8 notevole e potrebbe indicare adattamenti simili: la notevole capacit\u00e0 di dispersione oceanica fa pensare ad uno stile di vita planctonico, a vari livelli della colonna d'acqua. I \"Choristoceratacea\" sono le ultime ceratiti ad estinguersi alla fine del Triassico, nel Retico, e ne caratterizzano l'ultima biozona (zona a \"Choristoceras marshi\").\nGiurassico.\nLe corrispondenze tra tipi morfologici e ambienti sono riscontrabili anche nel Giurassico. Anzi, soprattutto gli Ammonitina sono caratterizzati da un'evoluzione di tipo iterativo, con morfologia e ornamentazione simili (talora quasi identiche) che ritornano in gruppi successivi. Questo fenomeno \u00e8 generalmente attribuito ad un adattamento ai medesimi tipi di ambiente in tempi diversi.\nNel Giurassico Inferiore, Le forme di \"Ammonitina\" dotate di tubercoli e spine, sia compresse che inflate, sono spesso presenti in facies di neritiche di bassa energia (sotto il raggio d'azione del moto ondoso), in sedimenti siltoso-argillose e in sabbie fini argillose, associate con altri molluschi (bivalvi e gasteropodi) e crinoidi. Le forme lenticolari e oxicone con ventre fastigato o carenato (ad esempio \"Amaltheus\") sembrano essere prevalentemente neritiche, in sedimenti fini di piattaforma continentale esterna, tuttavia la loro capacit\u00e0 di dispersione oceanica appare piuttosto scarsa, considerata la presenza di uno spiccato provincialismo (ad esempio, gli Amaltheidae sono peculiari della provincia faunistica boreale).Le forme evolute e serpenticone con ornamentazione a coste sviluppata (ad esempio \"Dactylioceras\") appaiono pi\u00f9 comuni nelle facies di mare epicontinentale (celebri gli accumuli di dactilioceratidi dai sedimenti del Toarciano bavarese). Il profilo scarsamente idrodinamico e la camera d'abitazione \"longidoma\", che implica una certa instabilit\u00e0 della conchiglia, ne fa probabilmente delle forme poco mobili, e in effetti si tratta di gruppi caratterizzati da spiccato provincialismo ed endemismo. Le forme con profilo del giro sub-rettangolare, coste sinuose o falcate, ventre con carene e/o solchi sviluppati (ad esempio \"Harpoceras\" e \"Hildoceras\" nel Giurassico Inferiore) sono tendenzialmente di mare aperto e cosmopolite, e si rinvengono sia in contesti di mare aperto epicontinentale che in contesti di paleo-alto pelagico in domini oceanici (ad esempio, nella Tetide). La presenza di carene e solchi in queste forme aveva probabilmente l'effetto di aumentare la resa idrodinamica della conchiglia, agendo come una vera e propria carena in senso nautico, impedendo o limitando durante lo spostamento i movimenti laterali, in direzione perpendicolare all'asse di simmetria della conchiglia stessa. Questa caratteristica, unitamente alla camera d'abitazione generalmente \"brevidoma\" o \"mesodoma\", che rendeva la conchiglia molto stabile, indicherebbe uno stile di vita assai dinamico, da predatori veloci. \"Philloceratina\" e \"Lytoceratina\" con ornamentazione fine o assente sono forme tendenzialmente profonde e ad ampia diffusione. Il Giurassico Inferiore \u00e8 concluso da una crisi biologica che ha un impatto di rilievo nella biodiversit\u00e0 della vita marina, incluse le ammoniti.\nL'immagine sopra \u00e8 una sintesi dei principali habitat delle ammoniti nel Giurassico Inferiore tra il dominio di mare epicontinentale contraddistinto dalla \"provincia faunistica boreale\" (attuale Europa centro-occidentale) e il dominio oceanico della Tetide (in parte l'attuale area mediterranea), caratterizzato dalla \"provincia faunistica tetidiana\". Quest'area faceva allora parte di un contesto geodinamico di margine continentale, prospiciente un'area oceanica in espansione, ed era carattetizzata da uno stile tettonico distensivo a horst (paleo-alti strutturali) e graben (bacini tettonici), determinato dal collasso parziale del margine continentale, di tipo divergente. Nel Toarciano inferiore \u00e8 registrato nei sedimenti a livello mondiale un episodio anossico che porta alla deposizione nei bacini di sedimenti argillosi ricchi di materia organica e a lacune sedimentarie pi\u00f9 o meno estese e sequenze consensate sugli alti morfologici. In questo intervallo temporale la documentazione fossile \u00e8 scarsa a causa della dissoluzione dei carbonati dovuta alla maggiore aggressivit\u00e0 delle acque e alla minore produttivit\u00e0 carbonatica da parte del plancton.\nNel Giurassico Medio-Superiore si assiste ad un ricambio pressoch\u00e9 totale delle faune, che riprendono velocemente conquistando anche nuovi ambienti. Gli \"Oppeliidae\", con forme prevalentemente \"oxicone\", sono ben rappresentati nelle aree a sedimentazione carbonatica di scarpata e di altofondo prospicienti aree di reef e piattaforma carbonatica, mentre nei sedimenti neritici terrigeni pi\u00f9 esterni tendono a prevalere le forme tendenzialmente evolute e inflate (fino a \"sferocone\") a coste sottili, nodi e tubercoli (\"Stephanocerataceae\"). I \"Perisphinctidae\" con conchiglia evoluta serpenticona sono le forme decisamente di maggior successo del periodo, e si riscontrano in sedimenti sia carbonatici che marnoso-argillosi neritici di tutto il mondo con popolazioni caratterizzate da spiccato provincialismo, molto diversificate per area e distribuzione generalmente parallela alle fasce climatiche, anche se le similitudini morfologiche tra popolazioni di aree diverse (ad esempio l'Europa occidentale e il Madagascar) sono spesso sorprendenti. Sono celebri gli accumuli monospecifici o oligospecifici di conchiglie di perisfinctidi presenti nei sedimenti del Giurassico superiore nella Francia centro-meridionale, o del Madagascar settentrionale. Anche queste forme (similmente ai dactilioceratidi del Lias), sono \"longidome\", con morfologia poco idrodinamica e probabilmente scarsa mobilit\u00e0. Si rinvengono tuttavia anche in contesti di margine oceanico, in aree di paleoalto pelagico, dove per\u00f2 studi sui rapporti di frequenza delle varie forme nelle popolazioni di ammoniti fossili, fanno ritenere che i perisfinctidi preferissero contesti di profondit\u00e0 relativamente minore, e fossero diffusi soprattutto in momenti di \u201cstazionamento basso\u201d (lowstand) del livello marino. Dai \"Perisphinctidae\" si originano alla fine del Giurassico Medio gli \"Aspidoceratidae\", forme tendenzialmente inflate che sviluppano un'ornamentazione prevalente a tubercoli e spine, e invadono progressivamente ambienti pi\u00f9 profondi rispetto alle forme di origine, nella parte pi\u00f9 esterna della piattaforma continentale e in aree di paleoalto pelagico. I \"Philloceratina\" raggiungono in questo periodo la massima diversificazione. Le forme sia lisce che a coste sottili sono tipiche di sedimenti di margine e scarpata continentale, come anche delle aree pi\u00f9 profonde di paleoalto pelagico, probabilmente con scarsa mobilit\u00e0 orizzontale e prevalente migrazione verticale. Le forme dotate di costrizioni (ad esempio \"Sowerbyceras\", \"Holcophylloceras\" e \"Calliphylloceras\") o di pseudo-costrizioni (ad esempio \"Ptychophylloceras\") sono pi\u00f9 tipiche di sedimenti circalitorali profondi e di altifondi pelagici. I \"Lytoceratina\" (forme serpenticone lisce, talora con costrizioni e coste prevalentemente sottili) sono ugualmente pi\u00f9 frequenti in contesti di acque profonde. Nel Giurassico Medio (Bajociano-Calloviano medio), gli \"Spiroceratidae\" rappresentano forme eteromorfe planispirali completamente svolte (\"girocone\" o \"criocone\"), la cui comparsa sembra collegabile a momenti di crisi legati a periodi di intenso stress ambientale nell'ambiente neritico connessi alla \u201ccaduta\u201d del livello marino, seguiti da periodi con intenso ricambio faunistico durante la nuova fase di crescita del livello del mare.\nL'immagine qui sopra, analogamente alla precedente, sintetizza la distribuzione degli habitata tra il dominio di mare epicontinentale boreale e il dominio oceanico della Tetide. Come nel Giurassico Inferiore, siamo in un contesto geodinamico di margine continentale divergente con stile tettonico distensivo a \"horst\" e \"graben\", con un'area oceanica ancora in fase di espansione verso sud. Durante questo periodo, la profondit\u00e0 delle superfici di compensazione dell'aragonite (ACD) e della calcite (CCD) sub\u00ec diverse fluttuazioni, generando numerose lacune stratigrafiche. Nelle aree di margine oceanico (ad esempio nelle Alpi meridionali italiane), la maggior parte del Giurassico Medio \u00e8 in lacuna stratigrafica o estremamente ridotto per dissoluzione dei sedimenti carbonatici o mancata deposizione, a causa probabilmente di drastiche variazioni nella circolazione oceanica. Nel Giurassico Superiore si depongono sedimenti pi\u00f9 o meno condensati con forte contributo nectonico (ammoniti) e planctonico (crinoidi, radiolari, primi foraminiferi planctonici). Sui fondali consistentemente al di sotto della ACD si deponevano solamente gli aptici calcitici delle ammoniti (\"scisti ad aptici\").\nCretaceo.\nUna costante nei risultati degli studi di questo tipo per il Cretaceo \u00e8 il rinvenimento esclusivo delle forme lisce o poco ornate di \"Philloceratina\" e \"Lytoceratina\" nei sedimenti di maggiore profondit\u00e0, depositatisi al limite della zona batiale (intorno ai duecento metri di profondit\u00e0 e oltre), anche se forme di questo tipo possono essere rinvenute anche in associazione con ammoniti di habitat meno profondo, ma con assai minore frequenza. Si tratta in effetti (Ward, 1976) delle forme pi\u00f9 cosmopolite, con maggiore capacit\u00e0 di dispersione oceanica, subito seguite dalla maggior parte delle forme eteromorfe, generalmente associate a sedimenti argilloso-marnosi di mare aperto. In generale, le forme lisce e inflate degli \"Ammonitina\" (ad esempio, nel Cretaceo, i \"Desmoceratidae\"), sono frequenti della zona neritica pi\u00f9 profonda (sotto i cento metri), mentre le forme con ornamentazione molto sviluppata (ad esempio, sempre nel Cretaceo Superiore, gli \"Acanthoceratidae\"), sono tipiche della zona infraneritica (20-100 metri di profondit\u00e0). Le forme oxicone e in generale a conchiglia lenticolare, con profilo idrodinamico, sembrano ricorrere maggiormente in facies epineritiche, a pi\u00f9 alta energia, ricche di vita bentonica (associazioni con bivalvi, gasteropodi, brachiopodi, echinoidi e crinoidi), e risultano significativamente le forme pi\u00f9 caratterizzate da provincialismo ed endemismo nella loro distribuzione. Alcune forme eteromorfe (soprattutto a conchiglia scaficona) sono ugualmente limitate a contesti di piattaforma continentale interna e di bacino marino epicontinentale, possono essere associate anche a sedimenti di mare relativamente basso e sono caratterizzate da ricorrenti fenomeni di endemismo. \nNella ricostruzione qui sopra, le ammoniti eteromorfe sono interpretate come forme planctoniche a migrazione prevalentemente verticale (quindi incapaci, per lo meno nell'adulto, di nuoto attivo), conformemente alla tendenza prevalente nell'ambito della ricerca.\nStile di vita.\nNutrizione.\nTutti i cefalopodi viventi conosciuti (compresi i Nautiloidi, il gruppo-origine di tutta la classe) sono carnivori, in generale con stile di vita da predatori, pur con diversi tipi di specializzazioni, che vanno dalla predazione attiva di organismi nectonici o bentonici alla microfagia a spese dello zooplancton, alla necrofagia. Il metabolismo dei cefalopodi \u00e8 essenzialmente proteico: sono infatti in grado di assimilare prevalentemente proteine, e utilizzano gli aminoacidi derivati dalla loro digestione per il mantenimento e la crescita della massa muscolare, potendo all'occorrenza, in mancanza di fonti di cibo, ricorrere alla degradazione del loro stesso tessuto muscolare per provvedere l'energia necessaria alla sussistenza. Diversamente dai vertebrati, l'energia immagazzinata come lipidi e glicogeno \u00e8 poco importante (rispettivamente il 6% e lo 0,5% del peso corporeo).\nQuindi \u00e8 ragionevole supporre che anche gli ammonoidi fossero carnivori, con vari adattamenti di tipo predatorio. Quanto alle loro prede, diversi ricercatori hanno tentato di appurarne la natura e la composizione faunistica mediante l'analisi del contenuto della camera d'abitazione, soprattutto mediante la dissezione di esemplari particolarmente ben conservati e lo studio al microscopio ottico di serie di sezioni sottili opportunamente orientate. Oggetto di questi studi sono stati finora gli ammonoidi del Mesozoico. In diversi casi \u00e8 stato possibile riconoscere strutture interpretabili come parti dell'apparato digerente: principalmente una struttura a tubo posta dietro l'apparato mandibolare, interpretata come esofago, che porta ad un'altra struttura a \u201csacco\u201d, interpretata come stomaco. Il contenuto dello \"stomaco\" \u00e8 risultato essere composto di frammenti di parti dure di organismi marini, e fortemente differenziato per specie diverse. L'elenco seguente indica il contenuto dello stomaco riscontrato in esemplari di vari generi studiati nel modo descritto.\nIn molti casi si tratta di prede piccole e poco mobili, che indicherebbero abitudini da microfagi necto-bentonici (come nel caso di \"Arnioceras\" e \"Svalbardiceras\"), oppure da consumatori di zooplancton come \"Allocrioceras\" (una forma eteromorfa) e \"Physodoceras\". Altri (\"Neochetoceras\" e \"Hildoceras\") sembrerebbero predatori attivi, ma orientati prevalentemente al consumo di altre ammoniti (o addirittura cannibali nei confronti di esemplari giovanili della loro stessa specie). Mancano invece in letteratura sicure evidenze di predazione nei confronti di vertebrati, apparentemente in accordo con l'ipotesi che vede le ammoniti come organismi relativamente lenti, la cui propulsione, piuttosto dispendiosa in termini energetici, non poteva competere con quella dei pesci e dei rettili. D'altro canto il campione di ammoniti di cui si \u00e8 potuto studiare il contenuto dello stomaco \u00e8 sicuramente molto limitato e probabilmente non conclusivo. Da un punto di vista speculativo, forme oxicone (verosimilmente piuttosto mobili) e comunque forme di mole medio-grande avrebbero potuto esercitare un'attivit\u00e0 predatoria anche nei confronti di pesci dal nuoto poco veloce, per analogia con i nautiloidi attuali, nello stomaco dei quali (oltre a resti di crostacei, il loro cibo standard), sono state rinvenute in diversi casi anche ossa di pesci.\nPer quanto riguarda il Paleozoico, dal Devoniano al Permiano si assiste alla graduale diversificazione degli \"Ammonoidea\", che appaiono sostituire i \"Nautiloidea\", allora in pieno declino, in diversi ambienti. Questo sembra sottintendere che gli ammonoidi subentrino in parte ai nautiloidi come predatori. Nel Paleozoico, i taxa che avrebbero potuto essere oggetto di predazione da parte degli ammonoidi sono diversi: gli ostracodi e i foraminiferi bentonici erano infatti gi\u00e0 ben rappresentati. D'altro canto, tra i taxa peculiari del Paleozoico, i trilobiti sono prede abbastanza probabili, essendo ancora molto diffusi almeno nel Devoniano, anche se non \u00e8 chiaro da parte di quali gruppi: i \"Nautiloidea\" infatti erano ancora abbastanza numerosi e diversificati e i pesci erano in piena espansione.\nNemici naturali.\nPer contro, le ammoniti erano sicuramente oggetto di predazione da parte di diversi gruppi di animali marini.\nNel Paleozoico Superiore i principali predatori di tutti i cefalopodi ectococleati (nautiloidi e ammonoidi) erano probabilmente i pesci, soprattutto i placodermi nel Devoniano e i pesci ossei (in particolare gli squali) dal Carbonifero in poi.\nNel Mesozoico sono state riscontrate effettive tracce di predazione (impronte di dentatura) ascrivibili con buona confidenza a pesci e rettili marini. Tra i rettili, sono state documentate impronte di denti di mosasauri (Cretaceo Superiore), mentre in diversi casi sono state rinvenute masse di frammenti di conchiglie e mandibole di ammoniti all'interno della cassa toracica di plesiosauri (Triassico Superiore-Cretaceo), in posizione compatibile con lo stomaco.\nUn altro tipo di trauma molto pi\u00f9 diffuso nelle conchiglie delle ammoniti mesozoiche \u00e8 costituito da incisioni allungate e irregolari in corrispondenza della camera d'abitazione. Questi traumi sono spesso chiaramente subletali in quanto riparati successivamente dall'organismo con nuovo materiale conchigliare. Sono interpretati come tracce di predazione da parte di cefalopodi coleoidi o crostacei. In particolare, i coleoidi, molto pi\u00f9 agili e veloci delle ammoniti, dotati sicuramente di pinne e di tentacoli con uncini cornei (documentati da ritrovamenti fossili eccezionalmente conservati) sono probabilmente da considerarsi tra i predatori pi\u00f9 efficienti delle ammoniti. La notevole espansione e diversificazione delle belemniti nel Mesozoico \u00e8 effettivamente parallela a quella degli ammonoidi.\nRiproduzione.\nTrattandosi di forme estinte, la ricostruzione delle modalit\u00e0 riproduttive degli ammonoidi \u00e8 in gran parte speculativa. I riferimenti per questo tipo di studio sono principalmente gli analoghi costituiti dai cefalopodi attuali (\"Nautiloidea\" e \"Coleoidea\") e le osservazioni possibili sulla frequenza e sulla composizione delle tanatocenosi di ammoniti fossili.\nSi trattava certamente di organismi dioici, con dimorfismo sessuale spesso marcato. L'ipotesi maggiormente riportata in letteratura \u00e8 che i due sessi corrispondessero a \"morfotipi\" diversi di conchiglia: le femmine corrisponderebbero al morfotipo meno frequente, con conchiglia pi\u00f9 grande e ornamentazione semplificata (\"macroconca\") rispetto ai maschi. Questi ultimi avrebbero una conchiglia generalmente pi\u00f9 piccola, (\"microconche\"), con ornamentazione pi\u00f9 marcata, la cui imboccatura era sovente caratterizzata da strutture particolari sporgenti (\"rostro\" ventrale e \"apofisi\" laterali), con funzione ancora sconosciuta. Secondo questa ipotesi, i maschi sarebbero stati molto pi\u00f9 numerosi delle femmine.\nDi fatto, non vi \u00e8 alcuna evidenza nel materiale fossile su quali fossero i maschi e quali le femmine, e gli analoghi attuali (cefalopodi nautiloidi e coleoidi) hanno stili di vita e caratteristiche generali troppo diversi rispetto agli ammonoidi per costituire riferimenti accettabili integralmente.\nPi\u00f9 in generale, sulla strategia riproduttiva, \u00e8 invece possibile fare ipotesi maggiormente fondate, soprattutto mediante confronti statistici tra le popolazioni attuali di cefalopodi e le tanatocenosi ad ammonoidi.\nI nautiloidi attuali hanno una strategia riproduttiva basata su un numero relativamente basso di individui sessualmente maturi, che possono riprodursi diverse volte nell'arco della loro vita (le femmine sono quindi \"multipare\") e sono piuttosto longevi (fino ad una ventina di anni di vita). Questi individui producono quindi un basso numero di uova e di individui neanici. Questi ultimi sono praticamente delle miniature degli adulti, con tutte le loro caratteristiche (ad eccezione della capacit\u00e0 riproduttiva), e i loro stessi limiti ambientali. Gli individui neanici sono inoltre di dimensioni ragguardevoli (circa trenta millimetri: dei veri giganti tra i cefalopodi): un \u201cinvestimento\u201d notevole per l'organismo-genitore in termini di energia e materiale biologico per ogni uovo. \nI cefalopodi coleoidei attuali (e verosimilmente anche molti di quelli fossili mesozoici, come le belemniti) hanno invece per la maggior parte una strategia riproduttiva basata sull'elevato numero degli individui maturi, che hanno un arco vitale limitato (di pochissimi anni, talora annuale o addirittura stagionale), e si riproducono una sola volta (le femmine sono spesso quindi \"semelpare\") generando un numero molto elevato di uova ed individui neanici. Questi sono notevolmente diversi dagli adulti (lo stadio giovanile di questi cefalopodi si definisce \"para-larvale\") e hanno nella maggior parte dei casi uno stile di vita planctonico, con elevata capacit\u00e0 di dispersione (spesso oceanica). La capacit\u00e0 di controllo del galleggiamento (mediante il fragmocono per le forme che ne sono dotate, o con meccanismi di tipo chimico) viene acquisita successivamente, durante gli stadi giovanili. Inoltre le uova e gli individui neanici sono tipicamente molto piccoli (meno di due millimetri), il che implica un basso \u201cinvestimento\u201d dell'individuo-genitore per ciascun uovo.\nLe ammoniti formano spesso (negli ambienti pi\u00f9 adatti alle loro condizioni di vita) tanatocenosi molto numerose, indice di popolazioni con elevato numero di individui. Questo le differenzia nettamente dai nautiloidi attuali e da quelli fossili di et\u00e0 mesozoica, che si rinvengono molto pi\u00f9 sporadicamente anche dove i due gruppi risultano associati (il rapporto tra ammoniti e nautiloidi in questi casi \u00e8 sempre decisamente a vantaggio delle prime). La frequenza di individui adulti o subadulti nelle tanatocenosi fossili sembra quindi avvicinare gli ammonoidi pi\u00f9 ai coleoidi che non ai nautiloidi.\nInoltre, le specie di ammoniti, anche quelle limitate ad un ambiente di piattaforma continentale interna, hanno una diffusione cos\u00ec vasta e cos\u00ec rapida in termini geologici che per giustificarla la maggior parte dei ricercatori ammette uno stadio neanico e giovanile con stile di vita planctonico. Ancora, la maggioranza assoluta degli individui embrionali delle ammoniti \u00e8 di dimensioni molto ridotte (&lt; 2\u00a0mm), il che li avvicina decisamente ai \"Coleoidea\". Quanto agli adulti sessualmente maturi, se le macroconche fossero effettivamente le femmine e le microconche i maschi, la sproporzione numerica dei due morfotipi (decisamente a vantaggio delle microconche) potrebbe essere spiegata con il fatto che le femmine siano multipare (e quindi avrebbero un arco vitale pi\u00f9 lungo), mentre per i maschi l'evento riproduttivo sarebbe unico (seguito probabilmente dalla morte dell'individuo).\nSpingere oltre l'analogia con i coleoidi tuttavia sarebbe fuorviante: in particolare, gli individui giovanili allo stadio di \"ammonitella\", per quanto nella maggior parte dei casi differiscano significativamente dagli adulti come morfologia e ornamentazione, sono sostanzialmente piccole ammoniti con un fragmocono funzionale (analoghi al \"nauta\", la conchiglia degli individui neanici nel gruppo dei nautiloidi e ben diversi rispetto agli stadi para-larvali dei coleoidi), che verosimilmente avevano galleggiamento neutro e vivevano come componenti del plancton. \u00c8 probabile che avessero un iponomo funzionale e sufficiente capacit\u00e0 di propulsione per limitati spostamenti orizzontali in cerca di prede, che in questo contesto erano con ogni probabilit\u00e0 altri componenti, microscopici o sub-microscopici, lo zooplancton (ad esempio, nel Cretaceo, i foraminiferi planctonici; in tutto l'arco di vita del gruppo era comunque disponibile una notevole variet\u00e0 di possibili prede: larve di coleoidi e di altri gruppi come gasteropodi, bivalvi, poriferi, celenterati...). \u00c8 anche possibile che avessero un sufficiente controllo del galleggiamento per spostamenti verticali atti a sfuggire a condizioni ambientali avverse (eventi anossici che potevano interessate gli strati d'acqua pi\u00f9 prossimi al fondale) e una capacit\u00e0 di migrazione verticale per seguire quella giornaliera dello zooplancton, che nei mari attuali si sposta verso la superficie di notte per nutrirsi di fitoplancton e tende ad immergersi di nuovo durante il giorno per ripararsi dalla radiazione ultravioletta del sole ed economizzare energia a una temperatura pi\u00f9 bassa, oltre che per sfuggire alla maggior parte dei predatori. \u00c8 probabile che gli ammonoidi neanici seguissero questi spostamenti per nutrirsi dello zooplancton \u201cerbivoro\u201d.\nIn effetti, secondo taluni ricercatori le caratteristiche della microstruttura conchigliare e la conformazione dei setti dell'ammonitella indicherebbero una resistenza molto maggiore all'alta pressione dell'acqua rispetto agli adulti, e sarebbero indice di un habitat relativamente profondo degli stadi giovanili: un simile habitat sarebbe stato pi\u00f9 favorevole per la minore presenza di predatori (anche se avrebbe esposto maggiormente gli individui neanici a mortalit\u00e0 per fenomeni di carenza di ossigeno al fondo, frequenti nel Mesozoico). Anche negli oceani attuali la maggior parte della massa dello zooplancton \u00e8 ai limiti inferiori e al di sotto della zona fotica, e questo avrebbe fornito maggiore abbondanza di prede delle piccole dimensioni richieste per gli individui giovanili degli ammonoidi, diminuendo la necessit\u00e0 di competizione in questo stadio e preservando un maggior numero di individui."}
{"id": "2751852", "revid": "819238", "url": "https://it.wikipedia.org/wiki?curid=2751852", "title": "Ferrovia Ewing", "text": "La ferrovia Ewing \u00e8 un tipo di ferrovia monorotaia in cui i veicoli viaggiano su una singola rotaia Vignoles centrale e sono mantenuti in equilibrio da ruote lisce che corrono su strada normale su uno dei due lati.\nTecnica.\nIl principale vantaggio dei treni \u00e8 che viaggiano su ruote e binari di acciaio, che consentono di portare un maggiore carico con minore attrito rispetto agli altri sistemi di trasporto su terra. Utilizzare una rotaia sola, avrebbe per\u00f2 consentito un notevole risparmio sui costi di posa e manutenzione della ferrovia, in quanto non era necessario garantire il parallelismo perfetto tra due rotaie. I veicoli sono cos\u00ec dotati di ruote centrali a doppio bordino, in luogo dei normali assi ferroviari a due ruote, ma per restare in equilibrio devono avere un ulteriore appoggio, che avviene mediante ruote lisce non vincolate che rotolano su strada normale. Questo ulteriore appoggio non \u00e8 simmetrico in quanto \u00e8 presente su un solo lato. Una ripartizione del peso tale che solo il 4-5% del carico lordo gravasse sulle ruote lisce non inficia troppo il vantaggio del minore attrito offerto dalla rotaia in acciaio.\nStoria.\nL'ideazione di questo tipo di monorotaia va attribuita a William Thorold, un ingegnere civile inglese di Norwich, nel Norfolk, che present\u00f2 la sua proposta nel 1868 in occasione di una conferenza alla British Science Association. L'idea fu ripresa dall'inventore inglese W.J. Ewing, che alla fine del diciannovesimo secolo tent\u00f2 di depositare un tram monorotaia di questo tipo, ma sembra che avesse successivamente abbandonato l'idea senza ottenere il brevetto.\nIl sistema Ewing trov\u00f2 applicazione in India grazie al Colonnello Bowles, ingegnere civile inglese, che era responsabile della realizzazione di diverse opere pubbliche per conto del Maraja di Patiala, Bhupinder Singh.\nApplicazioni.\nSono note due sole linee del tipo Ewing.\nIl sistema Ewing fu utilizzato anche per una ferrovia di cantiere durante la costruzione delle officine della Bengal-Nagpur Railway a Kharagpur, ad opera dello stesso Bowles, progettista della ferrovia di Patiala.\nAnalogie con altri sistemi ferroviari.\nLarmanajat.\nLa ferrovia Ewing \u00e8 simile alla ferrovia Larmanjat, con la differenza che quest'ultima prevede ruote lisce su entrambi i lati dei veicoli, mentre nella ferrovia Ewing le ruote lisce poggiano da un solo lato.\nTramvie su gomma.\nLa combinazione di ruote ferroviarie e ruote stradali si ha anche nelle moderne tramvie su gomma come i sistemi Translohr e il Bombardier Guided Light Transit, ma la somiglianza del sistema \u00e8 solo apparente: in queste infatti il peso del veicolo \u00e8 sopportato dalle ruote gommate, e la rotaia centrale serve solo a guidare il mezzo. Nel sistema Ewing, invece solamente il 4-5% del peso cade sulle ruote gommate, mentre il restante 95% viene scaricato sulla rotaia per ridurre l'attrito volvente.\nFerrovie tradizionali.\nAlcuni veicoli destinati all'uso su binario tradizionale prevedono, come la ferrovia Ewing, ruote flangiate su un lato e lisce sull'altro, ma la similitudine \u00e8 anche qui solo apparente. \nMolte funicolari tradizionali ad esempio utilizzano questa soluzione ma, a differenza della ferrovia Ewing, anche le ruote lisce scorrono su una normale rotaia ferroviaria. Lo scopo infatti \u00e8 differente: nella funicolare a binario unico generalmente al centro del percorso si trovano due deviatoi ad aghi fissi dove il binario si sdoppia per consentire alle vetture che percorrono la funicolare in senso opposto di incrociarsi. In questo caso una di esse ha la ruota flangiata a destra e seguir\u00e0 il ramo di destra, viceversa l'altra vettura andr\u00e0 a sinistra; evitando cos\u00ec l'uso di parti mobili nel deviatoio. Inoltre nella ferrovia Ewing le ruote flangiate sono pi\u00f9 vicine all'asse longitudinale del veicolo e quelle lisce sono pi\u00f9 esterne, mentre nelle funicolari le ruote sono disposte simmetricamente.\nAnche alcune locomotive da manovra costruite per operare in stazioni dove convergono ferrovie con scartamenti differenti hanno ruote lisce da un lato e a doppio bordino dall'altro. Anche qui, l'esigenza \u00e8 differente e non si pu\u00f2 parlare di \"monorotaia\": infatti la ruota a doppia flangia segue una delle due rotaie, mentre la ruota liscia, notevolmente pi\u00f9 larga, pu\u00f2 cos\u00ec appoggiare sempre sull'altra rotaia anche se cambia lo scartamento del binario."}
{"id": "2751854", "revid": "729019", "url": "https://it.wikipedia.org/wiki?curid=2751854", "title": "ATP Tour World Championships 1997 - Singolare", "text": "Il singolare dell'ATP Tour World Championships 1997 \u00e8 stato un torneo di tennis facente parte dell'ATP Tour.\nPete Sampras era il detentore del titolo e ha battuto in finale 6\u20133, 6\u20132, 6\u20132, Evgenij Kafel'nikov."}
{"id": "2751855", "revid": "33689", "url": "https://it.wikipedia.org/wiki?curid=2751855", "title": "Estinzione delle Ammonoidea", "text": "Le ammoniti sono molluschi cefalopodi, comparsi nel Devoniano Inferiore (Emsiano), circa 400 milioni di anni fa, ed estintisi intorno al limite tra Cretaceo e Terziario (65 \u00b1 0,3 Ma).\nGli ammonoidi sono tra gli invertebrati fossili pi\u00f9 noti al grande pubblico e tra le forme in assoluto pi\u00f9 utilizzate in stratigrafia per la datazione delle rocce sedimentarie: le successioni stratigrafiche marine sono infatti per la maggior parte datate e correlate a scala regionale e globale utilizzando biozonazioni ad ammoniti. La totale estinzione di questo gruppo dopo una storia evolutiva che ne testimonia lo straordinario successo lungo tutto il Paleozoico Superiore e il Mesozoico (465 milioni di anni), insieme a numerosi altri taxa, ha mosso numerose ipotesi e dibattiti accesi tra i ricercatori.\nSintesi degli eventi biologici e geodinamici.\nNon \u00e8 certo questa la sede per una disamina dettagliata dei dati e delle ipotesi sui motivi del noto evento di estinzione generalizzata occorso tra Cretaceo e Paleogene, che segna la transizione fra le ere mesozoica e cenozoica. Scopo di questa voce \u00e8 il riepilogo dei dati relativi al gruppo faunistico oggetto di questa trattazione, e una sintesi delle ipotesi di tipo paleo-ecologico al riguardo. \nConcomitanza di fattori.\nIl quadro che emerge da tutte queste informazioni \u00e8 solo apparentemente contraddittorio: ci dice infatti che il \u201csegnale\u201d fornito dalla successione degli eventi di estinzione \u00e8 di tipo complesso e va letto su diversi piani. In effetti, tutto appare indicare cause concomitanti per l'estinzione delle ammoniti:\nPresenza di ammonoidi nel Paleogene.\nLa presenza occasionale di ammoniti fossili in formazioni geologiche databili alla base del Paleogene \u00e8 stata interpretata fino alla fine del XX secolo come il risultato dell'erosione e rideposizione di sedimenti mesozoici. Tuttavia, pi\u00f9 recentemente, la datazione tardo-cretacica per l'estinzione totale del gruppo \u00e8 stata messa in discussione sulla base di diversi ritrovamenti di ammonoidi scafitidi e baculitidi in sedimenti del Paleocene basale dell'Europa centrale (Danimarca, Paesi Bassi). Elementi relativi alla conservazione di questi reperti, all'associazione faunistica rinvenuta nei sedimenti e dati isotopici proverebbero la contemporaneit\u00e0 delle ammoniti rispetto ai sedimenti paleogenici e quindi la transizione attraverso il limite Cretaceo-Terziario per lo meno di alcune popolazioni di ammoniti. Anche se questo dato appare in contrasto con un'assunzione consolidata, va detto che la documentazione fossile \u00e8 piuttosto discontinua a cavallo tra Cretaceo e Paleocene, a causa della presenza di lacune stratigrafiche (pochissime successioni stratigrafiche possono considerarsi pressoch\u00e9 complete), e potrebbe non essere effettivamente rappresentativa della distribuzione areale e verticale delle popolazioni. In ogni caso, la documentazione fossile non registra mai in misura esatta la datazione di un evento di estinzione (o anche di prima comparsa), per il semplice motivo che tra tutti gli organismi di una certa popolazione quelli che si conservano fossilizzati sono un'esigua minoranza: quindi in un periodo di declino di un determinato taxon la documentazione paleontologica pu\u00f2 non rifletterne la presenza per mancanza o estrema rarit\u00e0 di esemplari fossilizzati. Questo effetto \u00e8 noto come \"effetto di Signor-Lipps\" (dal nome dei due paleontologi che lo hanno descritto). \u00c8 quindi del tutto possibile che la rarit\u00e0 dei ritrovamenti fossili in relazione all'effettivo declino delle popolazioni di ammonoidi nel periodo di transizione dal Maastrichtiano superiore al Daniano (primo piano stratigrafico del Paleogene), unitamente forse ad un pregiudizio da parte dei ricercatori, abbiano portato in passato ad un'errata valutazione della data di estinzione finale di questo gruppo. Sulla base di questi dati comunque si tratterebbe di una sopravvivenza a breve termine (alcune centinaia di migliaia di anni secondo stime degli autori citati), di popolazioni relitte confinate in aree limitate, che non sposta sostanzialmente i termini della questione."}
{"id": "2751857", "revid": "33689", "url": "https://it.wikipedia.org/wiki?curid=2751857", "title": "Alter ego (disambigua)", "text": ""}
{"id": "2751861", "revid": "29229600", "url": "https://it.wikipedia.org/wiki?curid=2751861", "title": "Giovanni Natale Buscema", "text": ""}
{"id": "2751866", "revid": "675761", "url": "https://it.wikipedia.org/wiki?curid=2751866", "title": "Gradi della Luftwaffe (Wehrmacht)", "text": "La Luftwaffe aveva una propria gerarchia di gradi militari, cos\u00ec come la marina e l'esercito.\nSistema delle promozioni.\nLa Luftwaffe aveva un sistema di arruolamento genericamente molto selettivo. Nonostante la sua importanza, la Luftwaffe soffr\u00ec il fatto di essere l'ultima forza armata della Germania in ordine di tempo, e gran parte del personale iniziale arriv\u00f2 dall'esercito e dalla marina, portandosi dietro le relative tradizioni. Alcune promozioni ad ufficiale vennero concesse unicamente per questioni di amicizia, provocando il risentimento dei coscritti. Un pilota o un membro di un equipaggio aereo doveva innanzitutto frequentare le persone giuste se voleva avere una speranza di essere promosso ufficiale. Questo sistema di conoscenze e amicizie perdur\u00f2 fino al 1941, quando perse valore di fronte alle promozioni sul campo concesse per rimpiazzare gli ufficiali caduti in combattimento. Proprio per ridurre queste perdite dal 1940 fu ammesso un solo ufficiale per equipaggio.\nIl grado del soldato tuttavia era abbastanza irrilevante. La Luftwaffe si basava esclusivamente sulle abilit\u00e0 personali, e non era raro vedere un Leutnant essere nominato Staffelkapit\u00e4n (caposquadriglia) di una formazione con altri piloti pi\u00f9 alti in grado; questo modo di fare implicava anche, ad esempio, che un navigatore col grado di Unteroffizier \"sovrastava\" durante il volo il suo commilitone Oberleutnant operatore radio, con la subordinazione gerarchica che tornava normale una volta a terra.\nComparazione dei gradi.\nNella lista che segue sono elencati i gradi partendo dal pi\u00f9 alto (\"Reichsmarschall\"), a quello pi\u00f9 basso (\"Flieger\") affiancati dalla relativa comparazione con quelli della Regia Aeronautica:\nWaffenfarbe.\nIl personale dello Heer aveva anche diverse specializzazioni a seconda del reparto di appartenenza. La specializzazione veniva riconosciuta guardando la Waffenfarbe, cio\u00e8 il colore della bordatura delle controspalline o dello sfondo delle mostrine.\nNella tabella che segue il colore di sfondo contraddistingue la specialit\u00e0."}
{"id": "2751870", "revid": "830939", "url": "https://it.wikipedia.org/wiki?curid=2751870", "title": "Anthony Kosten", "text": "Ottenne i primi successi a partire dai primi anni ottanta. Nel 1982 si classific\u00f2 terzo al campionato britannico di Torquay.\nGrande maestro dal 1990, nel 2002 si trasfer\u00ec in Francia, acquisendone la nazionalit\u00e0.\nHa partecipato a molti tornei open, ottenendo il primo posto, da solo o \"ex aequo\", nei seguenti:\nHa pubblicato numerosi libri, soprattutto sulle aperture:"}
{"id": "2751879", "revid": "1573940", "url": "https://it.wikipedia.org/wiki?curid=2751879", "title": "Andrena flavipes", "text": "Andrena flavipes \u00e8 un insetto apoideo della famiglia Andrenidae.\nEcologia.\nGli insetti del genere \"Andrena\" sono frequentemente chiamati in causa quali insetti impollinatori di orchidee del genere \"Ophrys\". Tale relazione \u00e8 legata ad una somiglianza chimica tra le secrezioni cefaliche di questi insetti e alcune sostanze volatili prodotte dalle specie del genere \"Ophrys\" . In particolare \"Andrena flavipes\" \u00e8 stata segnalata quale possibile insetto impollinatore di \"Ophrys fusca\" subsp. \"funerea\" e \"Ophrys fusca\" subsp. \"obaesa\" .\nTassonomia.\nSul territorio italiano \u00e8 presente con 3 sottospecie :"}
{"id": "2751884", "revid": "124123", "url": "https://it.wikipedia.org/wiki?curid=2751884", "title": "Thomas Colepeper, II barone Colepeper", "text": "Era figlio di Judith e John Colepeper. Suo padre lasci\u00f2 l'Inghilterra alla fine della guerra civile inglese seguendo l'esecuzione di Carlo I d'Inghilterra. Thomas Culpeper visse con il padre nei Paesi Bassi e l\u00ec spos\u00f2 il 3 agosto 1659 l'ereditiera olandese Margaret van Hesse. Ritorn\u00f2 in Inghilterra dopo il ristabilimento di Carlo II d'Inghilterra. \nCulpeper fu nominato amministratore dell'Isola di Wight e divenne governatore della Virginia nel luglio 1677 ma non lasci\u00f2 l'Inghilterra prima del 1679, quando gli venne ordinato di farlo da Carlo II. Culpeper era per\u00f2 maggiormente interessato nel mantenere la sua propriet\u00e0 terriera nel Northern Neck che nel governare; dunque presto torn\u00f2 in Inghilterra.\nAlcuni disordini in Virginia lo costrinsero a tornarci nel 1682, per reprimere i ribelli. Dopo essersi apparentemente appropriato di 9.500 sterline dal tesoro della colonia, torn\u00f2 in Inghilterra e Carlo II fu costretto a dimetterlo, incaricando al suo posto Francis Howard, Quinto Barone Howard di Effingham. \nCulpeper visse il resto della sua vita a Londra con la sua amante, Susannah Willis, e le loro due figlie.\nLasci\u00f2 un testamento a favore della moglie e delle figlie che per\u00f2 non fu rispettato. Catherine Culpeper, la sua unica figlia avuta dal matrimonio con Margaret van Hesse, eredit\u00f2 molte delle sue ricchezze e spos\u00f2 Thomas Fairfax in 1690."}
{"id": "2751885", "revid": "46291", "url": "https://it.wikipedia.org/wiki?curid=2751885", "title": "Silene capensis", "text": "La Silene capensis (sin. Silene undulata) (conosciuto come African Dream Root e Xhosa dream herb) \u00e8 una pianta originaria dell'est del Sud Africa, dove \u00e8 ritenuta dal popolo Xhosa una pianta sacra. Le sue radici tradizionalmente sono usate per indurre sogni lucidi e facilitano il sonno, classificandolo tra i naturali oneirogeni (generatori di sogni), come la maggior conosciuta erba del sogno (in inglese dream herb) \"Calea zacatechichi\".\nLa sua coltivazione \u00e8 facile, ma il suo sviluppo richiede un'adatta quantit\u00e0 di acqua e nutrienti, \u00e8 tollerante a temperature alte (anche oltre 40\u00a0\u00b0C) e al freddo moderato (-5\u00a0\u00b0C); \u00e8 essenziale un semenzaio per trattenere l'umidit\u00e0. I fiori si aprono di notte e si chiudono durante il giorno. Sono molto profumati e l'odore ricorda quello dei trifogli, del gelsomino, della banana.\n\u00c8 una pianta biennale e pu\u00f2 essere perenne a vita breve, le radici si possono raccogliere dopo il secondo anno."}
{"id": "2751889", "revid": "767487", "url": "https://it.wikipedia.org/wiki?curid=2751889", "title": "Noisettes", "text": "I Noisettes (a volte scritto NOISEttes per sottolineare la differenza di pronuncia dalla parola francese) sono un gruppo musicale indie rock londinese, composto dalla cantante e bassista Shingai Shoniwa, il chitarrista Dan Smith e il batterista Jamie Morrison. La band ha raggiunto il successo con il singolo \"Don't Upset the Rhythm (Go Baby Go)\", che ha raggiunto la posizione 2 nella Official Singles Chart nella primavera del 2009.\nIl nome si basa sul gioco di parole tra \"noisettes\" in francese e cio\u00e8 nocciole, noccioline e \"noise\"= rumore o comunque suono, ancorch\u00e9 spiacevole, in lingua inglese.\nStoria del gruppo.\nLa band si \u00e8 formata nel 2003, quando il chitarrista Smith e la cantante Shinowa (della band Sonarfly) cominciarono a scrivere e suonare insieme, con il batterista Morrison (che in precedenza suon\u00f2 con Living With Eating Disorders, Willis, Six Toes, Jaywalk Buzz tra gli altri). I tre frequentarono la BRIT School di Croydon.\nI Noisettes, insieme a Paul Weller, Graham Coxon, Andy Rourke e membri dei New Young Pony Club e dei Supergrass, hanno realizzato un brano creato appositamente per raccogliere fondi a favore dei senzatetto. L'evento, in cui i musicisti coinvolti hanno eseguito anche brani propri, \u00e8 stato organizzato da Pearl Lowe e si \u00e8 tenuto il 2 marzo 2008 al Roundhouse di Camden Town.\nAll'inizio del 2009 il brano \"Don't Upset the Rhythm\" \u00e8 stato usato in uno spot pubblicitario della Mazda 2. Il brano \u00e8 il secondo singolo estratto dal loro secondo album \"Wild Young Hearts\", pubblicato il 20 aprile.\nNell'estate del 2012 \u00e8 stato pubblicato il nuovo album Contact."}
{"id": "2751890", "revid": "838137", "url": "https://it.wikipedia.org/wiki?curid=2751890", "title": "ATP Tour World Championships 1997 - Doppio", "text": "Il doppio dell'ATP Tour World Championships 1997 \u00e8 stato un torneo di tennis facente parte dell'ATP Tour.\nMark Woodforde e Todd Woodbridge era i detentori del titolo, ma non hanno superato il round robin.\nRick Leach e Jonathan Stark hanno battuto in finale 6\u20133, 6\u20134, 7\u20136(3), Mahesh Bhupathi e Leander Paes."}
{"id": "2751892", "revid": "42348", "url": "https://it.wikipedia.org/wiki?curid=2751892", "title": "Forze di dispersione di London", "text": ""}
{"id": "2751896", "revid": "287204", "url": "https://it.wikipedia.org/wiki?curid=2751896", "title": "Northern Spirit Football Club", "text": "Il Northern Spirit Football Club \u00e8 stata una societ\u00e0 calcistica di Sydney, Australia.\nStoria.\nNella stagione 1998-1999 il Northern Spirit ha giocato nella massima serie australiana."}
{"id": "2751900", "revid": "767487", "url": "https://it.wikipedia.org/wiki?curid=2751900", "title": "Henri Toivom\u00e4ki", "text": "Caratteristiche tecniche.\nDifensore talentuoso e forte fisicamente, pu\u00f2 ricoprire indistintamente sia il ruolo di centrale che di terzino destro. \u00c8 considerato uno dei migliori giovani del calcio scandinavo.\nCarriera.\nClub.\nCresce calcisticamente nelle giovanili del Lahti, societ\u00e0 militante in Veikkausliiga, massima serie finlandese. Nel 2008 firma un contratto biennale, in scadenza il 31 dicembre 2010, valido per la prima squadra, con la prima squadra colleziona 39 presenze in due stagioni.\nIl 2 luglio 2009 debutta in Europa League, disputando da titolare l'incontro vinto per 4-1 contro gli albanesi della Dinamo Tirana.\nDal 17 ottobre 2009, giorno in cui \u00e8 terminata la stagione agonistica finlandese, svolge provini due per importanti squadre europee: in dicembre presso il Lens e dall'11 al 17 gennaio presso l'.\nIl 1\u00ba febbraio 2010 si trasferisce all'Atalanta, con la formula del prestito con diritto di riscatto. Viene subito aggregato alla squadra Primavera, con cui ha disputato il Torneo di Viareggio.\nNell'estate 2010 la societ\u00e0 bergamasca decide di non confermarlo, cos\u00ec che lui fa ritorno al Lahti. Nel corso della sessione invernale del calciomercato della stessa stagione, viene acquistato dall'Ajax, che lo tessera con un contratto di due anni e mezzo. \nIl 15 maggio vince l'Eredivisie nello scontro diretto vinto per 3-1 contro il .\nNazionale.\nHa vestito la maglia delle rappresentative giovanili della sua nazione sia nella categoria Under-18, che nell'Under-19.\nIl suo debutto con la Nazionale di calcio della Finlandia Under-21 avviene il 7 settembre 2010 nella partita contro il Liechtenstein.\nStatistiche.\nPresenze e reti nei club.\n\"Statistiche aggiornate al 20 aprile 2013.\""}
{"id": "2751901", "revid": "6923", "url": "https://it.wikipedia.org/wiki?curid=2751901", "title": "Stola Group", "text": ""}
{"id": "2751902", "revid": "30677", "url": "https://it.wikipedia.org/wiki?curid=2751902", "title": "Monorotaia Lartigue", "text": ""}
{"id": "2751903", "revid": "1305772", "url": "https://it.wikipedia.org/wiki?curid=2751903", "title": "Non confondermi", "text": "Non confondermi \u00e8 un brano musicale hip hop del rapper italiano Marracash del 2008, pubblicato come primo singolo estratto dall'album \"Marracash Gold Edition\", nuova edizione del primo album del rapper, pubblicato nel 2008.\nIl brano ironizza sulla difficolt\u00e0 che la gente incontra nel ricordare il nome del rapper, che infatti ha come nomi simili quello del cantante country Johnny Cash, quello di \"Spitty Cash\", rapper divenuto celebre su YouTube con il brano \"Difficolt\u00e0 nel ghetto\", del film \"Tango &amp; Cash\" con Sylvester Stallone e Kurt Russell e quello dello stato asiatico Bangladesh.\nNel video musicale prodotto per \"Non confondermi\" e diretto da Fabrizio Conte fanno delle brevi apparizioni il rapper Fabri Fibra e Pino dei palazzi, personaggio comico interpretato da Giancarlo Kalabrugovic. \nNel 2018 Marracash ha fatto un remix nel quale \u00e8 presente un verso di Fabri Fibra, pubblicato nella prima riedizione dell'album \"Marracash\""}
{"id": "2751906", "revid": "1442080", "url": "https://it.wikipedia.org/wiki?curid=2751906", "title": "Hopman Cup 1997", "text": "La Hopman Cup 1997 \u00e8 stata la 9\u00aa edizione della Hopman Cup,torneo di tennis riservato a squadre miste. \nVi hanno partecipato 8 squadre di tutti i continenti e si \u00e8 disputata al Burswood Entertainment Complex di Perth in Australia,\ndal 29 dicembre 1996 al 4 gennaio 1997. La vittoria \u00e8 andata alla coppia statunitense formata da Chanda Rubin e Justin Gimelstob,\nche hanno battuto in finale la coppia sudafricana formata da Amanda Coetzer e Wayne Ferreira."}
{"id": "2751908", "revid": "287204", "url": "https://it.wikipedia.org/wiki?curid=2751908", "title": "Tamara de Campos", "text": ""}
{"id": "2751918", "revid": "35813", "url": "https://it.wikipedia.org/wiki?curid=2751918", "title": "Sergio Del Bianco", "text": ""}
{"id": "2751923", "revid": "203463", "url": "https://it.wikipedia.org/wiki?curid=2751923", "title": "Vladimir \u010cu\u010delov", "text": "Verso la met\u00e0 degli anni Novanta si trasfer\u00ec in Belgio, acquisendone la nazionalit\u00e0.\nNel 2000 ha vinto a Ghent il Campionato belga. \u00c8 stato pi\u00f9 volte nella classifica FIDE dei primi 100 giocatori del mondo, raggiungendo il massimo Elo di 2608 punti.\nHa vinto due volte (nel 1994 e nel 2001) il fortissimo Open di Cappelle la Grande.\nNel 1995 ha ottenuto il titolo di Grande maestro internazionale, \nTra gli altri successi, le vittorie ad Amburgo nel 1991 e all'open internazionale di Gifhorn nel 1992.\n\u00c8 Fide Senior Trainer ed \u00e8 stato allenatore di Fabiano Caruana."}
{"id": "2751928", "revid": "203463", "url": "https://it.wikipedia.org/wiki?curid=2751928", "title": "Vladimir Chuchelov", "text": ""}
{"id": "2751930", "revid": "599013", "url": "https://it.wikipedia.org/wiki?curid=2751930", "title": "David Obua", "text": ""}
{"id": "2751938", "revid": "84604", "url": "https://it.wikipedia.org/wiki?curid=2751938", "title": "Centro museale San Domenico", "text": ""}
{"id": "2751939", "revid": "196390", "url": "https://it.wikipedia.org/wiki?curid=2751939", "title": "Ss duilio", "text": ""}
{"id": "2751943", "revid": "767487", "url": "https://it.wikipedia.org/wiki?curid=2751943", "title": "Il richiamo dei figli", "text": "Il richiamo dei figli (\"Seed\") \u00e8 un film del 1931 diretto da John M. Stahl.\nLa sceneggiatura di Gladys Lehman si basava su un racconto di Charles G. Norris pubblicato a New York nel 1930. Mentre la storia originale, il cui titolo era \"Seed: A Novel of Birth Control\", aveva come argomento il controllo delle nascite, il film evita il tema di cui non si fa alcuna menzione nella sceneggiatura.\nProduzione.\nLe riprese del film, prodotto dall'Universal Pictures, durarono dal 12 gennaio al 4 marzo 1931.\nDistribuzione.\nIl copyright del film, richiesto dalla Universal Pictures Corp., fu registrato il 28 aprile 1931 con il numero LP2179.\nIl film usc\u00ec nelle sale cinematografiche statunitensi il 14 maggio 1931. In Austria e in Germania, il film venne distribuito nel 1932 rispettivamente con i titoli \"...und der Tag kam\" e \"Meine Kinder - mein Gl\u00fcck\". In Portogallo usc\u00ec il 15 gennaio 1932 con il titolo \"Os Filhos\"."}
{"id": "2751946", "revid": "647919", "url": "https://it.wikipedia.org/wiki?curid=2751946", "title": "Sacca di Medak", "text": ""}
{"id": "2751948", "revid": "21880", "url": "https://it.wikipedia.org/wiki?curid=2751948", "title": "Genio di Palermo", "text": "Il Genio di Palermo \u00e8 il nume tutelare della citt\u00e0, o \"genius loci\", complementare a Santa Rosalia, patrona della citt\u00e0. \u00c8 anche chiamato Genio o Palermo.\n\u00c8 raffigurato come un uomo maturo dalla barba divisa, incoronato e abbracciato ad un serpente che si nutre al suo petto.\nIn tutta la citt\u00e0 ne esistono diverse rappresentazioni, di cui sette sono sculture (due delle quali sono fontane), due dipinti in affresco (uno di questi opera di Vito D'Anna) e un'altra \u00e8 un mosaico posto all'ingresso della Cappella Palatina.\n\u00c8 uno degli emblemi di Palermo.\nOrigine, significati e storia.\nIl Genio \u00e8 emblema di Palermo, personificazione della citt\u00e0, e simbolo dei suoi abitanti, di ogni origine o appartenenza etnica, culturale, religiosa e sociale. Probabilmente le sue origini sono pre-romane, ma non esiste una mitologia accurata sull'archetipo di questa leggendaria e misteriosa divinit\u00e0 protettrice, le cui origini e simbologie sono incerte.\nSecondo i miti tramandati da Ovidio nel I secolo a.C. e Pausania nel II secolo d.C. simboleggiava il genius loci o la metamorfosi della figura maschile. Nell'interpretazione di Vincenzo Di Giovanni, del primo quarto del XVII secolo, l'uomo barbuto e coronato \u00e8 Palermo, il serpente \u00e8 invece Scipione l\u2019Africano aiutato dai palermitani nella guerra contro i cartaginesi di Annibale. Per gratitudine Scipione avrebbe donato alla citt\u00e0 una conca aurea, con al centro una statua di guerriero che nutriva dal petto un serpente.\nLa Conca d'Oro \u00e8 un riferimento alla pianura in cui sorge Palermo. La statua del \"Genio di Palazzo Pretorio\" sorge difatti da una piccola conca sul cui bordo \u00e8 scritto in latino: \"Panormus conca aurea suos devorat alienos nutrit\" (\"Palermo conca d'oro divora i suoi e nutre gli stranieri\"). Questo tropo in forma di motto lascia supporre un'eventuale discendenza del Genio da Crono o Saturno, divinit\u00e0 del tempo e dell'agricoltura, divoratore dei propri figli e simbolo di pienezza e abbondanza.\nLa simbologia del serpente, ambigua e polivalente, potrebbe avere pi\u00f9 di un significato: esso \u00e8 infatti tradizionalmente associato alla terra e all'acqua, alla fertilit\u00e0, alla rinascita e al rinnovamento, l'animale \u00e8 inoltre simbolo di prudenza, antagonista del sole, e portatore di conoscenza associata alla forza fisica.\nNella letteratura disponibile l'archetipo del serpente nutrito dal Genio \u00e8 indicativo di rinnovamento e trasformazione creativa e dei rapporti con gli stranieri che nel corso della storia della citt\u00e0, tra passaggi e conquiste produssero a Palermo e in Sicilia traffici, scambi, rimescolamenti e trasformazioni culturali.\nOltre al serpente, gli attributi del Genio sono la corona, il cane e lo scettro, gli ultimi due compaiono per la prima volta con il Genio di Villa Giulia e poi nel mosaico della Cappella Palatina. Sia il serpente che la corona, lo scettro e il cane sono attributi di Asclepio, il cui serpente era simbolo di rinnovamento.\nNel 1400 i giurati di Palermo adottarono l'immagine del Genio nel loro stemma.\nIl riferimento al Genio \u00e8 poi contenuto nel grido \"Viva Palermo e Santa Rosalia\" che accompagna il Festino in onore della Santa Patrona della citt\u00e0. Infatti, il riferimento \"Viva Palermo\" vorrebbe dire \"Viva il Genio\", il cui nome \u00e8 appunto Palermo. La frase vorrebbe dunque dire \"Viva il Genio e la Santa\", entrambi protettori della citt\u00e0.\nIl Genio laico.\nNel XVIII secolo l'orizzonte simbolico delle raffigurazioni si allarg\u00f2 ulteriormente e il Genio di Palermo si fece meno ieratico, assumendo un ruolo pi\u00f9 esplicito di emblema con funzioni politiche, mondane e sociali: il \"Genio dell'Apoteosi di Palermo\" a Palazzo Isnello \u00e8 circondato da un corollario di figure simboliche, in un'allegoria trionfale, giocosa e gaudente, ad uso dell'aristocrazia violenta e incolta della citt\u00e0 barocca, dove il serpente non \u00e8 pi\u00f9 attaccato al petto del nume; quello della Fontana di villa Giulia \u00e8 solennemente circondato di simboli cittadini, emblemi e motti, ma senza il distacco misterioso e ieratico del \"Genio pretorio\" o del \"Genio del Garraffo\".\nNella rappresentazione pi\u00f9 recente, quella musiva dei primi del XIX secolo, posta alla Cappella Palatina, il Genio \u00e8 intento a sorreggere un medaglione con i ritratti di Ferdinando III di Borbone e della moglie Maria Carolina e il serpente \u00e8 insieme ad un cane, ai suoi piedi.\nIl \"Genio di Piazza Rivoluzione\" trover\u00e0 un nuovo ruolo durante i Moti del 1848, diventando il simbolo del desiderio palermitano di libert\u00e0 ed emancipazione dal dominio borbonico: in quel periodo il popolo in rivolta si radunava intorno alla statua, ammantata per protesta del tricolore. Personificando gli ideali della citt\u00e0 assunse cos\u00ec un ruolo di patrono laico, complementare a quello di Santa Rosalia.\nTra il 1998 e il 2005 il \"Genio di Piazza Rivoluzione\" fu il simbolo di una manifestazione d'arte contemporanea palermitana intitolata \"Il Genio di Palermo\".\nDalla fine del XX secolo e gli inizi del ventunesimo, il \"Genio del Garraffo\" appare come l'icona mutilata dal degrado civile che affligge Palermo.\nNel 2009 il FAI ha avviato una campagna di sensibilizzazione per la salvaguardia del \"Genio del Garraffo\" e una raccolta di fondi per il restauro del monumento.\nNel 2010 l'artista Fabrice de Nola ha realizzato un dipinto con un codice QR e il Genio del Garraffo, raffigurato come un mosaico digitale di pixel. Il codice QR dipinto connette i telefoni cellulari a questa pagina.\nRappresentazioni.\nDelle due raffigurazioni del Genio di Palermo pi\u00f9 antiche, quella al Porto e quella di Palazzo Pretorio, ambedue scultoree, non si conoscono n\u00e9 la data di realizzazione n\u00e9 gli autori.\nIn quelle successive, realizzate tra la fine del XV secolo e gli inizi dell'Ottocento, il modello di rappresentazione della figura del nume si \u00e8 evoluto.\nDalla seconda met\u00e0 del XVIII secolo il suo corollario simbolico si estese in varie declinazioni allegoriche.\nSenza contare le repliche su incisioni, ne restano otto rappresentazioni monumentali conosciute.\nA queste altre se ne possono aggiungere. Un bassorilievo raffigurante il Genio collocato in via Oreto, proprio sull'ingresso del numero civico 108; al numero 112 del medesimo edificio, un palazzetto risalente al XIX secolo, si pu\u00f2 osservare la personificazione fiume Oreto. Inoltre il Genio \u00e8 protagonista di una complessa scena allegorica, attribuita all'artista palermitano Antonio Grano, affrescata sulla parete destra della cappella di Santa Rosalia, nella Chiesa del Ges\u00f9 (Palermo). Il Genio \u00e8 qui seduto al centro della composizione, affiancato da un uomo infreddolito, personificazione dell'inverno) e dal fiume Oreto, accompagnato dalla ninfa del Gabriele; mentre la peste si avvicina per flagellarlo, un angelo, provvidenzialmente inviato da santa Rosalia, allontana il contagio. Esiste un'ulteriore raffigurazione del Genio di Palermo, si tratta di un arazzo appesa nella sala delle armi di Palazzo Comitini."}
{"id": "2751951", "revid": "2229748", "url": "https://it.wikipedia.org/wiki?curid=2751951", "title": "Augusto Antonio Dirani", "text": "Artista attivo nell'ambito dell'esperienza del Cenacolo Forlivese si diplom\u00f2 in disegno a Ravenna nel 1920 , quindi frequent\u00f2, fino al 1924, l'Accademia di Belle Arti di Roma. Nell'anno 1926 fu scelto da una severa giuria per partecipare alla Biennale di Venezia con l'opera \"Tenerezze\" e fu il primo forlivese che ebbe l'onore di parteciparvi. Personalit\u00e0 moderna e interessante, ebbe anche commissioni internazionali. Lavor\u00f2, infatti, come illustratore per il giornale argentino \u201cLa Prensa\u201d, e nel 1929 ottiene un incarico di docenza presso l\u2019Accademia di Belle Arti di Buenos Aires. Nella capitale argentina avvi\u00f2 un rinomato studio di pittura con il quale eccelse nel genere del ritratto \nNell'anno 1930 partecip\u00f3 alla Biennale d'arte di Buenos Aires con l'opera \"Natural\u00e9za Muerta\", tuttora visibile al pubblico e presente nel Catalogo. \nFiglio di Ercole Eteocle e della ferrarese Elvira Pozzi. La famiglia Dirani di chiara fede repubblicana, Gaetano il capostipite che\ngestiva un negozio di cuoio e pellami nel borgo Ravaldino, cuore del centro\nforlivese, apparteneva alla piccola borghesia mercantile cittadina. Antonio\n(Nino come lo chiamavano in famiglia) dimostr\u00f2 fin da bambino, una certa\ndimestichezza per il disegno ed una sensibilit\u00e0 alla pittura che Edvige Dirani,\nzia dell'artista e maestra elementare fra le pi\u00f9 note a Forl\u00ec, nei primi decenni\ndel 900 ricordava con\u00a0 particolare\naffetto, riferendosi ad alcuni deliziosi puttini dipinti su un paravento, che\nil piccolo Nino, all'et\u00e0 di 3/4 anni, contemplava alungo in silenzio. Un\nprecoce interesse dimostrato anche da ragazzino, quando si divertiva a\ndisegnare sul lastricato del torrione di Forl\u00ec (ex acquedotto) scene di\ncavalieri che attiravano l'attenzione e gli elogi dei passanti, probabilmente\nsuggestionato dalla vicina rocca di Ravaldino e dalle sue storie."}
{"id": "2751968", "revid": "287204", "url": "https://it.wikipedia.org/wiki?curid=2751968", "title": "Purificacion", "text": ""}
{"id": "2751978", "revid": "599013", "url": "https://it.wikipedia.org/wiki?curid=2751978", "title": "Andrea Conte", "text": "Carriera.\nCresciuto calcisticamente nelle giovanili del , senza riuscire ad approdare in prima squadra, ha disputato 105 incontri con 16 reti all'attivo in Serie B con le maglie di (3 presenze nell'annata 1973-1974) e .\nNella stagione 1978-1979 coi rosanero ha giocato la finale di Coppa Italia persa per 2-1 contro la Juventus."}
{"id": "2751979", "revid": "318966", "url": "https://it.wikipedia.org/wiki?curid=2751979", "title": "Letteratura dell'America Latina", "text": ""}
{"id": "2751982", "revid": "762947", "url": "https://it.wikipedia.org/wiki?curid=2751982", "title": "Ave Maria (Vavilov)", "text": "\"Ave Maria\" \u00e8 un'aria composta da Vladimir Vavilov intorno al 1970. Si tratta di un falso musicale, erroneamente attribuito al compositore barocco Giulio Caccini. Lo stesso Vavilov registr\u00f2 e pubblic\u00f2 per primo il brano nel 1972 per l'etichetta russa Melodiya, attribuendolo ad autore anonimo. Si ritiene che la composizione sia stata ascritta a Caccini dopo la morte di Vavilov, da parte dell'organista Mark Shakhin (uno degli esecutori della prima registrazione), che distribu\u00ec la partitura ad altri musicisti. In seguito, l'organista Oleg Yanchenko arrangi\u00f2 l'aria per la cantante Irina Arkhipova, che la incise nel 1987, dando al brano diffusione mondiale. Ha una somiglianza con \"All the Things You Are\" composta da Jerome Kern."}
{"id": "2751992", "revid": "729019", "url": "https://it.wikipedia.org/wiki?curid=2751992", "title": "Abel (ominide)", "text": "Abel \u00e8 il soprannome dato al primo reperto fossile dell'ominide \"Australopithecus bahrelghazali\", scoperto nel 1995 in Ciad da un gruppo coordinato da Michel Brunet.\nIl nome \u00e8 stato scelto in onore del geologo francese Abel Brillanceau, collega di Brunet e morto di malaria in Camerun nel 1989.\nL\"'Australopithecus bahrelghazali\" \u00e8 ritenuto essere vissuto tra 3,5 e 3 milioni di anni fa, e quindi in contemporanea con il pi\u00f9 famoso \"Australopithecus afarensis\", il cui reperto chiamato \"Lucy\" fu all'epoca della scoperta considerato il pi\u00f9 antico antenato dell'uomo moderno.\nI resti fossili ritrovati di \"Abel\" si riducono alla parte superiore della mascella, e ad alcuni denti, in particolare i molari, che denotano la sua appartenenza al genere Australopithecus."}
{"id": "2751996", "revid": "775372", "url": "https://it.wikipedia.org/wiki?curid=2751996", "title": "Adesione di Capo Verde all'Unione europea", "text": "Capo Verde \u00e8 un gruppo di isole facente parte dell'arcipelago della Macaronesia nell'oceano Atlantico. Fu una colonia portoghese tra il 1460 ed il 1975. Nel marzo 2005 il presidente del Portogallo M\u00e1rio Soares ha lanciato una petizione per chiedere all'Unione europea di iniziare i negoziati per permettere l'adesione del paese all'Unione, dato che Capo Verde pu\u00f2 essere un ponte tra l'Africa, l'America latina e l'Europa.\nIl 97% della popolazione capoverdiana \u00e8 di religione cristiana e la popolazione stessa \u00e8 una fusione tra Europa ed Africa, in quanto il 70% dei capoverdiani sono di origine mista portoghese ed africana. A causa di ci\u00f2 anche i cittadini stessi hanno difficolt\u00e0 a definirsi europei o africani.\nGran parte delle importazioni e delle esportazioni capoverdiane sono da e verso l'Unione europea e la sua economia \u00e8 basata sul terziario. La sua valuta, l'escudo capoverdiano, \u00e8 agganciata all'euro con un regime di cambio fisso.\nSebbene l'arcipelago si trovi geograficamente in Africa, situazioni analoghe non hanno rappresentato un ostacolo significativo: si tratta del caso di Cipro che, nonostante sia un'isola geograficamente in Asia, \u00e8 gi\u00e0 stata accolta in seno al Consiglio d'Europa ed all'Unione europea. Inoltre le isole di Capo Verde fanno parte dello stesso gruppo delle isole Canarie (appartenenti alla Spagna), delle Azzorre e di Madera (appartenenti al Portogallo), noto come Macaronesia. Non c'\u00e8 alcun riconoscimento politico da parte dell'UE su Capo Verde come uno stato europeo, ma, a differenza di quanto \u00e8 avvenuto con il Marocco, non c'\u00e8 nemmeno un pronunciamento in senso contrario.\nCapo Verde \u00e8 un membro dell'ECOWAS, un'organizzazione di nazioni africane che cerca di costruire un'integrazione interna simile all'UE, e, anche se non ha ancora partecipato a nessuna sua attivit\u00e0, non pu\u00f2 essere membro di entrambi gli organismi contemporaneamente. \u00c8 anche membro dell'Unione africana, un'organizzazione che intende istituire in Africa un'unica valuta, delle forze armate per l'intero continente ed un solo capo di Stato.\nCapo Verde si \u00e8 distanziata dagli altri paesi africani ed ha siglato legami pi\u00f9 stretti con l'UE. Nel settembre 2006 il governo capoverdiano ha dichiarato l'intenzione di sospendere il libero scambio di merci con l'ECOWAS. Il primo ministro Jos\u00e9 Maria Neves ha annunciato che il suo paese imporr\u00e0 restrizioni all'entrata di cittadini da tutti gli stati dell'ECOWAS. Il governo di Capo Verde presto chieder\u00e0 di essere parte dell'ECOWAS con uno status speciale anzich\u00e9 essere membro pieno. Questo \u00e8 anche un tentativo di limitare l'aumento dell'immigrazione illegale da altri paesi dell'Africa occidentale, che usa Capo Verde e la sua vicinanza alle isole Canarie come trampolino per l'Europa.\nAssieme allo sforzo di Capo Verde di entrare nell'UE, anche le altre isole della Macaronesia (le Azzorre, Madera e le Canarie) hanno dato il loro supporto per sostenere il paese. Le isole spingono per l'ingresso di Capo Verde nell'Unione con uno status speciale."}
{"id": "2751997", "revid": "104458", "url": "https://it.wikipedia.org/wiki?curid=2751997", "title": "Snowpark", "text": ""}
{"id": "2752010", "revid": "767487", "url": "https://it.wikipedia.org/wiki?curid=2752010", "title": "Ronnie Drew", "text": "Carriera.\nNegli anni '50, Drew emigr\u00f2 in Spagna per insegnare l'inglese e per imparare lo spagnolo e a suonare la chitarra flamenca. Al suo ritorno in Irlanda si esib\u00ec al Gate Theatre con John Molloy e poco dopo entr\u00f2 a tempo pieno nel mondo della musica, facendo nel frattempo vari lavori per mantenersi.\nNel 1962 ha fondato con Luke Kelly, Barney McKenna e Ciar\u00e1n Bourke il \"Ronnie Drew Group\", che di l\u00ec a poco cambi\u00f2 nome in The Dubliners con l'aggiunta di John Sheahan a dare la definitiva formazione. Il gruppo \u00e8 diventato in poco tempo uno dei pi\u00f9 noti di musica irlandese.\nRonnie ha lasciato una prima volta i The Dubliners nel 1974, ritornando per\u00f2 nel 1979. Nel 1995 ha abbandonato definitivamente il gruppo, sebbene nel 2002 abbia partecipato ad una reunion per celebrare il quarantennale della fondazione.\nMorte.\nMalato da tempo di cancro alla gola, Drew \u00e8 morto il 16 agosto 2008 al St. Vincent's Hospital di Dublino. I funerali si sono svolti tre giorni dopo e la salma \u00e8 stata sepolta al cimitero di Greystones."}
{"id": "2752012", "revid": "287204", "url": "https://it.wikipedia.org/wiki?curid=2752012", "title": "Saldana", "text": ""}
{"id": "2752015", "revid": "713168", "url": "https://it.wikipedia.org/wiki?curid=2752015", "title": "Salda\u00f1a", "text": ""}
{"id": "2752016", "revid": "858648", "url": "https://it.wikipedia.org/wiki?curid=2752016", "title": "I Socialisti Italiani", "text": "I Socialisti Italiani sono stati un partito politico italiano.\nStoria.\nLa scissione dal Nuovo PSI.\nIl Nuovo PSI, partito fondato da Bobo Craxi, Claudio Martelli, Roberto Spano e Gianni De Michelis nel 2001, che faceva parte della coalizione di centrodestra della Casa delle Libert\u00e0, and\u00f2 incontro a una scissione dopo il congresso che si svolge dal 21 al 23 ottobre 2005: la mozione di Bobo Craxi e Saverio Zavettieri, che chiedeva la fine dell'alleanza con il centrodestra, l'uscita dal Governo Berlusconi III, e la ricerca dell'unit\u00e0 socialista all'interno del centrosinistra, viene sconfitta dalla mozione del segretario in carica De Michelis e di Stefano Caldoro.\nIl congresso \u00e8 caratterizzato da momenti agitati: in aula si creano tafferugli e il segretario abbandona l'aula mentre la parte restante dei partecipanti acclama Craxi nuovo segretario. Nasce una disputa legale tra Craxi e De Michelis sulla legittimit\u00e0 del congresso e, sebbene in un primo momento Craxi venga riconosciuto legale rappresentante del Nuovo PSI, un pronunciamento successivo del Tribunale di Roma decreta la nullit\u00e0 del congresso di ottobre e, pertanto, la conferma di De Michelis come segretario.\nLa scissione definitiva si consuma quindi il 7 febbraio 2006, quando la corrente legata a Bobo Craxi e Saverio Zavettieri abbandona il partito e costituisce l'associazione de I Socialisti in vista delle elezioni politiche 2006, senza mai rinunciare al contenzioso sull'eredit\u00e0 del contrassegno.\nLe elezioni politiche e amministrative del 2006.\nIn vista delle elezioni politiche del 2006, \"I Socialisti\" aderiscono alla coalizione de l'Unione che candida a premier Romano Prodi, presentandosi autonomamente con proprie liste. Al momento della presentazione delle liste, per\u00f2, il suo simbolo viene ricusato: si obietta l'emblema del garofano, adottato in parte dal Nuovo PSI che forma un cartello elettorale con Rotondi, e la presenza del nome \"Craxi\", associabile al noto personaggio politico del passato. Eliminando il gambo del garofano e la scritta \"Craxi\", i Socialisti riescono quindi a presentare liste solo in 11 Circoscrizioni alla Camera e in 8 Regioni al Senato.\nNel frattempo i Democratici di Sinistra offrono a Bobo Craxi, come \"diritto di tribuna parlamentare\", un posto nella lista dell'Ulivo nella circoscrizione \"Lombardia 3\"; Craxi, per\u00f2, non viene eletto.\nIl risultato ottenuto da I Socialisti non \u00e8 esaltante (0,30% alla Camera e 0,37% al Senato) ma i voti conseguiti sono stati determinanti per far vincere la coalizione di Prodi sia alla Camera sia al Senato. I Socialisti non superano per un soffio lo sbarramento regionale del 3% al Senato neppure in Calabria, dove il partito aveva posto la sua roccaforte per la presenza di una forte componente socialista guidata da Saverio Zavettieri.\nIn seguito alla vittoria elettorale de L'Unione Bobo Craxi viene nominato Sottosegretario al Ministero degli Affari Esteri nel Governo Prodi II.\nIl partito si presenta anche alle contestuali elezioni amministrative, eleggendo consiglieri comunali a Rovigo, Barletta, Cosenza e Crotone ed eleggendo un consigliere provinciale a Reggio Calabria. Nessun eletto, invece, a Rimini e alle provinciali di Lucca; in entrambi i casi, i Socialisti si presentavano in una lista unica con il PSDI.\nIl primo congresso.\nIl 10 e 11 marzo 2007, in occasione del primo congresso del partito, il partito muta denominazione, divenendo I Socialisti Italiani. Zavettieri viene eletto per acclamazione segretario nazionale: tra le priorit\u00e0 indicate c'\u00e8 in primo luogo l'unit\u00e0 socialista, individuando come interlocutore privilegiato i Socialisti Democratici Italiani (SDI) di Enrico Boselli, sostenendo che non si possa proseguire con la presenza di due diversi partiti socialisti nella stessa coalizione. \nAi \"Socialisti Italiani\", cos\u00ec come allo \"SDI\" che nelle Elezioni Europee del 2004 e nelle Regionali del 2005 vi aveva gi\u00e0 fatto parte, viene lanciata da pi\u00f9 fronti la proposta di entrare nel costituendo Partito Democratico, in procinto di nascere per iniziativa dei due partiti maggiori della coalizione, i Democratici di Sinistra e La Margherita. Dal congresso, tuttavia, prende corpo la contrariet\u00e0 ad uno scioglimento nel PD, in quanto costituirebbe, secondo Zavettieri, una somma di culture estranee e in antitesi al riformismo socialista.\nIl partito partecipa quindi inizialmente al processo costituente che porter\u00e0 alla fondazione del Partito Socialista, ma gi\u00e0 nel mese di novembre 2007 Zavettieri non sottoscrive l'atto costitutivo dell'Associazione che porter\u00e0 alla Costituzione del Partito non condividendo le finalit\u00e0 e la metodologia che aveva intrapreso il percorso costituente. Bobo Craxi e Franco Simone, invece, a titolo personale, lasciano i Socialisti Italiani per aderire al nuovo Partito Socialista.\nIn occasione delle elezioni politiche del 2008, il partito presenta il proprio contrassegno al Viminale ma non partecipa alle elezioni.\nIl percorso autonomo.\nMantenuta l'autonomia dei Socialisti Italiani, il movimento partecipa ad alcune elezioni amministrative. Inoltre ritornano sulla scena in occasione delle elezioni europee del 2009, quando presentano il simbolo dei Socialisti Uniti per l'Europa (con cui il Nuovo PSI si era presentato nel 2004). Lo stesso simbolo, per\u00f2, era stato contemporaneamente presentato da Stefano Caldoro, segretario del Nuovo PSI. Inizialmente il Ministero rifiuta il contrassegno dei Socialisti Italiani ma, dopo il ricorso all'Ufficio elettorale della Suprema Corte di Cassazione, fu il simbolo di Caldoro a essere rifiutato con la contestuale ammissione del simbolo di Zavettieri, raffigurante un Garofano Rosso con gambo e foglie verdi inserito in una corona circola di colore verde chiaro, con la dicitura Socialisti Uniti, che da l\u00ec in poi rappresenter\u00e0 il contrassegno ufficiale del Partito. La lista non viene per\u00f2 ammessa alla consultazione elettorale per mancato deposito delle firme pur essendo stato attribuito la titolarit\u00e0 del simbolo conteso con il Nuovo PSI di Stefano Caldoro; i Socialisti Italiani sostenendo di essere esenti dall'obbligo della raccolta di firme (il simbolo dei Socialisti Uniti per l'Europa aveva infatti eletto due eurodeputati nelle ultime elezioni), presentano quindi ricorsi presso i tribunali dei capoluoghi di Circoscrizione.\nIl 10 ottobre 2009, con una convention nazionale a Roma, I Socialisti Italiani di Zavettieri si fusero con i socialisti autonomisti di Bobo Craxi, confluendo nel nuovo partito denominato Socialisti Uniti - PSI."}
{"id": "2752033", "revid": "116015627", "url": "https://it.wikipedia.org/wiki?curid=2752033", "title": "Tammar Luxoro", "text": "Biografia.\nSi iscrisse all'Accademia Ligustica di Belle Arti nel 1842, dove frequent\u00f2 i corsi del vedutista Domenico Pasquale Cambiaso. Nel 1849 fond\u00f2 insieme ad altri la Societ\u00e0 Promotrice di Belle Arti che aveva il compito di far conoscere alla citt\u00e0 giovani artisti meritevoli. \nFu in contatto con artisti di diverse correnti, e si avvicin\u00f2 in particolare alla pittura di paesaggio dello svizzero Alexandre Calame. Importante fu l'incontro con Antonio Fontanesi verso cui indirizz\u00f2 anche i suoi allievi Alfredo d'Andrade ed Ernesto Rayper, che in seguito diedero vita con lui alla Scuola grigia genovese.\nLe idee innovatrici di Tammar Luxoro, che voleva insegnare pittura \"en plein air\", si scontrarono con quelle conservatrici, classicheggianti di Giuseppe Isola, direttore della scuola accademica di disegno dal rilievo e dal nudo. \nNel 1874 Luxoro divenne direttore della Scuola di paesaggio dal vero, corso istituito presso l'Accademia Ligustica. \nTammar Luxoro si occup\u00f2 della tutela e del restauro dei monumenti storici genovesi, ricoprendo l'incarico di Regio Ispettore degli scavi e monumenti a Genova. Polemizz\u00f2 con Giuseppe Isola che voleva la demolizione dell'avancorpo di Palazzo San Giorgio a Genova, ritenuto di ostacolo alla viabilit\u00e0."}
{"id": "2752036", "revid": "1543377", "url": "https://it.wikipedia.org/wiki?curid=2752036", "title": "AL 200-1", "text": "AL 200-1 \u00e8 la sigla che identifica uno dei duecento reperti fossili di \"Australopithecus afarensis\" ritrovati nel 1975 a Hadar in Etiopia da D. Johanson e M. Taieb. L'et\u00e0 di questi reperti \u00e8 stata stimata tra 3,2 e 3 milioni di anni.\n\"AL 200-1\" consiste di un palato con una dentatura quasi completa. Aveva grandi incisivi a spatola, apprezzabili particolarmente nella visione frontale, con un arco dentale a forma di \"U\". La presenza del diastema, lo spazio tra gli incisivi e i canini, \u00e8 pi\u00f9 simile alla dentatura delle scimmie antropomorfe che a quella degli esseri umani."}
{"id": "2752040", "revid": "29231924", "url": "https://it.wikipedia.org/wiki?curid=2752040", "title": "Chi viene in viaggio con me?", "text": ""}
{"id": "2752047", "revid": "695564", "url": "https://it.wikipedia.org/wiki?curid=2752047", "title": "Fat Bu", "text": ""}
{"id": "2752048", "revid": "125124315", "url": "https://it.wikipedia.org/wiki?curid=2752048", "title": "Maria Cristina Brancucci", "text": "Come cantante \u00e8 stata attiva negli anni sessanta e settanta usando gli pseudonimi Christy e Cristy.\nBiografia.\nEra figlia di Italo Brancucci e sorella maggiore di Ernesto Brancucci, meglio noto come Ermavilo, ex corista del Clan Alleluia dal 1969 al 1974, dei Cantori Moderni di Alessandroni e noto paroliere, doppiatore e direttore musicale per Disney.\nInizia l'attivit\u00e0 di cantante all'inizio degli anni '60, cantando in varie colonne sonore realizzate per l'RCA Italiana da autori come Ennio Morricone e Luis Bacalov, collaborando spesso con I \"Cantori moderni\" di Alessandroni.\nPassa poi alla Parade, debuttando come cantante solista; nel 1968 doppia Barbra Streisand nelle parti cantate del film \"Funny Girl\".\nNel 1969 collabora con il complesso beat Clan Alleluia, insieme al fratello Ernesto Brancucci, assieme al quale realizzer\u00e0 ben tredici album (LP), fino al 1974.\nNel 1969 partecipa al \"Cantagiovani\", una manifestazione musicale itinerante organizzata dalla RCA Italiana, in cui si esibisce con altri artisti come Gabriella Ferri, Ugolino, i Bertas, Rosalino Cellamare ed altri; inoltre con la canzone \"Il sole\" partecipa a \"Un juke-box per l'estate\".\nNel 1970 interpreta la parte della \"Vavassora\" nella commedia musicale \"Alleluja brava gente\" (scritta da Garinei e Giovannini in collaborazione con Iaia Fiastri, con musiche di Domenico Modugno e Renato Rascel).\nTorna a lavorare con Garinei e Giovannini nella stagione 1974/1975, interpretando \"Ortensia\" in \"Aggiungi un posto a tavola\", con musiche di Armando Trovajoli, lavorando insieme, tra gli altri, a Johnny Dorelli, Paolo Panelli e Bice Valori. Manterr\u00e0 questo ruolo anche nelle successive tre edizioni, nel 1978 e nel 1990 sempre al fianco di Dorelli e nel 2002 al fianco di Giulio Scarpati.\nNel 1975 incide la canzone \"Against The Light\", scritta da Roberto Pregadio per la musica e da Fabrizio Pregadio per il testo, per la colonna sonora del film Peccati di giovent\u00f9 di Silvio Amadio (con Gloria Guida).\nMarted\u00ec 7 dicembre 2010 partecipa come \"identit\u00e0\" al quiz televisivo \"Soliti ignoti - Identit\u00e0 nascoste\", come persona che ha cantato \"I sogni son desideri\", in occasione della prima TV del film \"Cenerentola\" su Rai Uno."}
{"id": "2752062", "revid": "1005847", "url": "https://it.wikipedia.org/wiki?curid=2752062", "title": "Monorotaia di Piastreta", "text": "La monorotaia di Piastreta era un impianto per la lizzatura, ovvero il trasporto a valle del marmo, costruito sulle Alpi Apuane tra il 1922 ed il 1923. Consisteva in una monorotaia che collegava le cave di Piastreta sul Monte Sella con Renara, nel comune di Massa, percorrendo circa 3,5 chilometri con un dislivello di 1270 m.\nTecnica.\nL'impianto consisteva in una singola rotaia su traversine in legno, su cui si muoveva un trattore motorizzato che trainava una slitta da carico. Il sistema delle slitte era gi\u00e0 utilizzato, per il trasporto del marmo, anche in altre \"vie di lizza\", ovvero su altri percorsi adibiti alla lizzatura del marmo: in genere erano in legno e venivano calate per mezzo di funi. L'invenzione della monorotaia per la lizzatura si deve all'ingegnere inglese Charles Denham, all'epoca proprietario delle cave, da cui il nome di \"monorotaia \"Denham\"\". La rotaia fu realizzata dalle Officine meccaniche Sesto San Giovanni. Fu l'unico impianto di questo tipo ad essere costruito.\nPercorso.\nLa monorotaia di Piastreta partiva dalla cava a cui deve il nome sul Monte Sella, ad un'altitudine di 1580 metri sul livello del mare. Da quota 995\u00a0m inizia la discesa attraverso un canale detto \"Fosso del Chiasso\", dove la pendenza raggiunge il 90%, fino alla fine del percorso in corrispondenza del poggio di carico: in questo tratto la rotaia \u00e8 affiancata da una scala di 2500 gradini che permetteva ai cavatori di raggiungere le cave. Questa via di lizza prende il nome di \"Lizza Piastreta\" o \"Lizza della Monorotaia\"."}
{"id": "2752064", "revid": "1632387", "url": "https://it.wikipedia.org/wiki?curid=2752064", "title": "Un tragico esperimento", "text": "Un tragico esperimento (\"My Hairiest Adventure\") \u00e8 il ventiseiesimo libro della serie horror per ragazzi \"Piccoli brividi\", ideata dallo scrittore statunitense R. L. Stine.\nTrama.\nIl dodicenne Larry Boyd vive in un paese dove si trovano molti cani randagi che, per qualche strano motivo, sembrano avercela spesso con lui. Ha un problema alle ghiandole sudoripare e perci\u00f2 ogni due settimane deve farsi fare un\u2019iniezione dal dottor Murkin, il medico del paese.\nUn giorno, dopo aver fatto le prove per un concerto con i suoi amici Lily, Jared, Manny e Kristina, trova in un bidone dei rifiuti una boccetta di lozione abbronzante. Lui e i suoi amici la provano, spalmandosela sulle mani e la faccia, per scoprire poi che il prodotto \u00e8 scaduto da anni. Qualche tempo dopo, a Larry iniziano a spuntare peli neri, prima sulle mani, poi anche sul resto del corpo e ogni volta \u00e8 costretto a radersi. In seguito informa suo padre della cosa, il quale lo porta subito dal dottor Murkin. Il dottore pratica a Larry la solita iniezione, ma non gli d\u00e0 nessuna cura per i peli che continuano a spuntagli, limitandosi a dire che \u00e8 meglio aspettare e vedere cosa sarebbe accaduto.\nUn giorno Manny non si presenta alle prove per il concerto scolastico (i cinque amici si allenano spesso per tentare di battere il loro rivale, un ragazzo strafottente di nome Howie Hurwin) e Larry, recatosi a casa sua, scopre che lui e la sua famiglia sono misteriosamente scomparsi, come se avessero traslocato all\u2019improvviso. Larry trova infine il coraggio di chiedere ai suoi amici se anche a loro stanno spuntando peli neri dopo aver usato la lozione abbronzante: Jared e Kristina scoppiano a ridere, ma Lily rimane seria. Larry cerca di recuperare la boccetta con la lozione per mostrarla al dottor Murkin, in modo che possa analizzarla. Ci riesce, ma viene assalito da alcuni cani e finisce per farla cadere, rompendola. Il giorno dopo Larry incontra uno strano cane: ha un occhio verde e uno azzurro, proprio come la sua amica Lily e porta la sua stessa moneta da pirata al collo. Larry raggiunge di corsa i genitori di Lily, che sembra stiano traslocando a loro volta. Essi reagiscono in modo strano, negando l\u2019esistenza di Lily e esortando Larry a tornare a casa. \nIl giorno dopo Larry, Jared e Kristina, i tre membri della band rimasti, si esibiscono al concerto scolastico. Durante l\u2019esibizione il corpo di Larry si ricopre interamente di peli e lui e gli amici vincono il primo premio battendo Howie, in quanto tutti pensano che fossero effetti speciali. Larry per\u00f2 scappa a casa e mostra ai genitori il suo mutamento. Questi sono cos\u00ec infine costretti a rivelargli la verit\u00e0. La lozione abbronzante scaduta non c\u2019entra nulla, gli sono spuntati tutti quei peli in quanto lui \u00e8 in realt\u00e0 un cane. Il dottor Murkin aveva infatti creato un siero per trasformare cani in bambini; la citt\u00e0 in cui abitano \u00e8 tutto frutto dell'esperimento e la sostanza che gli iniettava periodicamente era il siero. Tuttavia dopo un po\u2019 il siero diventa inefficace e i cani riprendono il loro normale aspetto. Il dottore decide cos\u00ec di fermare gli esperimenti sui cani e Larry ne \u00e8 contento. Torna alla sua vita da cane assieme a Lily e Manny. Un giorno per\u00f2, scopre che i suoi ex genitori hanno portato a casa la loro gatta Jasper trasformata in un neonato.\nEpisodio TV.\nNel 1995 \u00e8 stata realizzata una trasposizione televisiva di questo libro."}
{"id": "2752065", "revid": "148107", "url": "https://it.wikipedia.org/wiki?curid=2752065", "title": "Erinn Hayes", "text": "\u00c8 sposata dal 2004 con Jack Hayes (da cui prese il cognome) con cui ha due figlie, Maggie (2008) e Lilah Grace (2009)."}
{"id": "2752068", "revid": "1442080", "url": "https://it.wikipedia.org/wiki?curid=2752068", "title": "Giuliano de Grenier", "text": "Biografia.\nEra il figlio e il successore di Baliano I e Margherita (o Anais) di Brienne, figlia di Gualtieri III, Conte di Brienne (fratello maggiore di Giovanni di Brienne). \nEgli non mostr\u00f2 la saggezza di suo padre nei suoi rapporti con \u00ec Saraceni, fu descritto dai suoi contemporanei come irresponsabile e superficiale. \nNel 1257 Giuliano vendette ai Cavalieri Teutonici la Signoria dello Shuf, vassalla della Signoria di Sidone.\nNel 1260, dopo che i Mongoli insieme con gli armeni ed i Crociati di Antiochia avevano conquistato Damasco, Giuliano pens\u00f2 di attaccare e di saccheggiare l'area della Beq\u0101\u02bf, un territorio recentemente conquistato dai Mongoli.\nIl generale mongolo Kitbuga Noyan invi\u00f2 il proprio nipote con una piccola forza per ottenere soddisfazione, ma Giuliano colse i Mongoli in un'imboscata e li uccise; Kitbuga allora saccheggi\u00f2 la citt\u00e0 di Sidone distruggendone le mura,\nma non espugn\u00f2 il castello.\nDi conseguenza quello stesso anno Giuliano vendette la signoria ai Cavalieri Templari ed entr\u00f2 nell'ordine del Tempio egli stesso, per esserne espulso per ragioni sconosciute.\nNon si sa quello che avvenne in seguito di lui, ma \u00e8 scritto:\nMatrimonio e discendenza.\nNel 1252 o 1255 spos\u00f2 Eufemia, figlia di Aitone I d'Armenia, che gli diede tre figli:\nDal 1256 al 1261 ebbe una relazione con Plaisance d'Antiochia, vedova di Enrico I di Cipro, facendo infuriare il Papa. Si separ\u00f2 da Eufemia nel 1263."}
{"id": "2752070", "revid": "287204", "url": "https://it.wikipedia.org/wiki?curid=2752070", "title": "Puccini (disambigua)", "text": "Cinema e televisione.\nLe seguenti opere trattano tutte della vita del compositore Giacomo Puccini:"}
{"id": "2752071", "revid": "767487", "url": "https://it.wikipedia.org/wiki?curid=2752071", "title": "L'impero di Ash", "text": " \nL'impero di Ash (\"Empire of Ash\") \u00e8 un film del 1988 diretto da Michael Mazo.\n\u00c8 un film fantascientifico canadese di ambientazione post apocalittica sceneggiato e prodotto da Loyd A. Simandl. Il film \u00e8 stato ridistribuito nel 1989 col titolo \"Empire of Ash II\" e in seguito rieditato come \"Maniac Warriors\" per il mercato statunitense. Ha avuto un seguito, \"Empire of Ash III\" (\"Last of Warriors\" per il mercato statunitense).\nTrama.\nXXV secolo. Dalle ceneri di una pestilenza i sopravvissuti sani piombano in un cupo medioevo, e si danno da fare per costruire una nuova societ\u00e0, mentre cercano di resistere agli attacchi di un'orda di barbari composta dai sopravvissuti infetti. Essi si aggrappano alla vita con l'ausilio della Medicina: continue trasfusioni di sangue di vittime non contaminate concedono loro una vita normale per un breve tempo.\nDa questi ultimi viene rapita la sorella di Danielle. Danielle si precipita a salvarla con l'aiuto degli allegri compari in un clima di violenza, pallottole vaganti, medici mutanti, uomini di Chiesa che si proclamano profeti di religioni dimenticate dai propri Padri alle quali si alternano scene di nudo, dialoghi incoerenti e sfilate d'improbabili mezzi corazzati. Alla fine tutto ritorna come prima, ed i malati vengono quasi tutti eliminati.\nProduzione.\nLe riprese si svolsero nella Columbia Britannica, anche se la storia \u00e8 ambientata nel Nuovo Idaho.\nLa casa di produzione canadese non era contenta dei risultati al botteghino, ma doveva recuperare almeno una parte dei cinquantamila dollari che era costata la produzione. Fu un'idea del regista stesso riproporre lo stesso film l'anno dopo, facendolo passare per un sequel. L'idea non fu molto apprezzata dal pubblico e il film fu venduto alla North American Picture, che provvide a conferirgli una coerenza nella fabula: in questa edizione viene introdotta la storia del virus che aveva decimato il genere umano. Inizialmente non veniva spiegato alcun virus, e questa era la soluzione pi\u00f9 ovvia: c'erano troppe conifere e specchi d'acqua per le conseguenze di un fall-out, e troppi mezzi corazzati per giustificare un tracollo economico causato dall'esaurimento del petrolio. Cos\u00ec i mutanti sono ora \"infetti\". Esso viene spiegato dal narratore durante il film, con sottofondo di chitarra: siamo nel venticinquesimo secolo, siamo in Nuova Idaho, e il compito dei novelli templari \u00e8 di difendere dai \"peccatori\" la terra che diventer\u00e0 la \"Nuova Madre\".\nCritica.\nIl campo lunghissimo offre notevoli panoramiche di foresta vergine e incontaminata, ma anche i piani medi sui personaggi lasciano trasparire i fiumi puliti dalle rive pietrose, sulle cui rive la gente pesca contemplando l'immensit\u00e0 che li circonda.\nQuesto messaggio \u00e8 caro ai canadesi: la natura, la \"Grande Madre\" che d\u00e0 speranza e nutrimento ha conosciuto tempi migliori di questo cupo medioevo e l'unica salvezza \u00e8 allearsi con essa; gli appestati invece usano mezzi meccanici per sopravvivere, e questi mezzi meccanici sfruttano incondizionatamente esseri della natura, ignorando che il prosciugarsi delle risorse non far\u00e0 altro che ucciderli. Si torna alla religione dei Nativi: si venera la Natura, la Madre Idaho, si collabora col mondo animale. Questo \u00e8 il messaggio del film che accomuna il filone catastrofico canadese.\nFantafilm scrive che si tratta del \"solito repertorio alla post-apocalittico di serie B: mutanti in saio da lebbrosi, esplosioni e sparatorie, motociclette e mezzi corazzati modificati, elmetti e giubbotti rinforzati con placche di metallo e borchie varie, sceneggiatura in stile fumetto, e qualche nudo femminile.\"\nSequel.\nNel sequel \"Empire of Ash III\", noto negli Stati Uniti come \"Last of Warriors\", la trama va incontro al gusto dell'epoca: l'ibridazione, spesso di gusto spiccatamente fumettistico, tra la fantascienza e il cinema d'azione violenta."}
{"id": "2752074", "revid": "348618", "url": "https://it.wikipedia.org/wiki?curid=2752074", "title": "Al Sabah", "text": "\u0100l \u1e62ab\u0101\u1e25 () \u00e8 la famiglia regnante dell'Emirato di Kuwait.\nStoria.\nIl Kuwait moderno si forma attorno alla met\u00e0 del Settecento quando era ancora un piccolo centro di pescatori di perle, mercanti e guerrieri e predoni del deserto. In quel tempo le grandi famiglie si accordarono per una divisione del lavoro e l'\u0100l \u1e62ab\u0101\u1e25 - appartenente al ramo \u02bfUt\u016bb della trib\u00f9 degli \u02bfAnaza - fu scelta come famiglia che avrebbe espresso lo \"Shaykh\" con poteri di governo. \nIl Kuwait contemporaneo \u00e8 stato fondato dallo \"Shaykh\" Mubarak Al Sabah che nel 1899 firm\u00f2 un accordo segreto con i britannici ottenendo protezione contro le mire dell'Impero ottomano, che intendeva allora rendere effettivo il suo controllo nominale sul Nord del Golfo. Durante la Prima guerra mondiale, il Kuwait si schiera dalla parte del Regno Unito contro l'Impero ottomano. Nel dopoguerra lo Sceicco concede la prima concessione petrolifera alla Kuwait Oil Company, una \"joint venture\" tra la Anglo-Iranian Oil Company e la Gulf Oil. Con le rendite petrolifere l'\u0100l \u1e62ab\u0101\u1e25 fu sempre molto attenta a condividere i vantaggi dello sviluppo economico con le altre grandi famiglie kuwaitiane. Negli anni Cinquanta il Kuwait concluse un nuovo patto sociale che riconferma la famiglia \u0100l \u1e62ab\u0101\u1e25 al trono. \nL'attaccamento della popolazione alla casa regnante fu poi evidente durante l'invasione irachena nella prima guerra del Golfo."}
{"id": "2752077", "revid": "112952358", "url": "https://it.wikipedia.org/wiki?curid=2752077", "title": "La fiera dei sogni", "text": "La fiera dei sogni \u00e8 stato un programma televisivo di intrattenimento trasmesso in prima serata sul Secondo Programma (l'attuale Rai 2) tra il 1963 e il 1966. La prima puntata fu trasmessa sabato 20 aprile 1963 e l'ultima puntata il 6 aprile del 1966.\nAutori del programma erano Mike Bongiorno e Adolfo Perani. Registi furono Gianni Serra e Romolo Siena.\nIl quiz.\nSi trattava di un quiz in cui i concorrenti dovevano rispondere a domande riguardanti una materia a scelta oppure l'attualit\u00e0: il vincitore poteva scegliere un premio a piacere per un valore che non superasse i 5.000.000 di lire.\nConduzione.\nLa trasmissione era condotta da Bongiorno con la collaborazione, via via, di varie vallette: Paola Penni, Alba Rigazzi, Gilda Giuffrida, Milena Manni, Anna Identici, Anna Marchetti, Giulia Shell e Vanna Brosio.\nL'orchestra che accompagnava e scandiva i tempi della trasmissione era diretta da Tony De Vita, all'esordio sul piccolo schermo proprio con questo programma; tra i cantanti fissi c'erano Sergio Renda, Franco Franchi, Angela e Wilma Roy."}
{"id": "2752081", "revid": "1149807", "url": "https://it.wikipedia.org/wiki?curid=2752081", "title": "DoomRL", "text": "DoomRL (o Doom, the Roguelike) \u00e8 un videogioco di tipo rogue, dichiaratamente ispirato agli sparatutto in prima persona \"Doom\" e \"\". \u00c8 stato realizzato da Kornel Kisielewicz, che ha utilizzato Free Pascal e le librerie SDL e FMOD. \"DoomRL\" \u00e8 gratuito e disponibile per Microsoft Windows e Linux.\nModalit\u00e0 di gioco.\nA differenza della maggior parte dei titoli di tipo rogue, \"DoomRL\" possiede un inventario pi\u00f9 limitato, e diverse caratteristiche sono state semplificate per meglio adattarsi ad uno stile di gioco pi\u00f9 rapido e orientato all'azione."}
{"id": "2752088", "revid": "1305772", "url": "https://it.wikipedia.org/wiki?curid=2752088", "title": "M1919", "text": "M1919 pu\u00f2 indicare diversi armamenti militari statunitensi identificati con un vecchio sistema di nomenclatura basato sull'anno di costruzione. Con il numero di modello (Model number) M1919 si possono individuare:"}
{"id": "2752089", "revid": "339392", "url": "https://it.wikipedia.org/wiki?curid=2752089", "title": "M1919 Kaliber", "text": ""}
{"id": "2752101", "revid": "767487", "url": "https://it.wikipedia.org/wiki?curid=2752101", "title": "The Manhattan Transfer (album)", "text": "The Manhattan Transfer \u00e8 un album del gruppo vocale statunitense omonimo, pubblicato nel 1975 dalla Atlantic Records. Si tratta del disco di debutto del gruppo nella formazione con Tim Hauser, Janis Siegel, Alan Paul e Laurel Mass\u00e9. In precedenza una diversa incarnazione dei Manhattan Transfer, capeggiata da Gene Pistilli, aveva realizzato un unico album, intitolato \"Jukin\"', per la Capitol.\nL'album fu co-prodotto dal fondatore della Atlantic Records, Ahmet Erteg\u00fcn che aveva scoperto il quartetto vocale in un club di New York alla fine del 1974. Raggiunse la posizione 33 della classifica di Billboard trainato dal buon successo del singolo \"Operator\".\nIl disco.\nL'album contiene gi\u00e0 tutti gli elementi che renderanno famosi i Manhattan Transfer negli anni successivi. Un misto di vecchi standard ripescati dal repertorio dello swing, del jive e dei musical di Broadway, di cover di gruppi vocali dell'epoca del doo-wop, di escursioni nel jazz vocale e di canzoni pop, rhythm and blues e easy listening moderne.\nIl disco si apre con \"Tuxedo Junction\", uno dei brani pi\u00f9 celebri della \"swing era\". Scritto per l'orchestra di Erskine Hawkins nel 1939, divenne uno dei cavalli di battaglia di Glenn Miller durante la seconda guerra mondiale. In questa versione il brano \u00e8 una precisa replica di quella di Miller, con le quattro voci che ricreano le armonie dell'orchestra e si sostituiscono ai riff dei fiati con la tecnica del \"vocalese\" che render\u00e0 celebre il quartetto newyorkese. Il brano raggiunse la posizione 24 delle classifiche pop britanniche e fu la sigla dei Manhattan Transfer almeno fino al 1978, quando fu incisa \"Four Brothers\", ma rimase comunque uno dei cardini del loro repertotorio jazzistico.\n\"Blue Champagne\" proviene da repertorio dell'orchestra di Jimmy Dorsey e raggiunse anch'essa, come \"Tuxedo Junction\", il primo posto delle classifiche di vendita statunitense nel 1941. \"Candy\" \u00e8 un altro standard degli anni quaranta, portata la successo da Johnny Mercer e Jo Stafford, poi da Dinah Shore e infine dalla cantante R'n'B Big Maybelle nel 1953 e la cui versione \u00e8 stata inserita nella Grammy Hall of Fame.\n\"You Can Depend on Me\" \u00e8 una composizione di Earl Hines del repertorio degli All Stars di Louis Armstrong interpretata successivamente dalla cantante country Brenda Lee che nel 1961 l'aveva portata alla posizione 6 della Billboard Hot 100. La versione dei Manhattan Transfer si rif\u00e0 a quella jazz di Jimmy Rushing (ex \"vocalist\" di Count Basie) incisa nel 1966. Zoot Sims, che aveva partecipato alla \"session\" di Rushing, partecip\u00f2 come ospite alla versione dei Manhattan Transfer suonando l'assolo di sassofono tenore. Al brano fu aggiunta anche una parte vocale in stile \"vocalese\" di Janis Siegel e Tim Hauser.\n\"Java Jive\" era stata gi\u00e0 incisa nell'unico album realizzato dalla prima incarnazione dei Manhattan Transfer nel 1971. Anche in questo caso si tratta di un vecchio brano degli anni quaranta, portato al successo nel 1940 dal gruppo vocale doo-wop The Ink Spots. Il testo contiene un gioco di parole tra \"chili bean\" e il titolo della canzone italiana \"Ciribiribin\" composta da Carlo Tiochet e da Alberto Pestalozza nel 1898, lanciata dall'austriaca Mitzi Kirchner e molto popolare negli Stati Uniti in quegli anni (fu incisa tra gli altri da Enrico Caruso nel 1909, da Benny Goodman nel 1938, da Henry James con Frank Sinatra, da Glenn Miller e da Bing Crosby nel 1939 e, in Italia, dall'Orchestra Angelini nel 1941 e dal Trio Lescano nel 1942). Sempre del repertorio dei The Ink Spot \u00e8 \"That Cat is High\" composta da J. Mayo Williams, qui con un potente arrangiamento swing in cui le voci femminili rendono il miagolio dei gatti imitando in modo originale il suono di una sezione di fiati dotati di sordina.\nNell'album sono comprese altre cover di gruppi vocali del passato, come \"Gloria\", incisa nel 1954 dal quintetto di Harlem The Cadillacs e riproposta dai Manhattan Transfer in una versione adatta alla voce solista di Alan Paul che, prima di entrare nel gruppo, era stato nel cast originale del musical \"Grease\". \"Sweet Talking Guy\" \u00e8 invece la cover di un successo del gruppo vocale femminile The Chiffons che nel 1966, col titolo \"Sweet Talkin' Guy\", raggiunse la Top 10 delle classifiche statunitensi.\nAltro recupero dal passato, impreziosito da un assolo di sassofono Michael Brecker (al tempo soprattutto apprezzato \"session men\"), \u00e8 \"Operator\", un ritmato gospel scritto da Bill Spivery negli anni cinquanta per i suoi The Friendly Brothers. \"Operator\" fu il primo singolo di successo dei Manhattan Transfer e raggiunse la posizione 22 nella Hot 100 di Billboard.\n\"Operator\" colp\u00ec soprattutto per l'introduzione \"a cappella\" e per l'intensa e emozionante interpretazione della solista Janis Siegel ed ebbe una buona diffusione radiofonica.\nIl disco, caratteristica comune a gran parte dei successivi lavori dei Manhattan Transfer, contiene, oltre a citazioni e revival del passato, anche canzoni moderne, come il funky \"Occappella\", una composizione del musicista e produttore R'n'B Allen Toussaint che era stata registrata l'anno prima da Ringo Starr nel suo \"Goodnight Vienna\" con Dr. John. Sia l'ex-Beatle che il pianista di New Orleans furono tra gli ospiti di \"Coming Out\", il successivo album dei Manhattan Transfer.\nChiaro omaggio allo stile doo-wop dei gruppi vocali degli anni cinquanta \u00e8 \"Heart's Desire\" che proviene dal repertorio dei The Avalons, un gruppo rhythm 'n' blues e gospel attivo a partire dal 1947 fino al 1959.\nL'unica canzone originale del disco \u00e8 \"Clap Your Hands\", un ritmato pezzo in pieno stile disco music con tanto di accompagnamento di violini, unica composizione dei Manhattan Transfer del disco (sulla musica del direttore musicale, chitarrista e arrangiatore Ira Newborn). \"Clap Tour Hand\" fu il primo singolo tratto dall'album, pur senza grande successo."}
{"id": "2752103", "revid": "767487", "url": "https://it.wikipedia.org/wiki?curid=2752103", "title": "Hell's House", "text": "Hell's House \u00e8 un film del 1932 scritto, sceneggiato e diretto da Howard Higgin.\nTrama.\nRimasto orfano dopo la morte della madre in un incidente, Jimmy Mason va a vivere con gli zii, Emma e Henry Clark. L\u00ec, conosce Kelly, un vicino che lo impressiona con le sue conoscenze e i contatti che vanta. In realt\u00e0, Kelly \u00e8 un contrabbandiere e quando Jimmy gli chiede un lavoro, lo inquadra nella sua organizzazione. Preso durante un'incursione della polizia, il ragazzo non fa il nome del suo boss e cos\u00ec viene condannato a tre anni da passare in un riformatorio. L\u00ec, deve lavorare in una fabbrica di mattoni dove fa amicizia con Shorty, un ragazzo malaticcio che soffre delle dure condizioni dell'istituto. Aiutando Jimmy che cerca di far pervenire una lettera a Kelly, il suo capo, Shorty - che protegge l'amico - viene condannato all'isolamento. Jimmy riesce a scappare dal riformatorio per andare a chiedere aiuto a Kelly e a Peggy Gardner, la sua ragazza. Mentre Kelly non vuole rogne, Peggy chiama invece un giornalista, Frank Gebhardt, che da molto tempo \u00e8 alla ricerca di notizie sulle condizioni di vita dei ragazzi chiusi nel riformatorio. La polizia segue Jimmy nell'ufficio di Gebhardt e sta per riportarlo indietro quando Kelly ha un ripensamento e ammette la propria colpevolezza, scagionando Jimmy che viene liberato. Il povero Shorty, invece, muore a causa del regime brutale e degli abusi del sistema.\nProduzione.\nIl film fu prodotto dalla B.F. Zeidman Productions Ltd.\nDistribuzione.\nDistribuito dalla Capitol Film Exchange, il film usc\u00ec nelle sale cinematografiche degli Stati Uniti il 30 gennaio 1932. In Francia, venne distribuito il 10 marzo 1933"}
{"id": "2752110", "revid": "486946", "url": "https://it.wikipedia.org/wiki?curid=2752110", "title": "Celeborn (albero)", "text": ""}
{"id": "2752121", "revid": "767487", "url": "https://it.wikipedia.org/wiki?curid=2752121", "title": "Daniel Sahuleka", "text": "Biografia.\nHa iniziato la sua attivit\u00e0 di musicista nel 1977 col singolo \"You Make My World So Colourful\", avviando una prolifica carriera caratterizzata da fortunati album e numerosi singoli.\nNel 1983 ha inoltre collaborato con l'olandese Ad Visser per la canzone di successo \"Giddyap a gogo\"."}
{"id": "2752136", "revid": "72396", "url": "https://it.wikipedia.org/wiki?curid=2752136", "title": "Google Sketchup", "text": ""}
{"id": "2752139", "revid": "123808251", "url": "https://it.wikipedia.org/wiki?curid=2752139", "title": "Ad Visser", "text": "Biografia.\nHa esordito come conduttore televisivo nel 1970 con il programma musicale \"Toppop\" per poi intraprendere parallelamente una carriera da cantante, incidendo diversi dischi, a partire dal 1981, per varie etichette tra cui la Universal. Ha collaborato con il cantante indonesiano Daniel Sahuleka, nel 1983, per il singolo \"Giddyap a gogo\" e per \"Adventure (Restless Breed)\""}
{"id": "2752141", "revid": "601626", "url": "https://it.wikipedia.org/wiki?curid=2752141", "title": "Selam", "text": ""}
{"id": "2752150", "revid": "1543377", "url": "https://it.wikipedia.org/wiki?curid=2752150", "title": "Erofej Pavlovi\u010d Chabarov", "text": "Sia la grande citt\u00e0 di Chabarovsk che la cittadina di Erofej Pavlovi\u010d (che si trovano lungo il percorso della Ferrovia Transiberiana nell'Oblast' dell'Amur) hanno preso il nome da lui.\nBiografia.\nOriginario della zona di Velikij Ustjug, nella Russia europea settentrionale, Chabarov amministr\u00f2 le miniere di sale a Sol'vy\u010degodsk per conto della famiglia Stroganov..\nNel 1625 navig\u00f2 a vela da Tobol'sk a Mangazeja. Tre anni dopo lasci\u00f2 la citt\u00e0 con una spedizione e raggiunse il fiume Cheta (nella parte orientale della Penisola del Tajmyr). Nel 1630 Chabarov effettu\u00f2 il percorso inverso tornando a Tobol'sk da Mangazeja, ma questa volta via terra. Tra il 1632 e il 1641 raggiunse il fiume Lena fondando lungo le sue rive, alla confluenza della Kuta e della Kirenga, un villaggio.\nLa prima spedizione (1649-1650).\nNel 1649 Chabarov fu il secondo russo ad esplorare l'Amur dopo Vasilij Danilovi\u010d Pojarkov (1643-1646). La via seguita da Pojarkov lungo il fiume Aldan era troppo difficile per essere funzionale; ad un certo punto, quindi, Chabarov tent\u00f2 di raggiungere l'Amur seguendo invece il Vitim.\nNel 1647 un cacciatore, di ritorno a Jakutsk dopo un'esplorazione sul fiume Ol\u00ebkma, rifer\u00ec che quest'ultimo avrebbe potuto condurre fino all'Amur. Nella primavera del 1649 Chabarov part\u00ec a proprie spese verso il corso del fiume Ol\u00ebkma, quindi, seguendo il corso del suo affluente Tungir, si spost\u00f2 via terra fino alla \u0160ilka (uno dei rami sorgentiferi dell'Amur).\nRaggiunto l'Amur all'inizio del 1650, trov\u00f2 la regine praticamente abbandonata, in quanto la temibile reputazione dei cosacchi l'aveva preceduto. Avendo finalmente trovato un valido percorso da seguire, nel maggio del 1650 torn\u00f2 a Jakutsk e fece la sua relazione sul viaggio. Diede una bella descrizione delle terre esplorate, mise in guardia sul pericolo di un intervento in zona dei cinesi e sugger\u00ec di organizzare una spedizione di maggiori dimensioni accompagnata da una guarnigione militare.\nLa seconda spedizione (1650-1653).\nViste le difficolt\u00e0 di comunicazione con Mosca e i ritardi che ne sarebbero derivati, il Voivoda di Jakutsk Francbekov decise di agire di propria iniziativa e invi\u00f2 nuovamente Chabarov verso sud accompagnato da una forza di spedizione pi\u00f9 ampia. Il Voivoda, inoltre, gli consegn\u00f2 delle lettere di Sua Maest\u00e0 lo Zar Alessio I di Russia per il Principe Daur Lavkaj di Albazin e per il \"\"Principe Bogdoj\" (in russo \u041a\u043d\u044f\u0437\u044c \u0411\u043e\u0433\u0434\u043e\u0439), con cui si chiedeva a questi ultimi di sottomettersi allo Zar e si minacciava di inviare un esercito di 6.000 soldati se non avessero obbedito\n. Francbekov pensava che questo \"Principe Bogdoj\"\" fosse semplicemente un altro capo locale siberiano: in realt\u00e0 si trattava nientemeno che dell'Imperatore della Cina.\nChabarov valic\u00f2 le montagne nell'autunno del 1650, ma questa volta incontr\u00f2 resistenza armata. Costru\u00ec gli accampamenti invernali ad Albazin, nella parte pi\u00f9 settentrionale del bacino dell'Amur. Nel giugno 1651, dopo aver ricevuto rinforzi, inizi\u00f2 a discendere il fiume. A settembre la spedizione raggiunse la confluenza con il Sungari (\"Songhua\"). Il 29 settembre raggiunsero A\u010dansk, nei pressi dell'attuale Chabarovsk, e decisero di trascorrervi l'inverno.\nL'8 ottobre vennero attaccati da circa 1.000 locali che, una volta sconfitti, chiesero aiuto ai loro feudatari manci\u00f9. Il 24 marzo 1652 arriv\u00f2 da Ning'an un gruppo di 2.000 manci\u00f9 e coreani armati di artiglieria e attacc\u00f2 A\u010dansk; Chabarov riusc\u00ec in qualche modo a battere anche questi avversari (per la sua incompetenza in seguito il generale manci\u00f9 Haise venne giustiziato).\nNon sapendo quanti cinesi fossero presenti nella zona, il 22 aprile decise di iniziare la ritirata lungo l'Amur. Ad un certo punto la spedizione incontr\u00f2 un nuovo esercito composto da 6.000 cinesi, ma riusc\u00ec ad aggirarli inosservata sfruttando la nebbia e l'oscurit\u00e0 della notte. Risalendo il fiume incontr\u00f2 una pattuglia di 117 cosacchi che gli erano stati inviati come rinforzo. Venne a sapere da un prigioniero che sulle sponde del Sungari si stava radunando un altro esercito manci\u00f9.\nIl primo di agosto raggiunse la confluenza con la Zeja; qui 136 dei suoi uomini si ammutinarono, lasciandolo con solo 212 a lui fedeli. Dal momento che Chabarov racconta dell'ammutinamento subito dopo aver affrontato la questione di dove stabilire l'accampamento invernale, \u00e8 probabile che il dissenso sia nato perch\u00e9 alcuni non giudicavano una buona idea restare sulla Zeja e aspettare il possibile attacco manci\u00f9. Dal campo sulla Zeja mand\u00f2 un resoconto al Voivoda di Jakutsk descrivendo con realismo come avessero bruciato villaggi, massacrato i nativi e torturato i prigionieri.\nDa questo punto in avanti le fonti diventano pi\u00f9 confuse. Apparentemente, la spedizione di Chabarov svern\u00f2 sulla Zeja. Nell'autunno 1653 arrivarono 150 uomini di rinforzo guidati da Dmitrij Zinov'ev; in qualit\u00e0 di nobile, Zinov'ev pretese il pieno comando delle operazioni, e in seguito al rifiuto di Chabarov lo fece mettere agli arresti. Incapace di avere il sostegno degli uomini di Chabarov e non avendo in realt\u00e0 modo di trattare con i manci\u00f9, Zinov'ev si ritir\u00f2 dall'Amur con parte del suo esercito. A capo di quelli che rimanevano venne posto Onufrij Stepanov.\nChabarov venne privato del suo rango e delle sue propriet\u00e0 e mandato a Mosca, con un viaggio di quindici mesi, per essere giudicato. Dopo un anno di ritardo venne assolto; gli venne conferito il titolo nobiliare minore di \"Syn bojarskij\" di Ilimsk, a condizione che facesse ritorno in Siberia. L'ultima menzione del nome di Chabarov compare in alcuni documenti nel 1658, quando il Ministero per la Siberia ordin\u00f2 che venisse messo ai ferri se avesse rifiutato di guidare una nuova spedizione sull'Amur."}
{"id": "2752153", "revid": "29233825", "url": "https://it.wikipedia.org/wiki?curid=2752153", "title": "Quattro frecce", "text": ""}
{"id": "2752161", "revid": "1249613", "url": "https://it.wikipedia.org/wiki?curid=2752161", "title": "Ren\u00e9e Falconetti", "text": "A volte accreditata anche come Maria Falconetti, Marie Falconetti, Ren\u00e9e Maria Falconetti, o, semplicemente, Falconetti, fu un'attrice teatrale e cinematografica francese, nota per il ruolo di Giovanna d'Arco nel film muto del 1928 \"La passione di Giovanna d'Arco\" di Carl Theodor Dreyer. \nCalc\u00f2 i palcoscenici del teatro parigino degli anni '20 e interpret\u00f2 anche ruoli minori in pellicole come \"La Comtesse de Somerive\" (1917) di G. Denola e \"Clown\" (1917) di M. de F\u00e9randy. L'attrice interpret\u00f2 nuovamente la pulzella d'Orl\u00e9ans al Th\u00e9\u00e2tre de l'Od\u00e9on di Parigi, in una lunga rapsodia di Saint-Georges de Bouhelier. \n\"La Passione Di Giovanna D'Arco\".\nNata a Pantin, Seine-Saint-Denis, Falconetti divenne un'attrice teatrale a Parigi nel 1918. Quando Dreyer la vide recitare in un teatro amatoriale e la scelse come sua protagonista nella sua imminente produzione \"La Passione Di Giovanna D'Arco\", era gi\u00e0 una celebre artista teatrale, ed era apparsa in un film, \"La Comtesse de Somerive\" (1917), diretto da Georges Denola e Jean Kemm. Falconetti aveva 35 anni quando ha interpretato il ruolo della 19enne Giovanna d'Arco in \"La Passione\". La sua interpretazione \u00e8 ampiamente considerata una delle interpretazioni pi\u00f9 sorprendenti impegnate nel film, ed \u00e8 rimasta il suo ultimo ruolo cinematografico.\nMolti scrittori hanno affermato che la performance di Falconetti \u00e8 stata il risultato di un'estrema crudelt\u00e0 per mano di Dreyer, un regista notoriamente esigente che l'ha spinta sull'orlo del collasso emotivo. Ad esempio, il critico cinematografico Roger Ebert scrive:Per Falconetti, lo spettacolo \u00e8 stato un calvario. Le leggende del set raccontano di Dreyer che la costringe a inginocchiarsi dolorosamente sulla pietra e poi cancellare ogni espressione dal suo viso - in modo che lo spettatore legga il dolore represso o interiore. Ha filmato le stesse riprese ancora e ancora, sperando che in sala di montaggio potesse trovare esattamente la sfumatura giusta nella sua espressione facciale.Tuttavia, nella loro biografia di Dreyer, Jean e Dale Drum affermano che queste storie si basano solo su voci e che \"non ci sono prove che Dreyer possa essere definito un sadico\". Citano gli spettatori che hanno descritto il rapporto di lavoro di Dreyer con la Falconetti: Inizialmente nel processo di produzione, \"Dreyer e Falconetti guardavano insieme i rush di una singola scena, sette o otto volte, finch\u00e9 Dreyer non riusciva a distinguere un po', forse qualche metro, dove l'effetto era quello che volevano e quando hanno rigirato la scena, lei poteva riprodurla senza la minima inibizione. Solo quei pochi metri di pellicola l'avevano ispirata\". Successivamente, la Falconetti \u00e8 stata in grado di riprodurre scene solo dalle spiegazioni di Dreyer, senza la necessit\u00e0 di provare.\nSuccessiva carriera e morte.\nDopo aver girato \"Giovanna d'Arco\", la Falconetti ha continuato la sua carriera come produttrice di commedie teatrali leggere, apparendo con la Com\u00e9die-Fran\u00e7aise. Durante la seconda guerra mondiale, fugg\u00ec dalla Francia prima in Svizzera, Brasile, e poi part\u00ec per Buenos Aires, in Argentina.\nFalconetti aveva sofferto di malattie mentali per tutta la vita e nel 1946 mor\u00ec a Buenos Aires, in Argentina, un apparente suicidio, per una dieta restrittiva autoimposta dopo essere diventata significativamente sovrappeso. I suoi resti sono sepolti al cimitero di Montmartre a Parigi, sezione 16 (la sua tomba non \u00e8 elencata sulle mappe ufficiali). Anche suo nipote G\u00e9rard Falconetti \u00e8 diventato un attore."}
{"id": "2752162", "revid": "819238", "url": "https://it.wikipedia.org/wiki?curid=2752162", "title": "Stazione di San Remo", "text": ""}
{"id": "2752184", "revid": "86599", "url": "https://it.wikipedia.org/wiki?curid=2752184", "title": "Valles di Marte", "text": "Segue una lista delle valles presenti sulla superficie di Marte. La nomenclatura di Marte \u00e8 regolata dall'Unione Astronomica Internazionale; la lista contiene solo formazioni esogeologiche ufficialmente riconosciute da tale istituzione.\nLe valles di Marte portano i nomi di fiumi terrestri, oppure il nome di Marte, la parola \"stella\" o la parola \"pianeta\" in varie lingue del mondo.\nFanno eccezione Valles Marineris nome complessivo di un sistema di valles, dedicato al programma di esplorazione spaziale, e due valli battezzate coi nomi attribuiti dall'URSS: Runa Vallis e Surinda Valles.\nSi contano anche 4 valles inizialmente battezzate dall'IAU e la cui denominazione \u00e8 stata poi abrogata."}
{"id": "2752191", "revid": "62244", "url": "https://it.wikipedia.org/wiki?curid=2752191", "title": "Superligaen 1991", "text": "La Superligaen 1991 \u00e8 stata la 78\u00aa edizione della massima serie del campionato di calcio danese conclusa con la vittoria del Br\u00f8ndby, al suo quinto titolo.\nIl capocannoniere del torneo \u00e8 stato Bent Christensen Arens\u00f8e del Br\u00f8ndby con 11 reti."}
{"id": "2752193", "revid": "729019", "url": "https://it.wikipedia.org/wiki?curid=2752193", "title": "Stato maggiore dell'Esercito italiano", "text": "Lo Stato Maggiore dell'Esercito (noto in sigla come SME) \u00e8 l'organismo di vertice deputato alla definizione delle politiche dell'Esercito Italiano.\nCon la creazione della figura del Capo di stato maggiore della Difesa e dello Stato maggiore della Difesa, struttura di direzione e pianificazione interforze ad esso sottoposta, il Capo di stato maggiore dell'E.I. e lo SME, come gli stati maggiori delle altre forze armate, sono stati ridimensionati nelle funzioni e nelle strutture, cedendo incombenze di gestione diretta delle attivit\u00e0 agli ispettorati e assumendo maggiori compiti di studio, ricerca, sviluppo ed indirizzo generale della forza armata. Di converso il capo dello SME ha assunto la responsabilit\u00e0 diretta delle forze operative.\nIn tale quadro al sottocapo di stato maggiore fanno direttamente capo dipartimenti, reparti e uffici che a loro volta controllano anche il Centro di selezione e reclutamento nazionale dell'esercito di Foligno, l'Organizzazione penitenziaria militare, il Centro sportivo olimpico dell'Esercito e il Raggruppamento logistico centrale.\nLo Stato Maggiore \u00e8 anche editore del trimestrale \"Rivista militare\" attraverso il Centro pubblicistica del V Reparto.\nStoria.\nLo Stato maggiore dell'Esercito Italiano trae le sue origini dal Corpo di stato maggiore dell'esercito del Regno di Sardegna, istituito come ente di suprema direzione il 19 novembre 1796, sciolto due anni dopo con l'avvento del governo francese in Piemonte e ripristinato solamente con regio decreto il 12 novembre 1814, sotto il nome di Corpo dello stato maggiore generale e della topografia reale. Questo nome venne modificato nel 1850 in \"Corpo reale dello stato maggiore\", cambiato di nuovo nel 1861, con la nascita del Regno d'Italia, in \"Corpo di stato maggiore\", organizzato su un ufficio superiore, un comitato consuntivo e sulla Scuola di applicazione di stato maggiore, sorta nel 1867 per cambio di nome della Scuola superiore di guerra. La carica di Capo di stato maggiore nacque nel 1882, allora affidata al tenente generale Enrico Cosenz.\nIl \"Corpo di stato maggiore\" venne soppresso con regio decreto del 20 aprile 1920, che lo sostitu\u00ec col \"Servizio di stato maggiore\", mutato nel 1923 in \"Stato maggiore centrale\" per diventare, nel 1925, lo \"stato maggiore del Regio Esercito\". Nello stesso anno vennero istituite le cariche di capo e sottocapo di stato maggiore generale (l'abbinamento tra la carica di Capo di stato maggiore del Regio Esercito e di Capo di stato maggiore generale termin\u00f2 nel 1927). L'ordinamento del 1926 reintrodusse il \"Corpo di stato maggiore\", e, per riorganizzare lo stato maggiore, nel 1935 questo venne articolato in un \"Corpo di stato maggiore\" e in un \"Servizio di stato maggiore\": del primo facevano parte colonnelli e tenenti colonnelli, mentre il secondo era composto da maggiori, capitani e tenenti. Sia il Corpo che il Servizio di stato maggiore vennero soppressi il 16 novembre 1944; successivamente, le cariche ad essi devolute passarono ad ufficiali diplomati alla Scuola di guerra.\nLa nascita della Repubblica Italiana ha come conseguenza un nuovo cambio di nome dello stato maggiore, che divenne lo \"Stato maggiore dell'Esercito\".\nEnti dipendenti.\nDipendono dal sottocapo di stato maggiore:\nDescrizione araldica dello stemma.\nLo stemma \u00e8 stato disegnato sulla base delle rappresentazioni iconografiche del 1871 e autorizzato con D.P.R. del 30 novembre 2015:\n\"D'azzurro, all'aquila dal volo spiegato, d'oro, caricata in petto dallo scudetto ellittico, di rosso, bordato d'oro, alle lettere maiuscole R e I intrecciate, dello stesso; essa aquila afferrante con gli artigli il bastone da Maresciallo posto in fascia, d'oro; il tutto, alla bordatura in filetto, dello stesso.\"\n\"Lo scudo \u00e8 sormontato dalla corona turrita degli Enti Militari, d'oro, murata di nero, formata dal cerchio, rosso all'interno, con due cordonate a muro sui margini e sostenente cinque torri visibili, riunite da quattro cortine di muro visibili, le torri di foggia quadrangolare, merlate di sedici alla guelfa, quattro merli per lato, chiuse e finestrate di uno di nero, le cortine di muro finestrate ognuna di uno, dello stesso e merlate di tre alla guelfa. Sotto lo scudo, su lista bifida e svolazzante d'oro, il motto, in lettere maiuscole di nero: \"INGENIO VI VIRTUTE\".\"\nFino al 2015 lo stemma in uso era leggermente differente:\n\"Scudo: d'azzurro all'aquila spiegata, caricata in petto da uno scudetto di rosso, bordato con le iniziali R.I. intrecciate, poggiante su un bastone da maresciallo posto in fascia, il tutto d'oro.\"\n\"Ornamenti esteriori:\"\nOnorificenze.\nLo Stato maggiore dell'Esercito \u00e8 insignito di:"}
{"id": "2752196", "revid": "339392", "url": "https://it.wikipedia.org/wiki?curid=2752196", "title": "Concertista", "text": ""}
{"id": "2752197", "revid": "640469", "url": "https://it.wikipedia.org/wiki?curid=2752197", "title": "Dave Chisnall", "text": "Carriera.\nLa carriera di Chisnall nelle competizioni BDO \u00e8 iniziata nel 2004, quando ha raggiunto il trentaduesimi di finale dei \"Welsh Open\", perdendo con Alan Tabern. Nel 2007, ha vinto la \"2007 BDO Gold Cup\", battendo il capitano della Scozia Mike Veitch in semifinale e il gallese Matthew Quinlan in finale. Successivamente Chisnall perse due partite di qualificazione per il \"2008 BDO World Championship\" contro Robert Thornton. Pochi giorni dopo Chisnall \u00e8 stato nuovamente battuto da Thornton nel \"Masters Winmau World\".\n2008-2009.\nNel 2008, Chisnall ha vinto l\"'Isle of Man Open\", battendo Ted Hankey nei quarti di finale, Gary Robson in semifinale e Robert Hughes nel finale. In seguito ha vinto il Campionato Nazionale in Inghilterra.\nChisnall si qualifica per il \"2009 BDO World Championship\", battendo Stewart Rattray. Il giorno successivo ha preso parte al \"2008 Winmau World Masters\" ma ha perso nel primo girone contro Daryl Gurney dell'Irlanda del Nord. Nel Campionato del Mondo Chisnall ha messo in difficolt\u00e0 Martin Adams, perdendo per\u00f2 5-3.\n2009-2010.\nNel settembre 2009, Chisnall ha vinto il \"Welsh Masters\" con una vittoria finale su Tony O'Shea. Successivamente ha partecipato al \"British Open\", eliminando Ted Hankey dal \"BDO World Champion\" prima di battere Martin Atkins in finale. Questi successi hanno permesso a Chisnall di entrare nel \"BDO International Grand Prix Series\".\nHa gareggiato nelle qualificazioni per il \"2010 BDO World Championship\", ma \u00e8 stato battuto da Stuart Kellett. Si \u00e8 per\u00f2 qualificato attraverso la \"BDO Invitational Rankings\".\nHa completato un eccellente scalata raggiungendo la finale del \"2010 World Championship\", battendo Darryl Fitton nella gara di apertura e Tony West nel secondo turno. La gara successiva ha fronteggiato e battuto Ted Hankey (il campione in carica) dopo una rimonta da 1-4 a 5-4. Dopo aver perso i primi due set in semifinale contro Tony O'Shea, \u00e8 riuscito a vincere 6-3 e raggiungendo cos\u00ec la sua prima finale mondiale. Chisnall si \u00e8 dovuto arrendere all'esperienza di Martin Adams, perdendo infatti il match 7-5 ma vincendo un premio di 30.000 dollari."}
{"id": "2752199", "revid": "118002711", "url": "https://it.wikipedia.org/wiki?curid=2752199", "title": "Pomponia Grecina", "text": "Fu una patrizia romana, discendente di Vipsania (ex moglie di Tiberio) andata in sposa ad Aulo Plauzio, comandante delle legioni inviate da Claudio alla conquista della Britannia.\n\u00c8 nota alla storia per essere stata, nel 57, sottoposta a giudizio dal marito perch\u00e9 accusata di essere seguace di un \u00abculto estraneo\u00bb. Se tale culto fosse il cristianesimo si tratterebbe di una delle primissime testimonianze della presenza a Roma di seguaci della nuova \"religio\" nella classe patrizia.\nBiografia.\nNon si hanno notizie certe, ma probabilmente fu figlia di Gaio Pomponio Graecino, console suffectus nel 16 e uno dei corrispondenti di Ovidio, e di Asinia, figlia di Vipsania, che prima di sposare il nonno di Pomponia, Gaio Asinio Gallo, era stata la prima moglie di Tiberio, da questi teneramente amata e dal quale si era dovut\u00e0 separare per ordine di Augusto. A Tiberio Vipsania aveva dato un figlio, Druso Minore che a sua volta ebbe una figlia di nome Giulia con la quale Pomponia, sua cugina, aveva stabilito un forte legame affettivo.\nNel 43 Giulia venne giustiziata per ordine del suo zio materno l'imperatore Claudio, probabilmente su istigazione della di lui moglie Valeria Messalina. Tacito afferma che Pomponia pass\u00f2 i successivi quaranta anni di vita in lutto.\nEcco come Tacito (Annales 1, XIII, 32) ci descrive l'evento:\n\u00abPomponia Grecina, nobile matrona romana, andata sposa a Plauzio, al suo ritorno dal governatorato della Britannia con gli onori del trionfo, poich\u00e9 era stata accusata di superstizione straniera (\u00absuperstitionis externae rea\u00bb), fu sottoposta al giudizio del marito. E questi, secondo l'antico costume (\u00abprisco instituto\u00bb), istru\u00ec il processo sulla vita e sull'onore della moglie alla presenza di tutti i congiunti, e la proclam\u00f2 innocente (\u00abpropinquis coram de capite famaque coniugis cognovit et insontem nuntiavit\u00bb). Questa Pomponia ebbe poi lunga vita in continua tristezza (\u00abcontinua tristitia fuit\u00bb). Infatti dopo l'uccisione di Giulia, figlia di Druso, voluta con inganno da Messalina (\u00abdolo Messalinae interfectam\u00bb), per quarant'anni vest\u00ec a lutto, e sempre triste in cuore; per lei tutto ci\u00f2 pass\u00f2 impunemente durante il regno di Claudio (\u00abimperitante Claudio\u00bb), poi le fu motivo di gloria (\u00abmox ad gloriam vertit\u00bb)\u00bb.\n\u00c8 interessante notare la condotta di Plauzio, apparentemente contraddittoria, che probabilmente istitu\u00ec il processo proprio per difendere il buon nome della \"familia\" mettendo a tacere i pregiudizi che si stavano diffondendo a Roma verso il cristianesimo, considerato \"superstitio illicita\" a causa dei \"flagitia\" infamanti di cui era accusato.\nLetteratura.\nTacito ci dice chiaramente che Pomponia Grecina condusse una vita triste a causa dell'uccisione di sua cugina Giulia: tuttavia nella leggenda cristiana sono nel tempo fiorite interpretazioni del tutto diverse. \nAulo Plauzio e Pomponia Grecina sono, ad esempio, due personaggi di un certo rilievo nel romanzo ottocentesco \"Quo vadis?\" di Henryk Sienkiewicz.\nGiovanni Pascoli, in un suo poemetto in latino che vinse la medaglia d'oro al Certamen Hoeufftianum nel 1910, probabilmente influenzato dalla lettura del \"Quo vadis?\", interpreta l'episodio in chiave romantica e fa di Pomponia Grecina l'eponimo della virt\u00f9 femminile cristiana.\nNel suo \"Pomponia Graecina\" viene esaltata la fermezza di Pomponia che viene posta dal marito di fronte ad un'alternativa crudele: sacrificare agli dei, secondo il \u00abbuon costume degli antichi padri\u00bb, o la separazione dal figlio.\n\"\"Decisamente evitava spettacoli,\"\n\"gare, pubbliche cerimonie;\"\n\"non mai atterrirono il suo cuore\"\n\"con i loro ruggiti i leoni,\"\n\"quando mangiavano nel circo,\"\n\"non mai si dilett\u00f2 a guardar le braccia\"\n\"flessuose d'un mimo danzante,\"\n\"n\u00e9 l'azzurro auriga\"\n\"alle briglie legato strettamente,\"\n\"mai ritta su un carro\"\n\"sferz\u00f2 i cavalli con cuore esultante,\"\n\"mai un gladiatore morituro\"\n\"vide Grecina in un palco dorato\"\n\"tendere il pollice verso.\"\" \n\"Ma la gente malignava su lei, che su di s\u00e9 ogni chiacchiera evitava, conforme ad antica costumanza.\"\n\"\u00abMa Grecina in casa cos'ha mai da custodire cos\u00ec, come fa? Fila la lana? Tesse la tela e poi la disf\u00e0 per tutto l'anno?\"\n\"'Il marito tornato \u00e8 poco fa, riceve l'ovazione e lei lo abbraccia, tuttavia si mostra come afflitta: \u00e8 ammalata e odia la luce? Se ne sta sempre nel buio relegata?\"\nIn quali templi divini si reca o per pregare o per offrire ringraziamenti agli d\u00e8i? Quali voti ha promesso ed ora scioglie?\u00bb\nLa fantasia del Pascoli si nutre di quanto il romanticismo ottocentesco, permeato da una religiosit\u00e0 semplice e popolare, aveva stampato nella testa dei pi\u00f9, contrapponendo i pii e miti cristiani ai corrotti ed amorali \"pagani\" portatori di ogni vizio.\n\"\u00abMa \u00e8 falso quel che dici! \u2013 fe' Pomponia,con sicurezza sollevando il capo \u2013 Stimiamo infatti che la stirpe umana sia quasi comunanza di fratelle una grande alleanza di sorelle, avendo Dio per padre tutti noi.\"\nQuanto alla vita, o mio diletto sposo, io non l'odio e non l'amo, essa \u00e8 una via: importa solo dove ci conduce.\nChe \u00e8 la temuta, esplicita, e invano scongiurata, professione di fede cristiana di Pomponia. L'epilogo \u00e8 ineluttabile:\n\"Tu onora gli d\u00e8i con l'incenso o prendi la tua roba ed esci fuori di qui. In questa casa mi consoler\u00e0 abbastanza il mio piccolo Aulo\".\nLa poveretta, udendo la vocina del figlio che cerca la sua mamma\n\"rimane ferma l\u00ec, guardando attorno e, preso l'incensiere per un attimo, sul fuoco getta tre grani d'incenso. Per l'atrio il grato odore si diffonde. Tutti esplodono in applausi.\" \n\"Aulo Plauzio: \u00abO sposa mia onestissima, da giudice io ti proclamo libera da colpa\u00bb.\"\nLa povera Pomponia vivr\u00e0 d'ora in poi in perenne tristezza. Si rifiuter\u00e0 di continuare a raccontare al figlioletto le storie dei Vangeli che tanto l'affascinavano, in preda ai sensi di colpa.\nPassa qualche anno, c'\u00e8 il grande incendio e i cristiani vengono arrestati come presunti colpevoli.\nLa tragedia si compie quando la donna, aggirandosi fra le catacombe, scoprir\u00e0 il cadaverino del compagno di giochi del figlioletto, proclamatosi cristiano, sbranato dalle belve."}
{"id": "2752202", "revid": "1718925", "url": "https://it.wikipedia.org/wiki?curid=2752202", "title": "Body scanner", "text": "Un body scanner (in italiano: \"scansionatore del corpo\") \u00e8 un dispositivo di imaging dell'intero corpo utilizzato per lo screening di sicurezza negli aeroporti. Permette una ispezione corporale, finalizzata alla ricerca di armi e/o esplosivi, senza alcun contatto fisico con gli addetti alla sicurezza.\nEsistono due tipi di body scanner:\nPer motivi di privacy, la testa \u00e8 esclusa dalla scansione e le immagini dovrebbero essere immediatamente cancellate. L'analista \u00e8 in un'altra stanza e non pu\u00f2 vedere la persona in corso di scansione, ma \u00e8 in contatto con altri funzionari che possono fermare la persona se nella scansione appare qualcosa di sospetto.\nSecondo l'EPIC i body scanner non solo sono in grado di conservare le immagini catturate durante le scansioni, ma sono anche dotati di funzionalit\u00e0 per l'invio delle stesse.\nDato l'utilizzo di radiazioni c'\u00e8 chi teme effetti per la salute, soprattutto nel caso di bambini e donne in gravidanza o nel caso di persone che viaggiano frequentemente in aereo. Sono in corso verifiche per accertare eventuali rischi.\nAlbert Charpentier ha applicato uno \"scanner a onde millimetriche\" per permettere di acquisire le misure del corpo per realizzare un sistema di prova vestiti virtuali, per meglio accontentare i desideri dei clienti."}
{"id": "2752209", "revid": "6923", "url": "https://it.wikipedia.org/wiki?curid=2752209", "title": "Rally automobilistico d'Argentina 2005", "text": ""}
{"id": "2752210", "revid": "6923", "url": "https://it.wikipedia.org/wiki?curid=2752210", "title": "Skyrunner World Series", "text": "La Skyrunner\u00ae World Series \u00e8 un circuito internazionale annuale di skyrunning, organizzato dalla International Skyrunning Federation (ISF).\nDal 1995 al 2008 questo evento \u00e8 stato organizzato dalla Federation for Sport at Altitude (FSA). Dal 2008 a seguito della trasformazione della federazione l'organizzazione \u00e8 cura dell'International Skyrunning Federation (ISF).\nFormula.\nOgni anno vengono selezionate gare in vari Stati. Almeno cinque di queste gare devono soddisfare i criteri definiti per le gare denominate \"SkyRace\u00ae\", \"SkyMarathon\u00ae\", Vertical Kilometer\u00ae, Ultra SkyMarathon; al massimo due gare possono presentare percorsi misti o raggiungere un'altitudine massima inferiore a 2.000 metri. In aggiunta vengono selezionate altre gare dette Skyrunner World Series Trials con lo specifico obiettivo di promuovere lo Skyrunning nel maggior numero di nazioni.\nAd ogni gara si assegnano punti ai partecipanti in base all'ordine di arrivo, partendo da 100 per il primo classificato, 88 per il secondo, 78 per il terzo, poi 72, 68, 66 e cos\u00ec via scendendo di due punti alla volta fino ad assegnare 2 per il quarantesimo. La stessa scala si usa per le donne, ma in questo caso si assegnano punti solo alle prime quindici. Nei campionati con 6 o 7 gare in calendario si sommano i punti ottenuti per i tre migliori piazzamenti stagionali, nei campionati con 8 o pi\u00f9 gare si sommano le 4 migliori prestazioni. I punteggi assegnati nell'ultima gara sono aumentati del 20% per tutti i concorrenti. Per partecipare all'assegnazione del titolo finale gli skyrunners devono partecipare ad almeno una gara della Skyrunner World Series trials. Il punteggio di ciascun concorrente si ottiene sommando i 3 (o 4) migliori punteggi nelle gare della world series pi\u00f9 la miglior prestazione nelle gare della world series trials. L'atleta che totalizza il punteggio pi\u00f9 alto ottiene il titolo di \"Skyrunning World Champions\".\nRisultati della SWS SkyRace\u00ae.\n2002.\nClassifiche finali\nLa classifica finale del Campionato \u00e8 effettuata sommando i quattro migliori punteggi ottenuti nelle gare del circuito mondiale. In caso di vittoria ex aequo il punteggio viene diviso e in caso di parit\u00e0 di punteggio nel circuito prevale chi ha ottenuto pi\u00f9 vittorie.\n2003.\nClassifiche finali\nLa classifica finale del Campionato \u00e8 effettuata sommando i quattro migliori punteggi ottenuti nelle gare del circuito mondiale.\n2004.\nClassifiche finali\nIl punteggio totale si ottiene sommando i 4 punteggi migliori. In caso di partecipazione a pi\u00f9 gare nello stesso Stato si somma uno solo dei risultati. Se prima dell'ultima gara il titolo di campione o campionessa risulta matematicamente assegnato il punteggio dell'ultima gara viene raddoppiato per il vincitore/la vincitrice.\n2005.\nClassifiche finali\nIl punteggio totale si ottiene sommando i 4 punteggi migliori. Se prima dell'ultima gara il titolo di campione o campionessa risulta matematicamente assegnato il punteggio dell'ultima gara viene raddoppiato per il vincitore/la vincitrice.\n2006.\nClassifiche finali\nIl punteggio totale si ottiene sommando i 4 punteggi migliori. Se prima dell'ultima gara il titolo di campione o campionessa risulta matematicamente assegnato il punteggio dell'ultima gara viene raddoppiato per i primi 10 uomini e le prime 5 donne delle rispettive classifiche generali.\n2007.\nClassifiche finali\nIl punteggio totale si ottiene sommando i 4 punteggi migliori. Il punteggio dell'ultima gara viene raddoppiato per i primi 10 uomini e le prime 5 donne delle rispettive classifiche generali.\n2008.\nClassifiche finali\n2009.\nClassifiche finali\n2010.\nClassifiche finali\n2011.\nClassifiche finali\n2012.\nDal 2012 le Skyrunner\u00ae World Series sono suddivise in tre categorie (Sky, Ultra e Vertical) con classifiche e premi separati.\nClassifiche finali\nCategoria Sky\nCategoria Ultra\nCategoria Vertical\n2013.\nClassifiche finali\n2014.\nClassifiche finali\n2015.\nClassifiche finali"}
{"id": "2752219", "revid": "547034", "url": "https://it.wikipedia.org/wiki?curid=2752219", "title": "The Rhythm of the Night (album)", "text": "The Rhythm of the Night \u00e8 l'album di debutto della cantante eurodance italiana Corona.\n\u00c8 stato trainato da diversi singoli di successo: l'omonimo \"The Rhythm of the Night\", \"Baby Baby\", \"Try Me Out\" e \"I Don't Wanna Be a Star\", oltre a un \"megamix\" di tutti i singoli pubblicati."}
{"id": "2752220", "revid": "7", "url": "https://it.wikipedia.org/wiki?curid=2752220", "title": "Film a episodi", "text": ""}
{"id": "2752223", "revid": "287204", "url": "https://it.wikipedia.org/wiki?curid=2752223", "title": "4493 Naitomitsu", "text": "4493 Naitomitsu \u00e8 un asteroide della fascia principale. Scoperto nel 1988, presenta un'orbita caratterizzata da un semiasse maggiore pari a 3,0227481\u00a0UA e da un'eccentricit\u00e0 di 0,0709153, inclinata di 9,00718\u00b0 rispetto all'eclittica.\nL'asteroide \u00e8 dedicato a Mitsu Naito, madre di Chiaki Naito-Mukai, prima astronauta giapponese."}
{"id": "2752227", "revid": "7", "url": "https://it.wikipedia.org/wiki?curid=2752227", "title": "Oggi, domani e dopodomani", "text": ""}
{"id": "2752228", "revid": "124808", "url": "https://it.wikipedia.org/wiki?curid=2752228", "title": "Mmmbop", "text": ""}
{"id": "2752235", "revid": "88740", "url": "https://it.wikipedia.org/wiki?curid=2752235", "title": "Wulfen", "text": ""}
{"id": "2752236", "revid": "767487", "url": "https://it.wikipedia.org/wiki?curid=2752236", "title": "Montserrat Figueras", "text": "Biografia.\nSi \u00e8 dedicata allo studio delle tecniche e del repertorio vocale di musica antica fin dal 1966, coniugando la ricerca filologica con la passione interpretativa.\nNel 1974 con Jordi Savall, suo marito dal 1968, Lorenzo Alpert e Hopkinson Smith ha dato vita all'ensemble Hesp\u00e8rion XX, poi Hesp\u00e8rion XXI dall'anno 2000, che si prefigge come finalit\u00e0 la riscoperta, la valorizzazione e la diffusione del patrimonio musicale dell'Europa del Mediterraneo dall'antichit\u00e0 al XVIII secolo.\nFigueras e Savall hanno anche fondato La Capella Reial de Catalunya (1987) e Le Concert des Nations (1989).\nFigueras ha cantato anche come solista, incidendo in questa veste molti dischi.\nNel 2003 ha pubblicato \"Ninna nanna\", una raccolta di canti composti in epoche diverse, dal Cinquecento al 2002.\nNel 2006 ha pubblicato \"Lux Feminae 900 -1600\" che raccoglie canzoni scritte da donne nella Penisola iberica fra il Medioevo e il Rinascimento.\nDall'unione con Jordi Savall sono nati due figli: Arianna Savall (1972), ormai notissima arpista e cantante, e Ferran (1979), tiorbista, liutista e cantante, che hanno partecipato a concerti e incisioni dei genitori (\"Du temps et de l'instant\", 2005).\n\u00c8 morta di cancro, dopo un anno di malattia, nel 2011 all'et\u00e0 di 69 anni."}
{"id": "2752237", "revid": "124928864", "url": "https://it.wikipedia.org/wiki?curid=2752237", "title": "Superligaen 1991-1992", "text": "La Superligaen 1991-1992 \u00e8 stata la 79\u00aa edizione della massima serie del campionato di calcio danese e 2\u00aa come Superliga, conclusa con la vittoria del Lyngby BK, al suo secondo titolo.\nIl campionato si svolgeva in due fasi: nella prima, quella autunnale, le dieci squadre si affrontavano in un girone all'italiana con partite di andata e ritorno, al termine della quale le ultime due formazioni retrocedono. Nella fase primaverile le restanti otto formavano un nuovo girone all'italiana per stabilire la squadra campione e i piazzamenti per la Coppa Uefa. I punti finali sono dati dalla somma della met\u00e0 dei punti della fase autunnale, pi\u00f9 quelli di quella primaverile, mentre per la classifica cannonieri si tiene conto solo dei gol dell'ultima fase.\nIl capocannoniere del torneo \u00e8 stato Peter M\u00f8ller dell'Aalborg BK con 17 reti."}
{"id": "2752238", "revid": "29235079", "url": "https://it.wikipedia.org/wiki?curid=2752238", "title": "Charles-Augustin Sainte-Beuve", "text": ""}
{"id": "2752240", "revid": "729019", "url": "https://it.wikipedia.org/wiki?curid=2752240", "title": "Vittorio Beonio Brocchieri", "text": "Biografia.\nNacque a Lodi il 4 maggio 1902, figlio di Augusto e Carmela Boggiali. Frequent\u00f2 il Regio Liceo Ginnasio Pietro Verri della sua citt\u00e0, iscrivendosi successivamente all'Universit\u00e0 degli Studi di Torino dove si laure\u00f2 in Giurisprudenza nel 1923. Consegu\u00ec poi altre due lauree, una in Filosofia all'Universit\u00e0 degli Studi di Milano ed una in Scienze politiche all'Universit\u00e0 degli Studi di Pavia.\nAllievo di Gaetano Mosca a Torino, il 12 luglio 1926, all'et\u00e0 di ventiquattro anni, divenne professore incaricato di Storia delle dottrine politiche presso la neonata Facolt\u00e0 di Scienze politiche dell'Universit\u00e0 di Pavia, fino a divenirne poi professore ordinario nel 1939 ed emerito nel 1972. Tra i fondatori della storia del pensiero politico in Italia, rivolse la sua attenzione allo studio di pensatori anglosassoni come Hobbes, Locke, Milton, Burke e tedeschi come Nietzsche e Spengler. Di quest'ultimo in particolare aveva analizzato il pensiero in un celebre volume che ebbe una certa influenza su Mussolini, visto che l'opera dell'autore de \"Il tramonto dell'Occidente\" non era stata ancora tradotta in italiano. La sua attivit\u00e0 di storico, non priva di originalit\u00e0 e di concessioni alla sociologia e alla letteratura, assieme al carattere immaginifico del linguaggio, culmin\u00f2 nei quattro volumi del \"Trattato di Storia delle dottrine politiche\", dall'antichit\u00e0 al medioevo.\nNel 1925 inizio l'attivit\u00e0 di giornalista, scrivendo dapprima su \"Il Secolo\", per poi passare nel 1929 alla \"Gazzetta del Popolo\" di Torino, e quindi al \"Corriere della Sera\" di Milano, dove a partire dal 1930, e per i successivi trent'anni fu una delle pi\u00f9 prestigiose firme delle terza pagina.\nEsperto aviatore, negli anni trenta del XX secolo affianc\u00f2 all'insegnamento una lunga serie di \"reportages\" per il \"Corriere della Sera\", compiuti attorno al mondo grazie al fedele biplano Caproni Ca.100. La collaborazione col quotidiano di Via Solferino inizi\u00f2 nel 1930 quando part\u00ec per la Norvegia, offrendosi di raccontare ai lettori del quotidiano milanese il tentativo di salvataggio di Roald Amundsen, l'aviatore disperso nel tentativo di soccorrere Umberto Nobile e l'equipaggio del dirigibile \"Italia\" naufragato tra i ghiacci polari. Il 28 agosto 1930 avvist\u00f2 dei resti umani sulla banchisa polare, me non erano quelli di Amudsen, bens\u00ec quelli dell'esploratore svedese Salomon August Andr\u00e9e e dei suoi compagni di viaggio, precipitati a bordo di un aerostato nel 1896. Durante questa esplorazione comp\u00ec una scalata nella zona di Capo Petersen, in Groenlandia che da allora fu a lui intitolata: \"Brocchieridalen\". Nell'aprile 1931 comp\u00ec un raid Milano-Bagdad e ritorno, replicato tra l'ottobre-novembre con un volo fino in Sudan e ritorno. Tra il 24 luglio ed il 10 settembre 1934 comp\u00ec, sempre a bordo di un Caproni Ca 100 militare, un volo Roma-Irkutsk-Roma. Durante questo volo le autorit\u00e0 sovietiche gli permisero di visitare le miniere d'oro di Kolyma, nelle quali erano utilizzati praticamente come schiavi quarantamila prigionieri politici, esiliati e kulaki deportati. I viaggi successivi lo portarono dai ghiacci del Polo alle Hawaii, dalla Terra del Fuoco all'Etiopia fino al Giappone. I numerosi articoli tratti furono raccolti in diversi volumi di largo successo fino a tutti gli anni quaranta.\nNel 1935 part\u00ec per la guerra d'Etiopia con il grado di capitano della Regia Aeronautica. A bordo di un monoplano Breda Ba.39 comp\u00ec numerose missioni di collegamento e ricognizione, ed a detta di Indro Montanelli, allora tenente delle truppe coloniali, e di Luigi Barzini Jr. anche missioni di \"intelligence\". Durante la marcia su Sard\u00f2, per minacciare sul fianco destro le armate etiopiche, impiegando truppe provenienti dal sud dell'Eritrea, conobbe Francesco de Martini che lasci\u00f2 di lui un incredibile ritratto in un libro di memorie. In una successiva missione di collegamento effettu\u00f2 un atterraggio di fortuna presso Gondar, il 2 aprile 1936, danneggiando un'ala ed il timone. Nelle vicinanze vi erano delle truppe italiane, al comando di Paolo Caccia Dominioni, ed un sergente dei bersaglieri ripar\u00f2 con mezzi di fortuna (chiodi e fil di ferro) il velivolo consentendogli di ripartire. Dopo la fine della guerra torn\u00f2 in Italia riprendendo ad insegnare presso l'Universit\u00e0 di Pavia, e nel 1938 firm\u00f2 il \"Manifesto sulla razza\" aderendo \"de facto\" alle leggi razziali contro gli italiani di religione ebraica. Richiamato in servizio per l'occupazione dell'Albania partecip\u00f2, su un Breda Ba.39, ad alcune missioni di \"intelligence\". Durante una di queste precipit\u00f2 in Adriatico, davanti alle coste albanesi venendo tratto in salvo da un peschereccio. All'entrata del Regno d'Italia nella seconda guerra mondiale, il 10 giugno 1940, fu richiamato in servizio nella Regia Aeronautica con il grado di capitano. Gli fu affidato un monomotore da collegamento Saiman 202, e nel corso del primo anno di guerra partecip\u00f2 ad alcuni bombardamenti, tra cui un raid sulle raffinerie del Bahrain, guidato da Ettore Muti. Nel 1941 pubblic\u00f2 con l'Hoepli il libro di ricordi \"Pigliatemi come sono. Autodenigrazione di un filosofo volante\", e poco tempo dopo fu messo fuori ruolo, ritornando all'insegnamento fino al termine del conflitto.\nLa Facolt\u00e0 di Scienze politiche dell'Universit\u00e0 degli Studi di Pavia fu chiusa per disposizione delle autorit\u00e0 alleate nel 1945, e riapr\u00ec il 4 ottobre 1948.\nNel dopoguerra affianc\u00f2 all'insegnamento l'attivit\u00e0 di romanziere e pittore, e suoi dipinti furono esposti alla Biennale di Venezia del 1958. Fu cultore di esoterismo. Tra i suoi allievi ebbe Giorgio Manganelli, lo storico Arturo Colombo e il giornalista sportivo Gianni Brera. Mor\u00ec nel 1979 a 77 anni."}
{"id": "2752241", "revid": "3115", "url": "https://it.wikipedia.org/wiki?curid=2752241", "title": "Estonia (traghetto)", "text": "L'Estonia fu una nave traghetto operante con questo nome dal 1993 al 1994 per la compagnia di navigazione Estline. Naufrag\u00f2 il 28 settembre 1994 durante un viaggio tra Tallinn e Stoccolma, con 989 persone a bordo; di queste, solamente 137 sopravvissero, rendendo il naufragio il peggior disastro marittimo in Europa a coinvolgere un traghetto.\nStoria operativa.\nViking Line.\nLa nave, varata ai Meyer Werft di Papenburg con il nome di \"Viking Sally\" il 26 aprile 1980, entr\u00f2 in servizio nello stesso anno per la Rederi ab Sally (compagnia facente parte del consorzio Viking Line) sulla rotta Turku - Mariehamn - Stoccolma. Nel 1987, quando la compagnia fu acquistata dal gruppo rivale Effjohn, il traghetto continu\u00f2 comunque ad operare per la Viking Line sulla stessa rotta, venendo noleggiato alla Rederi ab Slite fino al 1990.\nEffjohn.\nTerminato il noleggio, la nave fu assegnata alla Silja Line (compagnia finlandese controllata da Effjohn), che la impieg\u00f2 sulla stessa rotta di prima con il nome \"Silja Star\". Nel 1991 il traghetto pass\u00f2 alla Wasa Line, sempre di propriet\u00e0 di Effjohn, prendendo il nome di \"Wasa King\" e venendo immessa sul collegamento tra Vaasa e Ume\u00e5 o Sundsvall.\nEstline.\nNel gennaio del 1993 la nave pass\u00f2 nuovamente di propriet\u00e0, prendendo i colori della estone Estline, che la utilizz\u00f2, con il nuovo nome di \"Estonia\", per collegare Tallinn con Stoccolma.\nIl naufragio.\nNella notte tra il 27 ed il 28 settembre 1994, l'\"Estonia\", partita da Tallinn, stava navigando verso Stoccolma in condizioni di mare agitato. Verso l'una di notte la celata di prua, sottoposta a forti sollecitazioni a causa di onde alte fino a quattro metri, cominci\u00f2 a cedere, staccandosi del tutto all'una e un quarto. Il garage fu immediatamente invaso da una gran quantit\u00e0 d'acqua, che caus\u00f2 una forte inclinazione verso dritta. All'una e venti fu dato l'allarme e due minuti dopo fu inviato il primo triplice segnale di \"Mayday\". L'\"Estonia\" continu\u00f2 a inclinarsi rapidamente, impedendo a gran parte dei passeggeri di mettersi in salvo; all'una e cinquanta, la nave spar\u00ec definitivamente dai radar.\nLa prima nave a giungere sul luogo del naufragio fu la \"Mariella\", appartenente alla Viking Line, che arriv\u00f2 alle 2:12, presto seguita dalla \"Silja Europa\", il cui comandante assunse l'incarico di coordinatore dei soccorsi. I primi elicotteri di soccorso arrivarono intorno alle tre. Le operazioni, rese difficili dal maltempo, permisero di salvare 138 persone, una delle quali mor\u00ec in seguito in ospedale; gli ultimi sopravvissuti furono trovati intorno alle nove. Solamente 94 corpi furono recuperati; circa 650 dei rimanenti 757 passeggeri e membri dell'equipaggio rimasero probabilmente intrappolati nel relitto.\nA Tallinn, nel parco esistente tra le mura della citt\u00e0 vecchia e il porto, un monumento intitolato \"Linea spezzata\" ricorda i nomi e la memoria delle 852 vittime del naufragio dell'Estonia.\nCause del naufragio.\nIl relitto fu ispezionato con un ROV gi\u00e0 pochi giorni dopo il naufragio dalla Rockwater A/S. Secondo il rapporto ufficiale, il disastro fu causato dal cedimento della celata di prua, che strappandosi spalanc\u00f2 la rampa di accesso al garage, permettendo cos\u00ec all'acqua di invadere la nave. L'equipaggio non si rese conto immediatamente del guasto perch\u00e9 la celata di prua si ruppe in modo tale che nessuno dei sensori di sicurezza posti su di essa entr\u00f2 in funzione a segnalarne l'apertura; inoltre, la prua non era visibile dal ponte di comando. L'ipotesi che il naufragio potesse essere stato causato da una bomba, ripresa pi\u00f9 volte dai media, \u00e8 stata esclusa definitivamente dalla commissione di investigazione.\nNel volume \"Terrore dal mare\", di William Langewiesche, Adelphi, 2005, si approfondiscono numerosi aspetti dell'incidente attribuendo la causa principale alla scarsa manutenzione della nave e a un problema alle guarnizioni della rampa auto non risolto nei sei mesi precedenti il naufragio."}
{"id": "2752244", "revid": "486946", "url": "https://it.wikipedia.org/wiki?curid=2752244", "title": "Jugoslava", "text": ""}
{"id": "2752246", "revid": "1942768", "url": "https://it.wikipedia.org/wiki?curid=2752246", "title": "Lacrima (vitigno)", "text": "Lacrima \u00e8 un vitigno marchigiano a bacca nera, coltivato esclusivamente in alcune aree collinari della Provincia di Ancona (Regione Marche) nella zona di Morro d'Alba e comuni limitrofi. Da esso si ricava il vino DOC \"Lacrima di Morro d\u2019Alba\".\nSinonimi.\nIn letteratura possiamo trovare come sinonimo assai poco utilizzato il termine \"Lacryma Nera\", mentre al nome proprio di questa cultivar pu\u00f2 venire anteposto sia un articolo determinativo maschile (\"\"il\" Lacrima\") che uno femminile (\"\"la\" Lacrima\") ed entrambe le versioni risultano corrette.\nCaratteristiche ampelografiche.\nIl grappolo (colore blu intenso) \u00e8 di media grandezza, e cos\u00ec pure l'acino, che ha forma allungata. La buccia \u00e8 piuttosto spessa e ricca di estrattivi ma assai fragile, microfratturandosi diffusamente durante gli ultimi stadi di maturazione (specie se caratterizzati da precipitazioni abbondanti) e determinando cos\u00ec la fuoriuscita di piccole goccioline di succo (\"lacrime\"). Il contenuto in tannini di quest'uva \u00e8 piuttosto basso, motivo per cui il vino ottenuto da essa viene consumato preferibilmente giovane.\nIl Lacrima \u00e8 un vitigno semi-aromatico di elevata vigoria, con produttivit\u00e0 buona e costante; \u00e8 tuttavia piuttosto sensibile sia ad attacchi di parassiti vegetali (funghi, oidio e botrite) e animali (ragnetto rosso), sia a malattie virali e fitoplasmatiche. La delicatezza di questa variet\u00e0 ne ha determinato in passato l'abbandono e la sostituzione con altre cultivar pi\u00f9 resistenti e produttive, spesso per\u00f2 di minor qualit\u00e0. Predilige i terreni collinari argillosi e sabbiosi, ricchi di minerali, molto permeabili e profondi. Nelle zone di diffusione (colline anconetane) il suolo risulta per la maggior parte a pH subalcalino (circa 7.5) e con scarsa dotazione di sostanza organica. Per un corretto sviluppo di questa pianta sono inoltre necessarie buona insolazione e buona ventilazione del sito di crescita, per evitare il pi\u00f9 possibile ristagni di aria umida. La vendemmia viene effettuata a fine settembre/ottobre, momento in cui i grappoli blu intenso spiccano tra il fogliame autunnale ormai rosso. Il mosto di Lacrima veniva storicamente utilizzato per tagliare altri vini rossi (aromatizzandoli e migliorandoli), mentre oggi \u00e8 vinificato in purezza. Recenti ricerche genetiche hanno evidenziato un legame ancestrale con l'Aleatico, un vitigno semi-aromatico delle regioni del centro e sud Italia.\nStoria.\nQuesto vitigno autoctono marchigiano \u00e8 di origine antichissima: la tradizione vuole infatti che gi\u00e0 nel 1167 Federico Barbarossa abbia bevuto del vino prodotto proprio con quest'uva quando dimorava nel castello di Morro d'Alba durante l'Assedio di Ancona. In passato la Lacrima era assai pi\u00f9 diffusa sul territorio italiano, ritrovandosi frequentemente in tutto il centro-sud adriatico (dalla Romagna, Umbria e Toscana fino a Puglia e Campania), mentre oggi, a causa degli espianti sostitutivi attuati fino ai primi anni '80, \u00e8 rinvenibile solamente a Morro d'Alba e comuni limitrofi. L'origine del nome deriverebbe dal fatto che l'acino, quando \u00e8 maturo, si spacca e trasuda goccioline di succo che sembrano lacrime. Secondo altri invece il vocabolo sarebbe da collegare alla forma allungata del chicco, oppure ad una lontana parentela con l'uva Lacrima spagnola. \nUn tempo la coltivazione di questo vitigno veniva tradizionalmente effettuata \"maritandolo\" ad un tutore vivo, ossia legandolo ad un albero (come l'olmo o l'acero) oppure ad un palo di legno. Oggi viene allevato prevalentemente a Guyot seguendo le direttive contenute nel \"Disciplinare di produzione\" del vino DOC \"Lacrima di Morro d'Alba\". Questa cultivar ha rischiato seriamente l'estinzione e solo dal 1985 ne \u00e8 cominciato il recupero e la valorizzazione con sistemi di coltura pi\u00f9 moderni sotto la tutela della denominazione (istituita appositamente proprio in quell'anno): fu infatti unicamente grazie ad alcuni viticoltori della Provincia di Ancona che la Lacrima scamp\u00f2 alla scomparsa definitiva, venendo recuperata e salvata \"in extremis\" su meno di 10 ha di vigneto residuo rimasto nella zona di Morro d'Alba. Oggi, per ettari e quantit\u00e0 d'uva, questa variet\u00e0 \u00e8 la terza produzione rossa delle Marche e le superfici messe a coltura sono attualmente in aumento (dai 7 ha nel 1985 agli attuali 258 ha del 2014). \nIl vino.\nLe uve del vitigno Lacrima vengono utilizzate per produrre la DOC marchigiana \"Lacrima di Morro d'Alba\", eventualmente in unione con mosti di altre uve tipiche della regione che devono per\u00f2 concorrere in misura non superiore al 15%. Se ne ricava un vino rosso di discreta struttura e di buona morbidezza, dal profumo aromatico di frutti di bosco e talora di rosa."}
{"id": "2752248", "revid": "3115", "url": "https://it.wikipedia.org/wiki?curid=2752248", "title": "Franco Gualdrini", "text": "Biografia.\nNacque a Faenza, in provincia di Ravenna e diocesi di Faenza-Modigliana, il 26 giugno 1923.\nFormazione e ministero sacerdotale.\nIn giovane et\u00e0 entr\u00f2 in contatto con i salesiani di Faenza. Successivamente, al termine della scuola media, entr\u00f2 nel seminario di Faenza dove frequent\u00f2 il ginnasio e successivamente il liceo. Dopo la maturit\u00e0 fu allievo del collegio Capranica di Roma.\nIl 1\u00ba marzo 1947 fu ordinato presbitero.\nDopo essere stato viceparroco a Bagnacavallo, nel 1953 fu nominato rettore del seminario di Faenza; nel 1964, ricevuta la nomina a rettore del collegio Capranica, si trasfer\u00ec a Roma.\nMinistero episcopale.\nNel 1983 fu eletto vescovo di Terni, Narni e Amelia. A seguito dell'unificazione delle diocesi di Terni, Narni e Amelia, disposta dalla Congregazione per i Vescovi il 30 settembre 1986, fu nominato primo vescovo di Terni-Narni-Amelia.\nDurante il suo episcopato fu fondata la fondazione San Valentino, presieduta da Antonino Zichichi, ed istituita la manifestazione di rilievo nazionale \"Inedito per Maria\". Nel 1988 fu fondata la missione diocesana di Ntambwe, in Zaire.\nDimessosi per raggiunti limiti d'et\u00e0, nel 2000 gli successe alla guida della diocesi Vincenzo Paglia, gi\u00e0 parroco della basilica di Santa Maria in Trastevere a Roma.\nNel 2001 fu nominato canonico della basilica patriarcale di Santa Maria Maggiore di Roma.\nMor\u00ec il 22 marzo 2010 all'et\u00e0 di 86 anni. Le esequie si svolsero il 24 marzo nella basilica patriarcale di Santa Maria Maggiore e, il 25 marzo, nella cattedrale di Terni: furono celebrate rispettivamente dal cardinale Bernard Francis Law e dal vescovo di Terni-Narni-Amelia Vincenzo Paglia.\nRiposa nella cripta della cattedrale di Terni.\nGenealogia episcopale.\nLa genealogia episcopale \u00e8:"}
{"id": "2752256", "revid": "181699", "url": "https://it.wikipedia.org/wiki?curid=2752256", "title": "Ficano", "text": ""}
{"id": "2752257", "revid": "287204", "url": "https://it.wikipedia.org/wiki?curid=2752257", "title": "Nientology", "text": "Nientology \u00e8 una trasmissione televisiva andata in onda su Deejay TV dal 12 gennaio 2010, condotta da La Pina e Diego Passoni.\nStoria.\nIl programma fu trasmesso tre volte la settimana alle 23:30, pi\u00f9 una quarta puntata dedicata al \"meglio\" della settimana (trasmessa il venerd\u00ec) e una quinta puntata dedicata al \"peggio di\" (trasmessa il luned\u00ec).\nLo show rappresenta una specie di versione televisiva di \"Pinocchio\", trasmissione radiofonica trasmessa da Radio Deejay e sempre condotta da La Pina e Passoni. Pubblicizzato come \"il primo programma basato sul nulla\" \u00e8 strutturato come un quiz, in cui due squadre capitanate da un personaggio dello spettacolo si sfidano con domande e prove, bench\u00e9 non sia previsto alcun premio per la squadra vincente.\nNella prima stagione gli ospiti fissi erano i comici Alessandro Fullin e Paolo Labati. Nella seconda l'unico ospite fisso fu Fullin che nella terza stagione passa al ruolo di giudice. Andres Diamond, un campione di Wrestling, partecip\u00f2 nelle vesti di \"valletto\".\nTra gli ospiti della trasmissione vi furono Alba Parietti, i Club Dogo, Alessandra Amoroso, Fabio Canino, Loredana Errore, Maria Giovanna Elmi.\nL'ultima puntata della seconda stagione, andata in onda il 1\u00ba aprile 2010, fu una puntata speciale dedicata ad alcuni dei protagonisti di Radio Deejay: Linus, Platinette e Federico Russo."}
{"id": "2752258", "revid": "1942768", "url": "https://it.wikipedia.org/wiki?curid=2752258", "title": "Lacrima (vino)", "text": ""}
{"id": "2752259", "revid": "1632387", "url": "https://it.wikipedia.org/wiki?curid=2752259", "title": "Sunblock", "text": "Le Sunblock sono stati un gruppo musicale dance originario della Svezia, formatosi nel 2005.\nIl gruppo era composto dalle ballerine e cantanti Oksana Andersson, Rebecca Simonsson e Pernilla Lundberg, mentre la parte musicale \u00e8 curata da Magnus Nordin e Martin Pihl.\nCarriera.\nHanno debuttato nel 2006 con il singolo \"I'll Be Ready\", cover in chiave dance della sigla ufficiale del celebre telefilm \"Baywatch\", che ha raggiunto la quarta posizione della classifica dei singoli britannica ed \u00e8 entrata nelle classifiche di Austria, Paesi Bassi, Belgio, Svezia, Danimarca e Australia. Il singolo \u00e8 stato pubblicato per l'etichetta discografica \"Manifesto\".\nSempre nello stesso anno \u00e8 stata pubblicata come singolo un'altra cover in versione dance del brano \"First Time\" di Robin Beck, usata negli anni ottanta come colonna sonora degli spot televisivi della Coca-Cola. La versione delle Sunblock ha raggiunto la sesta posizione della classifica finlandese, entrando anche in quelle di Svezia e Paesi Bassi.\nQuesti due singoli facevano parte del primo album del gruppo, intitolato \"I'll Be Ready: The Album\".\nSuccessivamente, nel 2007, hanno pubblicato come singolo una cover della celebre canzone dei Corona \"Baby Baby\" cantata insieme a Sandy Chambers, che interpret\u00f2 anche la versione originale del brano. Anche questo singolo si rivel\u00f2 un successo entrando nelle classifiche di Regno Unito, Finlandia, Svezia e Paesi Bassi.\nNonostante il discreto successo che le loro pubblicazioni hanno riscosso in Europa, attualmente risultano assenti dalle scene musicali dalla pubblicazione del terzo singolo."}
{"id": "2752262", "revid": "767487", "url": "https://it.wikipedia.org/wiki?curid=2752262", "title": "Circondario di Macerata", "text": "Il circondario di Macerata era uno dei circondari in cui era suddivisa la provincia di Macerata. Confinava a nord con la provincia e circondario di Ancona, a est con il Mar Adriatico, a ovest con il circondario di Camerino e a sud con la provincia di Ascoli Piceno (circondari di Ascoli Piceno e Fermo).\nStoria.\nIl circondario di Macerata fu istituito dal decreto Minghetti del 22 dicembre 1860 e form\u00f2 un'entit\u00e0 amministrativa distinta dal confinante circondario di Camerino, residuo di un'ex provincia pontificia accorpata alla provincia di Macerata per via delle sue piccole dimensioni. La ripartizione segu\u00ec la sorte di tutti i circondari e mandamenti storici italiani, soppressi dal Regio Decreto 2 gennaio 1927 n. 1.\nGeografia fisica.\nTerritorio.\nRispetto alla delegazione di Macerata il circondario aveva perduto i territori di Fabriano, Filottrano e Loreto, e risultava perci\u00f2 notevolmente ridotto. In compenso, l'acquisizione di Camerino aveva ampliato il territorio provinciale.\nSuddivisione amministrativa.\nIl circondario di Macerata si divideva in 12 mandamenti e 34 comuni complessivi (1860)."}
{"id": "2752270", "revid": "36426", "url": "https://it.wikipedia.org/wiki?curid=2752270", "title": "Museo diocesano Leonello Barsotti", "text": "Il Museo diocesano Leonello Barsotti \u00e8 un museo d'arte sacra di Livorno.\nStoria.\nFortemente voluto dal vescovo Simone Giusti, la struttura \u00e8 stata inaugurata il 22 dicembre 2008 ed ulteriormente ampliata, un anno dopo, il 22 dicembre 2009.\nDescrizione.\nIl nucleo originario del museo \u00e8 ospitato nella ex-cappella pubblica dei Dottori della Chiesa nel Seminario Girolamo Gavi, ubicato nel cuore della citt\u00e0 ottocentesca.\nQui sono conservate diverse opere d'arte di propriet\u00e0 della Diocesi di Livorno, precedentemente sparse sul territorio, come un ostensorio risalente al 1692 in argento e metallo dorato, pregiate vesti liturgiche realizzate da importanti manifatture attive tra il XVII e XIX secolo, una raccolta di ex voto e un tabernacolo portatile donato all'inizio del XVII secolo dal granduca Ferdinando I de' Medici per il Duomo cittadino.\nTra i dipinti conservati, meritano di essere ricordate due tavole di scuola giottesca, provenienti dalla chiesa di San Jacopo in Acquaviva e depositate in passato presso il Museo nazionale di San Matteo, a Pisa.\nIn un ambiente al termine dello scalone al primo piano sono poi conservati i materiali tessili e i dipinti sei-settecenteschi. \nInoltre, il museo \u00e8 stato tra i primi d'Italia ad utilizzare la tecnologia del \"bee tag\", attraverso la quale i visitatori avevano la possibilit\u00e0 di apprendere notizie sulle opere esposte mediante l'uso del proprio telefono cellulare."}
{"id": "2752271", "revid": "767487", "url": "https://it.wikipedia.org/wiki?curid=2752271", "title": "Gary Deegan", "text": "Carriera.\n\u00c8 cresciuto nel vivaio dello Shelbourne di Dublino, che nel 2006 l'ha ceduto in prestito al Kilkenny City. In seguito ha militato per una stagione al Longford Town e per mezza al Galway United, prima di venire stato ingaggiato dal Bohemian nel luglio 2008. Con i \"Bohs\" ha vinto due titoli nazionali consecutivi ed \u00e8 stato inserito nella \"squadra dell'anno\" del 2009.\nNel dicembre 2009 ha firmato un contratto di tre anni e mezzo con il Coventry City, ed ha debuttato il 9 gennaio 2010 contro il Barnsley.\nNell'agosto del 2012 firma un contratto di un anno con l', ritrovando il suo vecchio allenatore, Pat Fenlon."}
{"id": "2752273", "revid": "3115", "url": "https://it.wikipedia.org/wiki?curid=2752273", "title": "Ilyushin Il-103", "text": "L'Ilyushin Il-103 (in russo \u0418\u043b\u044c\u044e\u0448\u0438\u043d \u0418\u043b-103) \u00e8 un monomotore ad elica ad ala bassa multiruolo con capacit\u00e0 acrobatiche progettato dall'OKB 39 e sviluppato in Unione Sovietica negli anni novanta.\nAvviato alla produzione in serie dalla nuova realt\u00e0 aziendale, la russa Ilyushin Aviation Complex, dopo la dissoluzione dell'URSS, l'Il-103 \u00e8 proposto, sia al mercato civile di aviazione generale che a quello militare, come addestratore basico per la formazione dei piloti nel volo a vista e acrobatico e come aereo da osservazione.\nDescrizione tecnica.\nL'Il-103 \u00e8 un velivolo di impostazione moderna per la categoria a cui appartiene; monomotore monoplano ad ala bassa e carrello triciclo anteriore fisso.\nLa fusoliera presenta una cabina a quattro/cinque posti (2+2/3), uno per il pilota e gli altri per i passeggeri. In alcune versioni sono presenti solo i due anteriori (versione da addestramento) o solo quella del pilota (Il-103SH). Posteriormente termina in un impennaggio classico monoderiva.\nL'ala, montata bassa e a sbalzo, \u00e8 caratterizzata da un sensibile angolo di diedro positivo.\nIl carrello d'atterraggio \u00e8 triciclo anteriore, fisso, ammortizzato e dotato di ruote a bassa pressione per operare su piste semipreparate, con gli elementi posteriori collegati alla fusoliera sotto all'abitacolo mentre il terzo elemento si trova posizionato sotto il motore.\nLa propulsione \u00e8 affidata ad un motore Continental IO-360-ES, un 6 cilindri boxer raffreddato ad aria capace di erogare una potenza pari a 210\u00a0hp (156\u00a0kW), abbinato ad un'elica bipala Hartzell BHC-C2YF-1BF/F8459A-8R, metallica, a passo variabile."}
{"id": "2752274", "revid": "1543377", "url": "https://it.wikipedia.org/wiki?curid=2752274", "title": "Mayor Jos\u00e9 de Jes\u00fas Martinez", "text": "Mayor Jos\u00e9 de Jes\u00fas Martinez, il cui nome viene spesso abbreviato in Mayor Martinez, \u00e8 un centro abitato del Paraguay; si trova nel dipartimento di \u00d1eembuc\u00fa, di cui forma uno dei 16 distretti. \nPopolazione.\nAl censimento del 2002 la localit\u00e0 contava una popolazione urbana di 886 abitanti (3.904 nel distretto). \nCaratteristiche.\nAnteriormente chiamato \"Pedro Gonz\u00e1lez\", il centro abitato ha adottato il suo attuale nome in onore ad un ufficiale nativo del luogo che si distinse durante la Guerra della triplice alleanza. \nMayor Martinez si trova nella parte meridionale del dipartimento, circondata da zone umide frequentemente alluvionate; \u00e8 raggiungibile dal capoluogo dipartimentale Pilar solo attraverso una lunga strada sterrata. Il suo isolamento ne ha frenato lo sviluppo alimentando il flusso migratorio verso l'Argentina e le zone pi\u00f9 sviluppate del Paraguay.\nEconomia.\nLa popolazione si dedica principalmente all'allevamento, all'agricoltura e alla pesca."}
{"id": "2752276", "revid": "834", "url": "https://it.wikipedia.org/wiki?curid=2752276", "title": "Civicrm", "text": ""}
{"id": "2752283", "revid": "729019", "url": "https://it.wikipedia.org/wiki?curid=2752283", "title": "Stato maggiore della Marina Militare", "text": "Lo Stato maggiore della Marina \u00e8 l'alto comando della Marina Militare preposto alla pianificazione degli obiettivi e dei programmi strategici della forza armata. Il braccio operativo \u00e8 il CINCNAV, Comando in Capo della Squadra Navale.\nLo Stato maggiore \u00e8 anche editore dei mensili \"Rivista Marittima\" e \"Notiziario della Marina\".\nCompiti e funzioni.\nCon la creazione della figura del capo di stato maggiore della difesa e dello stato maggiore della difesa struttura di direzione e pianificazione interforze ad esso sottoposta, lo SMM, come gli Stati maggiori delle altre Forze armate, \u00e8 stato pesantemente ridimensionato nelle funzioni e nelle strutture affidando gran parte dei suoi precedenti compiti al nuovo organismo interforze, oltre ad aver devoluto parte dei suoi compiti agli Enti da esso dipendente.\nI suoi compiti principali attualmente sono di studio, ricerca, sviluppo e indirizzo generale, pur lasciando le decisioni strategiche allo stato maggiore della difesa e ai suoi reparti.\nStruttura.\nLo Stato maggiore \u00e8 alle dirette dipendenze del Capo di stato maggiore.\nA capo dello Stato Maggiore \u00e8 posto il \"Sottocapo di stato maggiore\", ruolo solitamente ricoperto da un ammiraglio di squadra.\nPer adempiere i propri obiettivi istituzionali, lo SMM si avvale di:\nOnorificenze.\nLo Stato Maggiore della Marina \u00e8 insignito di:"}
{"id": "2752285", "revid": "147489", "url": "https://it.wikipedia.org/wiki?curid=2752285", "title": "D-Man", "text": ""}
{"id": "2752286", "revid": "147489", "url": "https://it.wikipedia.org/wiki?curid=2752286", "title": "Brother D", "text": ""}
{"id": "2752287", "revid": "147489", "url": "https://it.wikipedia.org/wiki?curid=2752287", "title": "Brother D-Man", "text": ""}
{"id": "2752288", "revid": "147489", "url": "https://it.wikipedia.org/wiki?curid=2752288", "title": "Demolition Dunphy", "text": ""}
{"id": "2752290", "revid": "336956", "url": "https://it.wikipedia.org/wiki?curid=2752290", "title": "Serf", "text": "Serf (\"servo\" in lingua inglese e francese) pu\u00f2 indicare:"}
{"id": "2752291", "revid": "767487", "url": "https://it.wikipedia.org/wiki?curid=2752291", "title": "Circondario di Camerino", "text": "Il circondario di Camerino \u00e8 stato uno dei due circondari, esistiti dal 1860 al 1926, in cui era suddivisa la provincia di Macerata. Confinava a est con il circondario di Macerata e la provincia di Ascoli Piceno (circondario di Ascoli Piceno), a nord con il circondario di Macerata e la provincia e circondario di Ancona, a ovest e a sud con la provincia dell'Umbria (circondari di Foligno e Spoleto).\nStoria.\nIl circondario di Camerino fu istituito dal decreto Minghetti del 22 dicembre 1860, a parziale compensazione della soppressione della provincia di Camerino nel quadro della riorganizzazione territoriale delle Marche. La scelta del governo piemontese fu sostanzialmente indolore e non ebbe i risvolti drammatici della soppressione della provincia di Fermo.\nIl circondario di Camerino venne soppresso nel 1926 e il territorio assegnato al circondario di Macerata.\nTerritorio.\nRispetto alla preesistente delegazione di Camerino il circondario era pi\u00f9 ampio, avendo acquisito dall'Umbria il mandamento di Visso, costituito all'epoca dall'unico grande comune del capoluogo. L'acquisto di Visso compensava parzialmente la perdita del territorio di Gubbio da parte delle Marche.\nSuddivisione amministrativa.\nIl circondario di Camerino si divideva in 3 mandamenti e 20 comuni complessivi (1860)."}
{"id": "2752292", "revid": "181699", "url": "https://it.wikipedia.org/wiki?curid=2752292", "title": "Monte San Polo", "text": ""}
{"id": "2752298", "revid": "1272592", "url": "https://it.wikipedia.org/wiki?curid=2752298", "title": "Camilla Baresani", "text": "Biografia.\nPrima di esordire in campo letterario si \u00e8 occupata della gestione di un villaggio turistico sul lago di Garda, a Desenzano. Nel 2000 il primo romanzo, \"Il plagio\", pubblicato da Mondadori nella collana Scrittori Italiani e Stranieri. Nello stesso anno ha scritto una pi\u00e8ce radiofonica, \"Al ristorante del buon ricordo\", con la regia di Andrea Barzini e interpretato fra gli altri da Laura Betti e Massimo Popolizio.\nI suoi successivi romanzi sono editi da Mondadori, Bompiani, Feltrinelli e La nave di Teseo. Con il romanzo \"L'imperfezione dell'amore\" ha vinto il premio Forte Village Montblanc - scrittore emergente dell'anno. Con il romanzo \"Un'estate fa\" ha vinto il Premio Hemingway e il Premio Selezione Rapallo. Tre collaborazioni letterarie: i racconti di \"TIC \u2013 Tipi italiani contemporanei\", corredati dai sondaggi di Renato Mannheimer, Bompiani, 2006; \"La cena delle meraviglie\", con le ricette di Allan Bay, Feltrinelli, 2007; e i 63 racconti di \"Vini, amori\", corredati dalle schede di vini scelti e commentati da Gelasio Gaetani d'Aragona e dalle illustrazioni di Valeria Petrone. Ha curato un libro sul cioccolato, \"Alla ricerca del cacao perduto\", Gribaudo, 2011. Il suo romanzo \"Il sale rosa dell'Himalaya\" ha ricevuto il Premio Internazionale di Letteratura Citt\u00e0 di Como, il Premio Cortina d'Ampezzo, il Premio Citt\u00e0 di Vigevano. Il romanzo/pamphlet \"Gli sbafatori\", pubblicato nel 2015 \u00e8 edito da Mondadori Electa. Nel 2019 ha pubblicato il romanzo \"Gelosia\" con La nave di Teseo.\nSuoi libri e racconti sono pubblicati in Olanda, Stati Uniti, Romania. Una sua voce compare nel \"Dizionario affettivo della lingua italiana\" pubblicato da Fandango. \u00c8 autrice della postfazione del romanzo di Elaine Dundy \"Il dolce frutto\", BUR 2011, e dell'introduzione ai racconti-inchiesta di Nero Wolfe, \"Entra la morte\" di Rex Stout, BEAT 2013. Il volume \"12 apostati\" curato da Filippo La Porta, Damiani editore 2015, contiene un suo microsaggio. Il volume \"Non si pu\u00f2 tornare indietro\" a cura di Christian Rocca, Marsilio 2015, che raccoglie i contributi dei collaboratori di IL del Sole 24 ore, contiene due suoi reportage.\nHa collaborato con il quadrimestrale Panta, con L'Erasmo, ed \u00e8 stata nel comitato editoriale del trimestrale IDEM, di cui era editorialista. Fa parte del comitato editoriale di Nuovi Argomenti, con cui collabora.\nNel 2002, dopo la pubblicazione del secondo romanzo, ha iniziato a collaborare con i giornali. Ha scritto su \"Il Foglio\", \"Il Sole 24 ore\", \"Vanity Fair\", \"Panorama\", \"Corriere della Sera\". Ha collaborato con \"Sette\", con \"Io Donna\", con \"Style\" del \"Corriere della Sera\" , con IL del Sole 24 ore, con Grazia. Per \"Il Sole 24 ore\" \"Domenica\" dal 2002 al 2011 ha firmato la rubrica mensile \"Diario di una golosa\" sul mondo dei ristoranti.\nPer CoolTour, il programma quotidiano di informazione culturale di Rai5, ha condotto CoolChef, una rubrica di interviste ai migliori cuochi italiani.\nDal 2009 al 2017 \u00e8 docente di Scrittura creativa presso il Master in Giornalismo della Universit\u00e0 IULM di Milano. Dal 2017 \u00e8 docente alla Scuola di scrittura Molly Bloom fondata da Leonardo Colombati ed Emanuele Trevi. I corsi si tengono a Roma, Milano e Lecce.\nNel 2016 \u00e8 stata nominata presidente del CTB, Centro Teatrale Bresciano.\nDal 2016 \u00e8 curatrice del programma di Writers in Residence, appuntamento che si tiene ogni ad Anacapri nel mese di ottobre, con incontri tra scrittori e studenti delle scuole superiori.\nNel 2017 e 2018 diventa autrice e conduttrice di \"Mangiafuoco\", programma radiofonico in onda su Radio 1, con Sandrone Dazieri e Angela Mariella.\nDa ottobre 2017 firma sulle pagine romane del \"Corriere della sera\" la rubrica settimanale Roma Ghiotta.\nNel 2019 ha sposato il giornalista Paolo Giaccio, deceduto il 29 luglio dello stesso anno.\n\u00c8 autrice del format \"Romanzo Italiano\", otto puntate con interviste a ventinove scrittori italiani, in onda su Rai 3 da dicembre 2019, condotto da Annalena Benini.\nIl 27 dicembre 2019 ha ricevuto dal presidente della Repubblica Sergio Mattarella l'onorificenza di Ufficiale Ordine al merito della Repubblica Italiana.\nControversie.\nNel novembre 2006 scrisse sul \"Sole 24 Ore\" che la cotoletta del ristorante Gold di Milano, di propriet\u00e0 degli stilisti Dolce &amp; Gabbana, era cattiva. Per ritorsione, Dolce &amp; Gabbana dichiararono a Daria Bignardi, durante una puntata di \"Le invasioni barbariche\", che avrebbero tolto 300.000 euro di pubblicit\u00e0 al giornale e che la Baresani era \"una stronza frustrata, perch\u00e9 probabilmente grassa\". Contro la versione della Baresani, il critico gastronomico Davide Paolini scrisse sulle medesime pagine del Sole 24 ore un articolo di elogi al ristorante. In seguito gli stilisti decisero di soprassedere al ritiro dell'investimento pubblicitario. Per queste vicende a Dolce &amp; Gabbana e a Ferruccio De Bortoli, direttore del Sole 24 ore, venne assegnato un Tapiro d'Oro dalla trasmissione \"Striscia la notizia\".\nUn suo articolo su \"Sette\" del 17 agosto 2012 in merito alla deontologia del critico gastronomico innesca una polemica col giornalista e critico Valerio Massimo Visintin che coinvolge vari altri critici e gastronomi tra cui Stefano Bonilli, fondatore del Gambero Rosso."}
{"id": "2752302", "revid": "1647404", "url": "https://it.wikipedia.org/wiki?curid=2752302", "title": "Megamix (Corona)", "text": "Megamix \u00e8 un singolo di Corona, pubblicato nel 1996.\nLa canzone, prodotta da Lee Marrow, era appunto un \"megamix\" di tutti i precedenti singoli: \"The Rhythm of the Night\", \"Baby Baby\", \"Try Me Out\" e \"I Don't Wanna Be a Star\""}
{"id": "2752306", "revid": "842", "url": "https://it.wikipedia.org/wiki?curid=2752306", "title": "Sistema di guerre stellari", "text": ""}
{"id": "2752310", "revid": "30677", "url": "https://it.wikipedia.org/wiki?curid=2752310", "title": "Monorotaia Denham", "text": ""}
{"id": "2752322", "revid": "767487", "url": "https://it.wikipedia.org/wiki?curid=2752322", "title": "Lista di autori greci", "text": ""}
{"id": "2752326", "revid": "1926649", "url": "https://it.wikipedia.org/wiki?curid=2752326", "title": "Aldo Cerantola", "text": "Caratteristiche tecniche.\nAllenatore.\nUsava la marcatura a zona.\nCarriera.\nGiocatore.\nNon ancora diciottenne venne tesserato dal Giorgione. Poi, durante l'anno della leva militare, milit\u00f2 nelle file dell'Aquila, per poi tornare al Giorgione, che lo cedette al Belluno, in Serie C. Successivamente gioc\u00f2 con il .\nDal 1973 al 1979 ha collezionato 119 presenze con la maglia del , tutte in Serie B. Nella stagione 1973-1974 ha giocato la finale di Coppa Italia persa per 5-4 d.c.r. contro il .\nTerminata questa esperienza, pass\u00f2 al , dove rimase cinque anni. Concluse la sua carriera da calciatore con il Foggia.\nIn carriera ha collezionato complessivamente 256 presenze e 3 reti in Serie B, mentre non \u00e8 mai riuscito ad approdare in massima serie.\nAllenatore.\nHa allenato (con cui ottenne una promozione in Serie B vincendo il campionato di Serie C1 1987-1988), (primo tecnico esonerato da Maurizio Zamparini, dopo quattro sconfitte in altrettante partite di campionato), di nuovo Licata e , prima della chiamata alla guida del nel 1993 per sostituire Eugenio Bersellini. In Emilia venne esonerato e sostituito dopo poche partite da Romano Fogli; rimane nella storia del Bologna come l'unico allenatore a non avere mai vinto allennandolo per 8 partite. \nSuccessivamente allen\u00f2 Viareggio, , Massese, e .\nDirigente.\nTerminata l'avventura a Nocera, cominci\u00f2 una collaborazione con la Reggina del presidente Pasquale Foti. Degli amaranto \u00e8 stato prima osservatore, poi responsabile dell'area tecnica nel triennio 2004-2007 e successivamente responsabile del settore giovanile nel biennio 2007-2009. Dal 10 dicembre 2014 fino a fine stagione \u00e8 stato a capo dell'area tecnica del club calabrese. Nel luglio del 2015 il club decise di non iscriversi al campionato di Lega Pro per problemi finanziari, che portarono all'addio del presidente Foti e alla nomina di Mimmo Pratic\u00f2 quale nuovo presidente."}
{"id": "2752327", "revid": "767487", "url": "https://it.wikipedia.org/wiki?curid=2752327", "title": "Vladimir F\u00ebdorovi\u010d Vavilov", "text": "Vavilov fu molto attivo come strumentista sia con il liuto che con la chitarra, come redattore musicale per una casa editrice musicale statale, ed ancor pi\u00f9 come compositore. Aveva l'abitudine di attribuire le proprie composizioni ad altri musicisti, solitamente rinascimentali e barocchi, spesso indipendentemente dallo stile proprio dell'opera, nello spirito di Fetis, Kreisler, Ponse, Casadesus ed altri mistificatori di epoche precedenti. Le sue creazioni ebbero - ed hanno tuttora - enorme circolazione, al punto di conquistare a volte lo status di melodie tradizionali.\nAlcune fra le sue composizioni pi\u00f9 note sono:\nVavilov mor\u00ec in povert\u00e0, di tumore al pancreas, pochi mesi prima dell'esecuzione de \"La Citt\u00e0 d'Oro\", che fu un immediato trionfo."}
{"id": "2752329", "revid": "29236422", "url": "https://it.wikipedia.org/wiki?curid=2752329", "title": "Celso (Pollica)", "text": ""}
{"id": "2752333", "revid": "181699", "url": "https://it.wikipedia.org/wiki?curid=2752333", "title": "Maiolati", "text": ""}
{"id": "2752336", "revid": "799504", "url": "https://it.wikipedia.org/wiki?curid=2752336", "title": "Sphyrelaton", "text": "Uno sphyrelaton (plurale: \"sphyrelata\") era, nel mondo greco arcaico, un tipo di statua votiva di discrete dimensioni che in genere raffigurava una divinit\u00e0 o un oggetto di culto. \nCaratteristiche.\nLo sphyrelaton era ottenuto martellando una sottile lamina di bronzo attorno a un nucleo di legno precedentemente intagliato fino ad assumere la forma desiderata. La tecnica sembra essere di origine orientale, probabilmente importata da maestranze nord-siriane giunte in Grecia attorno al VII secolo a.C.\nEra invece idea diffusa nell'antica Grecia che lo sphyrelaton (assieme a molte altre invenzioni, come lo xoanon) fosse da attribuire alla figura mitica di Dedalo ed \u00e8 infatti significativo come le testimonianze pi\u00f9 importanti di simili oggetti votivi provengano da scavi effettuati sull'isola di Creta.\nEvidenze archeologiche.\nLe evidenze archeologiche relative agli sphyrelata sono prevedibilmente scarse. Questo genere di statuette votive, infatti, era prodotto con materiali particolarmente deperibili e delicati. La tecnica di realizzazione degli sphyrelata inoltre, non ebbe particolare fortuna nel mondo antico e si satur\u00f2 completamente con l'avvento della tecnica a cera persa (inizio VI secolo a.C.) che permetteva di raggiungere standard qualitativi superiori con sforzo minore. Le testimonianze pi\u00f9 sostanziose giungono comunque da Creta, dove, ad esempio, nel Tempio di Apollo Delphinos a Dreros sono state rinvenute tre statuette votive in ottimo stato di conservazione, \"nel primo stile orientalizzante del tardo ottavo secolo\" (la cosiddetta \"Triade di Dreros\", ora al Museo archeologico di Iraklio). Due dei tre sphyrelata, si suppone rappresentino Artemis e Latona, in quanto sono dotati di un polos, una lunga veste ornata e un mantello, in pi\u00f9 sono in posizioni statiche, mentre il terzo si \u00e8 ipotizzato raffiguri Apollo in movimento, e la posizione del braccio del dio (protesa in avanti) lascia supporre che esso reggeva un arco."}
{"id": "2752337", "revid": "339392", "url": "https://it.wikipedia.org/wiki?curid=2752337", "title": "Belluno Calcio", "text": ""}
{"id": "2752342", "revid": "76069", "url": "https://it.wikipedia.org/wiki?curid=2752342", "title": "Due\u00f1as (Palencia)", "text": ""}
{"id": "2752343", "revid": "92723", "url": "https://it.wikipedia.org/wiki?curid=2752343", "title": "Diocesi di Maillezais", "text": ""}
{"id": "2752346", "revid": "838137", "url": "https://it.wikipedia.org/wiki?curid=2752346", "title": "Giovanni Battista Dal Pr\u00e0", "text": "Biografia.\nGiovanni Battista Dal Pr\u00e0 \u00e8 stato vescovo di Terni e Narni dal 1948 al 1973. Parroco di una grande parrocchia operaia di Padova nel 1948 venne promosso a vescovo di Terni. Il suo corpo, posto in una semplice bara di legno grezzo, \u00e8 stato tumulato all'interno della cripta della cattedrale di Santa Maria di Terni nel 1990 durante una solenne cerimonia.\nGenealogia episcopale.\nLa genealogia episcopale \u00e8:"}
{"id": "2752347", "revid": "580", "url": "https://it.wikipedia.org/wiki?curid=2752347", "title": "Circondario di Ancona", "text": "Il circondario di Ancona \u00e8 stato l'unico circondario della provincia di Ancona, nella regione italiana delle Marche, esistito dal 1860 al 1927. Confinava a est con il Mar Adriatico, a nord con la provincia di Pesaro e Urbino (circondario di Pesaro), a ovest con la provincia dell'Umbria (circondari di Foligno e Perugia), a sud con la provincia di Macerata (circondari di Camerino e Macerata).\nStoria.\nAl pari degli altri circondari marchigiani il circondario di Ancona fu istituito dal decreto Minghetti del 22 dicembre 1860, ma risult\u00f2 l'unico a coincidere con la provincia. Segu\u00ec poi la sorte di tutti i circondari e mandamenti storici italiani, soppressi dal Regio Decreto 2 gennaio 1927 n. 1.\nTerritorio.\nIl decreto Minghetti fu generoso con il capoluogo dorico, che vide molto ampliato il suo territorio rispetto alla corrispondente provincia pontificia. Ricevette infatti da Pesaro e Urbino il senigalliese, da Macerata il fabbrianese, Filottrano e Loreto. Pur essendosi ispirato all'antica ripartizione napoleonica del Regno d'Italia, il decreto non ritenne tuttavia di riprodurre l'antico dipartimento del Metauro, a causa delle dimensioni eccessive che la provincia avrebbe assunto con l'annessione del territorio di Pesaro e Urbino.\nCaso unico nelle Marche, la provincia di Ancona non fu divisa in pi\u00f9 circondari, n\u00e9 per derivazione da una preesistente delegazione apostolica (come quelli di Camerino e Fermo) n\u00e9 creati \"ex novo\" (come quelli di Pesaro e Urbino). Il territorio di Ancona era pertanto, al contempo, la provincia pi\u00f9 piccola e il secondo circondario pi\u00f9 grande delle Marche dopo quello di Urbino (anche se di poco maggiore rispetto a quello di Macerata). I confini di tale circoscrizione sono rimasti immutati anche nell'Italia repubblicana.\nSuddivisione amministrativa.\nIl circondario di Ancona si divideva in 13 mandamenti e 52 comuni complessivi (1860)."}
{"id": "2752349", "revid": "767487", "url": "https://it.wikipedia.org/wiki?curid=2752349", "title": "Dr. Stein", "text": "Dr. Stein \u00e8 un brano degli Helloween ed \u00e8 il primo singolo estratto dal loro terzo album, \"Keeper of the Seven Keys - Part II\".\nTracce.\nL'ultima traccia \u00e8 presente solo nell'edizione in CD ed \u00e8 una nuova versione con Michael Kiske alla voce."}
{"id": "2752368", "revid": "2074539", "url": "https://it.wikipedia.org/wiki?curid=2752368", "title": "Beggars Opera", "text": "I Beggars Opera sono un gruppo scozzese di rock progressivo melodico, che ebbe un effimero momento di notoriet\u00e0 agli inizi degli anni '70, rivaleggiando con i Nice e gli Emerson, Lake &amp; Palmer nel riarrangiare celebri brani di musica classica in chiave moderna (Franz von Supp\u00e9, Wolfgang Amadeus Mozart, Gioachino Rossini). Pubblicati i primi quattro album in Inghilterra, nel 1973 i Beggars si trasferiscono in Germania, dove presentano altri due LP, prima di separarsi nel 1976.\nFormazione.\nCon \"Waters of Change\", Gordon Sellar prende il posto di Marshall Erskine come bassista.\nCuriosit\u00e0.\nRicky Gardiner suoner\u00e0 poi per David Bowie ed Iggy Pop.\nIl nome della band deriva da un'opera del poeta inglese John Gay (1728)."}
{"id": "2752371", "revid": "729019", "url": "https://it.wikipedia.org/wiki?curid=2752371", "title": "Crescent and Star", "text": "Crescent and Star \u00e8 un'opera di Stephen Kinzer, autore e giornalista che lavor\u00f2 come capo ufficio del New York Times a Istanbul dal 1996 al 2000. Il libro fu pubblicato nel 2001 e, come affermano molti critici, \u00e8 un testo che non appartiene ad alcun genere letterario; \u00e8 un riassunto storico e culturale della Turchia in cui esperienze personali, aspetti tradizionali, riflessioni e informazioni storiche alternano la narrazione.\nTrama.\nLa prima pagina di \"Crescent and Star\" inizia con una dedica: \"Al popolo turco\". Una specie di augurio per la Turchia, una frase che rende chiara l'intenzione con cui quest'opera \u00e8 stata scritta. Un elogio ad un paese, alla sua ricchezza, alla sua storia e bellezza.\nIl libro di Stephen Kinzer \u00e8 suddiviso in dieci capitoli ognuno dei quali affronta argomenti diversi che coinvolgono il lettore in una critica e intensa analisi di vari aspetti della societ\u00e0 turca. Opinioni e esperienze personali aiutano l'autore a descrivere in modo pi\u00f9 ricco il paese non solo attraverso una prospettiva giornalistica ma pi\u00f9 semplicemente umana legata cio\u00e8 all'esperienza personale del visitatore che pu\u00f2 essere quindi facilmente compresa da ogni lettore. Per questo probabilmente il testo \u00e8 stato considerato da alcuni critici come un libro per principianti non adatto a coloro che gi\u00e0 possiedono sufficienti informazioni sulla Turchia. In realt\u00e0 l'aver dato ampio spazio alla descrizione di situazioni quotidiane riportando dialoghi, citando luoghi, persone, raccontando episodi particolari, leggende e credenze popolari fa in modo che questo testo mostri alcuni aspetti legati al paese che difficilmente si trovano in testi pi\u00f9 accademici rendendo l'opera di Kinzer apprezzabile soprattutto per la passione con cui \u00e8 stata scritta.\nOgni capitolo \u00e8 preceduto da un \"meze\" (antipasto) che illustra alcuni aspetti particolari della cultura turca. Questi piccoli assaggi sono estremamente suggestivi e affascinanti, sono in grado di ricreare l'atmosfera della situazione che descrivono. Gli argomenti sono svariati e molto diversi tra loro ma ogni breve racconto \u00e8 unico e toccante perch\u00e9 parla di persone e luoghi reali con una propria identit\u00e0 che non \u00e8 storicamente significativa ma riflette nel suo piccolo la parte pi\u00f9 intima e caratteristica di un paese, quella a cui l'autore \u00e8 pi\u00f9 affezionato.\nGrazie a questi \"meze\" Kinzer fornisce molte informazioni storiche legate ad aspetti culturali e etnologici ma allo stesso tempo condivide con il lettore opinioni personali, sensazioni e esperienze.\nLa capacit\u00e0 dell'autore di rendere le opinioni di persone comuni parte integrante della narrazione \u00e8 particolarmente significativa. L'equilibro che si crea tra gli eventi storici, politici e sociali e le esperienze dello scrittore coinvolto sempre emotivamente nelle situazioni descritte lasciano intendere l'amore dell'autore per questo paese che come affermano alcuni critici \u00e8 sicuramente contagioso."}
{"id": "2752374", "revid": "1543377", "url": "https://it.wikipedia.org/wiki?curid=2752374", "title": "Citt\u00e0 Povera", "text": "Citt\u00e0 Povera \u00e8 una localit\u00e0 italiana frazione di Buseto Palizzolo, popolata da circa 100 abitanti, che dista circa 6 chilometri dal comune di appartenenza. Il borgo, come larghissima parte delle frazioni rurali di questa zona, nacque intorno ai bagli e ai vasti terreni agricoli nei quali trovarono impiego molte braccia. Il nome \"Citt\u00e0 Povera\" deriva dal fatto che una volta terminati i cicli produttivi dell'agricoltura le difficolt\u00e0 economiche che attraversavano gli abitanti facevano s\u00ec da renderli letteralmente poveri, tanto da far prendere questo nome alla borgata."}
{"id": "2752378", "revid": "1543377", "url": "https://it.wikipedia.org/wiki?curid=2752378", "title": "Th\u00e9ophraste Renaudot", "text": "Biografia.\nNato in una modesta famiglia della borghesia protestante di Loudun, studi\u00f2 medicina all'Universit\u00e0 di Montpellier, aperta allora ai protestanti. Dopo la laurea (1606) visit\u00f2 l'Italia, la Germania e forse l'Inghilterra. Esercit\u00f2 la professione medica dapprima a Coucouron, nell'Ard\u00e8che, e poi a Parigi, dove si stabil\u00ec nel 1612. Medico di corte, dopo essersi convertito al cattolicesimo grazie al cappuccino Padre Giuseppe da Parigi e aver ottenuto la protezione di Richelieu, ebbe molto a cuore la sorte dei poveri per i quali dette consultazioni gratuite, istitu\u00ec un ufficio di collocamento e progett\u00f2 l'istituzione di un ospedale per l'assistenza medica gratuita. Nel 1629 fond\u00f2 a Parigi il \"Bureau d'adresses et des rencontres\", una specie di agenzia d'informazioni che pubblicava un giornale di annunci (\"Feuille du bureau d'adresses\"). Nominato Commissario generale dei poveri del regno (\"commissaire aux pauvres du royaume\") istitu\u00ec un monte di piet\u00e0, il primo del genere in Francia. \nNel 1631, ottenuta la necessaria autorizzazione, inizi\u00f2 la pubblicazione di un giornale settimanale stampato, la \"Gazette\" (poi \"La Gazette de France\") il cui primo numero usc\u00ec il 30 maggio 1631 e che continu\u00f2 a essere pubblicato fino al 1914. \"La Gazette\", che aveva lo scopo d'informare i lettori sugli avvenimenti della corte, e si occupava prevalentemente di questioni politiche e diplomatiche, \u00e8 il giornale pi\u00f9 antico che pu\u00f2 essere assimilato alle moderne riviste. Nel 1635 ottenne in esclusiva dal sovrano il privilegio della stampa dei fogli periodici. Suscit\u00f2 con le sue iniziative l'ostilit\u00e0 della Facolt\u00e0 di medicina della Sorbona tanto che, dopo la morte del suo protettore Richelieu (1642), gli fu proibito l'esercizio della professione medica e fu costretto a chiudere il monte di piet\u00e0 con l'accusa di usura. Continu\u00f2 tuttavia a fornire consulenze ed a sovraintendere ai suoi giornali.\nAl suo nome nel 1925 \u00e8 stato intitolato il \"Premio Renaudot\", un importante premio letterario francese."}
{"id": "2752379", "revid": "287204", "url": "https://it.wikipedia.org/wiki?curid=2752379", "title": "Th\u00e8ophraste Renaudot", "text": ""}
{"id": "2752380", "revid": "124123", "url": "https://it.wikipedia.org/wiki?curid=2752380", "title": "Bruno Tavernese", "text": "Biografia.\nLa carriera artistica professionale di Bruno Tavernese inizia nel 1973, quando entra a far parte della Numero Uno, casa discografica e editoriale di Mogol e Lucio Battisti. Con Mogol scrive subito due brani per Adriano Pappalardo: \"California no\" e \"Con il martello\". L'album che ne segue, intitolato appunto \"California no\", \u00e8 prodotto da Claudio Fabi (produttore anche della PFM), e comprende al suo interno altri quattro brani scritti da Tavernese con Alberto Salerno: \"Quadro lontano\", \"Tu lo puoi\", \"Da solo\" e \"Libert\u00e0 e schiavit\u00f9\". Sempre nel 1973 scrive il brano \"Stereotipati noi\" con la giovanissima Gianna Nannini, all'epoca cantante del gruppo Flora Fauna e Cemento.\nNel 1974 Tavernese scrive per i Nomadi \"Tutto a posto\", brano che rester\u00e0 al primo posto in classifica per diverse settimane, vendendo oltre un milione di copie. La collaborazione con la band emiliana prosegue quindi con \"Fatti miei\", \"Ritornerei\", \"Vorrei che fosse\" e \"Quasi quasi\".\nNel 1975 passa come compositore alla Ricordi, segue Mara Maionchi, che, lasciato il ruolo di promoter alla Numero Uno, \u00e8 divenuta direttrice editoriale. Qui conosce Luigi Albertelli, con il quale stringe un rapporto di lavoro che durer\u00e0 molti anni, e con molte soddisfazioni. Comincia quindi a pubblicare titoli a proprio nome: per la Dischi Ricordi incide i singoli \"Magica Maria\" (1975) e \"Le calze velate\" (1976), per la Carosello, \"Questa febbre di te\" (1976) e \"Morirei\" (1977), sempre avvalendosi di Albertelli per la scrittura dei testi.\nDurante questi anni Tavernese continua a scrivere brani per diversi altri artisti, come Mia Martini, Anna Melato, Drupi, Laura Luca, e ancora Adriano Pappalardo. Nel 1978, rientrato alla Numero Uno, registra il suo primo album \"Marea\", contenente dieci brani arrangiati insieme al giovanissimo Celso Valli.\nPartecipa nel 1978 al programma televisivo \"Chewing-gum\" condotto da Claudio Cecchetto, dove presenta il brano Marea. L'album viene molto apprezzato dalla critica, e il singolo eponimo si piazza tra i primi posti nella classifica di Radio Montecarlo. In quel periodo Tavernese \u00e8 attivo anche come produttore, per lavori di Pappalardo, di Laura Luca, e di Michele Pecora, Strike, ed altri. Sul finire degli anni '70 decide tuttavia di interrompere la carriera di cantante.\nTra i molti brani che Tavernese ha scritto per Adriano Pappalardo, oltre i successi \"Mi basta cos\u00ec\", \"Voglio lei\" e \"Non mi lasciare mai\", va ricordato senz'altro \"Ricominciamo\" (sempre su testo di Luigi Albertelli). La canzone, uscita nel 1979, rimane la pi\u00f9 famosa nella produzione di Pappalardo, mantenendo il primo posto in classifica per otto settimane, e superando nelle vendite il milione di copie; inoltre \"Ricominciamo\" risulta vincitore morale nell'edizione di quell'anno del Festivalbar, e conquista il successo anche in Spagna (con il titolo \"Recomencemos\") e nell'America Latina. Da segnalare anche la reinterpretazione che ne ha fatto, anni dopo, Mina, contenuta nel suo album \"Cremona\" (1996).\nUn altro buon successo di vendite (oltre 300.000 copie) Tavernese lo ottiene con \"Era lei\", scritto per Michele Pecora, sempre nel 1979.\nNel 1981 firma \"Aria di casa\" per Sammy Barbot, sigla di chiusura del programma televisivo Rai \"Happy Circus\". Il brano, anch'esso molto fortunato, viene poi pubblicato in Germania, interpretato da Katja Ebstein, con il titolo \"Leben\".\nNel 1983 Bruno Tavernese passa alla CBS, dove scrive e produce ancora per Laura Luca e per Michele Pecora. La prima partecipa, con la canzone \"Mare\" (1983), a \"Un disco per l'estate\", classificandosi al terzo posto. Pecora sar\u00e0 invece al Festivalbar 1985 con \"Me ne andr\u00f2\". Nel 1987 Tavernese lascia la CBS e fonda una propria casa discografica, la \"Alta Marea\", che nel corso di un ventennio verr\u00e0 distribuita dalla Polygram, dalla Carisch, dalla Warner Music, quindi dalla Edel Italia.\nAltri autori di fama con cui Tavernese ha scritto sono stati Oscar Avogadro e Maurizio Piccoli. Tra i direttori di orchestra che con Tavernese hanno collaborato vanno ricordati Celso Valli (\"Ricominciamo\"), Vince Tempera (\"Tutto a posto\"), Pinuccio Pirazzoli (\"Aria di casa\"), Maurizio Bassi (\"Mare\"), Gian Piero Reverberi (\"Non mi lasciare mai\"), Alberto Nicorelli (\"Era lei\"). \nTra gli interpreti, si ricordano ancora Iva Zanicchi, Andrea Mingardi, Anna Oxa, Bruno D'Andrea."}
{"id": "2752394", "revid": "92723", "url": "https://it.wikipedia.org/wiki?curid=2752394", "title": "Cattedrale della Santissima Trinit\u00e0 (Campobasso)", "text": "La cattedrale metropolitana della Santissima Trinit\u00e0 \u00e8 il principale luogo di culto cattolico di Campobasso, chiesa madre dell'omonima arcidiocesi metropolitana.\nStoria.\nNel 1504, per volere del feudatario Andrea de Capoa, fu edificata al di fuori della cerchia muraria feudale la chiesa della SS. Trinit\u00e0. In essa ebbe sede la confraternita della Trinit\u00e0, soppressa nel 1809, divenuta celebre nel XVI secolo per le lotte con quelli Crociati.\nDistrutta dal terremoto del 1805, fu ricostruita su progetto dell'architetto Bernardino Musenga. Fu riaperta al culto nel 1829 diventando parrocchia e sede del capitolo collegiale. Nel 1860 fu chiusa al culto e utilizzata dalle truppe regolari quale caserma. Nel 1900 fu riaperta ai fedeli, diventando cattedrale nel 1927.\nCon lo spostamento della sede vescovile da Bojano a Campobasso l'edificio fu oggetto di ulteriori lavori. Su progetto dell'arch. Tullio Passarelli e dell'ing. Vittorio Tiberio si provvide, tra il 1927 e il 1933, all'innalzamento della navata centrale e alla costruzione dell'abside, quest'ultima contenente un affresco di buon livello di Romeo Musa raffigurante la Pentecoste.\nOggi \u00e8 la chiesa pi\u00f9 rappresentativa della citt\u00e0.\nDescrizione.\nLa facciata ricalca lo stile neoclassico con pronao esastilo e frontone triangolare campeggiante nella parte superiore. L'interno \u00e8 diviso in tre ampie navate: in quelle laterali si aprono due grandi cappelle, affrescate da Amedeo Trivisonno, mentre nella centrale \u00e8 possibile ammirare, sovrastante l'altare maggiore, un elegante baldacchino sostenuto da capitelli corinzi. Nella navata di sinistra \u00e8 situato il fonte battesimale di granito a forma di vasca quadrata risalente al 1745.\nDietro l'altare sono situati il coro, realizzato in noce, e l'organo a canne costruito da Ponziano Bevilacqua nel 1993; quest'ultimo \u00e8 a trasmissione mista ed ha 41 registri su tre manuali e pedale.\nLe vetrate policrome rappresentano i santi difensori del dogma della Trinit\u00e0: Sant'Agostino, Sant'Ilario, Sant'Anastasio e San Nicola."}
{"id": "2752397", "revid": "92723", "url": "https://it.wikipedia.org/wiki?curid=2752397", "title": "Sede arcivescovile metropolitana", "text": ""}
{"id": "2752398", "revid": "29237997", "url": "https://it.wikipedia.org/wiki?curid=2752398", "title": "Sede arcivescovile", "text": ""}
{"id": "2752399", "revid": "29238042", "url": "https://it.wikipedia.org/wiki?curid=2752399", "title": "Mayor Martinez", "text": ""}
{"id": "2752400", "revid": "29238053", "url": "https://it.wikipedia.org/wiki?curid=2752400", "title": "Conservatorio Rimski-Korsakov di San Pietroburgo", "text": ""}
{"id": "2752403", "revid": "154893", "url": "https://it.wikipedia.org/wiki?curid=2752403", "title": "Aula virtuale", "text": "L'aula virtuale \u00e8 un luogo non fisico dove avviene l'incontro di due o pi\u00f9 persone in maniera simultanea. In questo \"spazio\" lo scambio di informazioni e idee permette l'apprendimento e l'acquisizione di notizie e lo scambio di materiali, come se ci si trovasse in una vera aula, anche se i partecipanti si trovano in luoghi diversi e lontani. In aula virtuale \u00e8 presente un moderatore o un tutor che aiuta a gestire la lezione e i problemi che possono insorgere.\nDefinizione.\nL'aula virtuale pu\u00f2 essere considerata come un luogo \"non fisico\" e identificata come un insieme di partecipanti ad un corso. L'interazione degli utenti avviene simultaneamente, in modalit\u00e0 sincrona, condividendo un insieme di elementi per realizzare un comune obiettivo. Essa rappresenta una situazione di apprendimento basato sulla relazione ove lo scambio di informazioni, contenuti, pareri, opinioni e idee favorisce l'acquisizione di notizie, la circolazione di materiali e l'apprendimento, realizzando a distanza i vantaggi della formazione in presenza. I partecipanti, pur trovandosi in luoghi diversi e lontani, recuperano una serie di dinamiche simili a quelle proprie di un'aula fisica e ne scoprono altre di nuove..\nL'aula virtuale si caratterizza per due funzionalit\u00e0 specifiche:\nL'aula virtuale, inoltre, annovera una figura inedita rispetto a quella concepita tradizionalmente: il tutor deputato all'aiuto e alla gestione delle attivit\u00e0, o alla risoluzione dei problemi che insorgono.\nObiettivi.\nL'aula virtuale, configurandosi come un ambiente di apprendimento creato in uno spazio virtuale, permette di conseguire una serie di obiettivi:\nAttori coinvolti.\nGli attori principali in un'aula virtuale sono:\nCorsisti.\nLa formazione in rete pu\u00f2 essere rivolta sia ai singoli corsisti sia ai gruppi locali. Nel primo caso si parla di gruppo virtuale e l'interazione tra i partecipanti avviene esclusivamente in rete. In caso di particolari esigenze didattiche il gruppo viene suddiviso in sotto-gruppi, ancora virtuali, composti da singoli partecipanti che, anche in questo caso, collaborano solo per via telematica.\nNel caso invece in cui l'intervento sia rivolto a gruppi locali, gruppo di gruppi, l'interazione tra i corsisti si svilupper\u00e0 tra due livelli comunicazione/collaborazione: una locale interna al gruppo, di solito molto serrata, l'altra tra i gruppi virtuali, di norma pi\u00f9 blanda. Esistono poi situazioni miste in cui nella stessa comunit\u00e0, possono essere coinvolti sia singoli partecipanti che gruppi locali.\nFormatori (tutor).\nNella formazione in rete i formatori assumono un ruolo diverso da quello richiesto dai corsi in presenza, essendo coinvolti intensamente sia nelle fasi preparatorie dell'intervento sia nella sua conduzione. Nelle fasi preparatorie in particolare:\nSe nella formazione a distanza basata su materiali strutturati sono i materiali stessi ad assumere l'onere della mediazione didattica, nella formazione in rete tale funzione viene ad essere ricoperta dai tutor di rete che, in questo caso, non solo devono fungere da facilitatori nell'uso dei materiali ma anche, e soprattutto, gestori e coordinatori di gruppi di apprendimento che operano in rete.\nUn tutor deve possedere competenze didattico/formative abbinate alla conoscenza delle tecnologie della comunicazione e delle dinamiche interpersonali. La sua azione di mediatore didattico \u00e8 quindi riconducibile a tre aree funzionali: organizzativa, sociale, didattica.\nNel primo caso (funzione organizzativa) il tutor si occupa di illustrare le modalit\u00e0 di partecipazione al corso, presentare i materiali e gli esperti, organizzare i lavori, assumendo essenzialmente il ruolo di coordinatore.\nNel secondo caso (funzione sociale) il suo compito \u00e8 principalmente quello di gestire la comunicazione e intervenire sui processi di socializzazione tra i corsisti.\nNel terzo caso (funzione didattica) lo vede agire a pieno titolo da esperto d'area, quando cio\u00e8 abbia competenze specifiche in relazione agli argomenti trattati nel corso (o in uno dei relativi moduli).\nComponenti dello staff tecnico.\nLa conduzione di un corso in rete \u00e8 in genere affidata non a una persona, ma a uno staff di tutor, in un rapporto di uno a dieci o uno a quindici con i relativi corsisti e questo in ragione del tipo di attivit\u00e0 che si intendono proporre, ad esempio esercitazioni, discussioni, progetti collaborativi.\nLo staff deve garantire la copertura di almeno tre tipi di competenze:\nUna possibile organizzazione dello staff di tutoring prevede:\nEsperti d'area.\nCome abbiamo gi\u00e0 visto in precedenza l'esperto d'area pu\u00f2 esser sia il formatore che possegga delle competenze specifiche inerenti all'argomento trattato nel corso sia un esperto proveniente da un settore specifico a seconda del corso che si intende trattare.\nMateriali e apprendimento collaborativo.\nNell'ambiente dell'aula virtuale, il docente deve tenere in considerazione, per la scelta dei materiali, le differenti esigenze formative e gli stile di apprendimento di coloro che partecipano all'azione formativa. Egli deve prevedere materiali facoltativi di approfondimento e deve dare indicazione su come questi possono essere utilizzati dallo studente. \u00c8 quindi fondamentale che il tutor pensi in modo meticoloso al processo formativo in atto e decida i materiali pi\u00f9 idonei che dovranno supportarlo.\nI materiali potranno essere dati direttamente dal docente attraverso compact disc o materiale cartaceo (inviati tramite posta) oppure potranno essere recuperati in rete. In questo caso, potranno essere scaricati sul proprio computer e consultati successivamente offline oppure utilizzati direttamente in modalit\u00e0 online. Vengono generalmente utilizzati articoli, capitoli di libri, dispense, videoregistrazioni, che non vengono realizzati appositamente per il corso, ma sono in egual modo indispensabili e utili per cercare i presupposti conoscitivi necessari a sviluppare un'attivit\u00e0 collaborativa in rete.\nIn un corso on-line \u00e8 fondamentale promuovere l'apprendimento collaborativo che aiuti i discenti a raggiungere un livello pi\u00f9 profondo di acquisizione dei contenuti del corso.\nUno dei motivi principali che muovono un gruppo a interagire \u00e8 l'esigenza di collaborare alla co-costruzione di qualcosa: un elaborato, un progetto, una soluzione di un problema professionale..\nApprendere collaborativamente comporta l'acquisizione di una serie di abilit\u00e0 che unite ad un'\"ambiente di studio\" pu\u00f2 facilitare il processo attraverso:"}
{"id": "2752404", "revid": "16758", "url": "https://it.wikipedia.org/wiki?curid=2752404", "title": "Wang Chongwei", "text": "Carriera.\nWang Chongwei ha iniziato la sua carriera di hockey su ghiaccio nel settore giovanile della squadra di hockey su ghiaccio Qiqihar, che nel 2007 si fuse con la squadra di hockey su ghiaccio Harbin per diventare i China Sharks. Nella stagione 2008-09 fu chiamato in prima squadra e debutt\u00f2 in Asia League Ice Hockey.\nWang Chongwei ha rappresentato il suo paese sia a livello giovanile che con la nazionale maggiore.\nStatistiche.\n\"Statistiche aggiornate a luglio 2011.\""}
{"id": "2752408", "revid": "29238140", "url": "https://it.wikipedia.org/wiki?curid=2752408", "title": "C. T. Dreyer", "text": ""}
{"id": "2752409", "revid": "158913", "url": "https://it.wikipedia.org/wiki?curid=2752409", "title": "Dreyer", "text": ""}
{"id": "2752411", "revid": "1305772", "url": "https://it.wikipedia.org/wiki?curid=2752411", "title": "Denola", "text": "Denola o De Nola o de Nola"}
{"id": "2752412", "revid": "104458", "url": "https://it.wikipedia.org/wiki?curid=2752412", "title": "Nedlitz", "text": "Nedlitz pu\u00f2 riferirsi a diversi toponimi:"}
{"id": "2752414", "revid": "149485", "url": "https://it.wikipedia.org/wiki?curid=2752414", "title": "Campionati mondiali di pentathlon moderno 1982", "text": "I campionati mondiali di pentathlon moderno 1982 si sono svolti a Roma, in Italia, dove si sono disputate le gare maschili individuali ed a squadre, ed a Compi\u00e8gne, in Francia, dove si sono disputate le gare femminili individuali ed a squadre."}
{"id": "2752416", "revid": "767487", "url": "https://it.wikipedia.org/wiki?curid=2752416", "title": "Erik Gustaf Bostr\u00f6m", "text": "Membro del parlamento dal 1876 al 1907, dal 1905 fino alla morte ricopr\u00ec la carica di cancelliere delle universit\u00e0 svedesi.\nSuo nipote \u00e8 il filosofo Christopher Jacob Bostr\u00f6m."}
{"id": "2752420", "revid": "29238306", "url": "https://it.wikipedia.org/wiki?curid=2752420", "title": "Conte di Modica", "text": ""}
{"id": "2752421", "revid": "174925", "url": "https://it.wikipedia.org/wiki?curid=2752421", "title": "Culti dionisiaci", "text": ""}
{"id": "2752422", "revid": "729019", "url": "https://it.wikipedia.org/wiki?curid=2752422", "title": "St.-Quirin-Platz (metropolitana di Monaco di Baviera)", "text": "St.-Quirin-Platz \u00e8 una stazione di metropolitana a Monaco di Baviera inaugurata l'8 novembre 1997. Fu progettata dallo studio architettonico Hermann + \u00d6ttl. La particolarit\u00e0 \u00e8 una gigantesca finestra di vetro a forma di occhio o conchiglia che permette di avere luce naturale anche nel sottosuolo. Le pareti non sono state rivestite. Questo crea una atmosfera alquanto arcaica. Vi ci passa la linea U1."}
{"id": "2752423", "revid": "365417", "url": "https://it.wikipedia.org/wiki?curid=2752423", "title": "Sezione ritmica", "text": "Una sezione ritmica, nel linguaggio della musica moderna, indica la sezione di un gruppo musicale che esegue le parti di accompagnamento (sia ritmico che melodico).\nGli strumenti pi\u00f9 tipici che compongono una sezione ritmica variano a seconda dei generi e del tipo di gruppo musicale, i pi\u00f9 tipici sono la batteria ed il contrabbasso o il basso elettrico, a cui si possono aggiungere tastiere e chitarra ritmica."}
{"id": "2752425", "revid": "149485", "url": "https://it.wikipedia.org/wiki?curid=2752425", "title": "Campionati mondiali di pentathlon moderno 1983", "text": "I campionati mondiali di pentathlon moderno 1983 si sono svolti a Warendorf, nella Repubblica Federale di Germania, dove si sono disputate le gare maschili individuali ed a squadre, ed a G\u00f6teborg, in Svezia, dove si sono disputate le gare femminili individuali ed a squadre."}
{"id": "2752426", "revid": "599013", "url": "https://it.wikipedia.org/wiki?curid=2752426", "title": "Grimme", "text": ""}
{"id": "2752433", "revid": "113895758", "url": "https://it.wikipedia.org/wiki?curid=2752433", "title": "Deetz", "text": ""}
{"id": "2752434", "revid": "149485", "url": "https://it.wikipedia.org/wiki?curid=2752434", "title": "Campionati mondiali di pentathlon moderno 1984", "text": "I campionati mondiali di pentathlon moderno 1984 si sono svolti a H\u00f8rsholm, in Danimarca, dove si sono disputate le gare femminili individuali ed a squadre."}
{"id": "2752435", "revid": "292191", "url": "https://it.wikipedia.org/wiki?curid=2752435", "title": "Macchina Astratta", "text": ""}
{"id": "2752439", "revid": "104458", "url": "https://it.wikipedia.org/wiki?curid=2752439", "title": "Zernitz", "text": ""}
{"id": "2752440", "revid": "767487", "url": "https://it.wikipedia.org/wiki?curid=2752440", "title": "Emily Haines", "text": "\u00c8 figlia del poeta canadese Paul Haines e sorella della giornalista televisiva Avery Haines. Il fratello Tim dirige la Blustreak Records a Peterborough.\nHaines \u00e8 nata a New Delhi e cresciuta in Canada. Il padre Paul le fece ascoltare musica eclettica come Carla Bley, Robert Wyatt e in seguito PJ Harvey. In seguito Haines ha seguito le orme dei familiari frequentando la Etobicoke School of the Arts, dove incontr\u00f2 Amy Millan e Kevin Drew, con cui ha collaborato nei Broken Social Scene e Stars.\nHaines e Millan hanno formato un gruppo verso il 1990.\nHaines inizia poi una carriera solista pubblicando due album, \"Cut in Half and Also Double\" e \"Knives Don't Have Your Back\", suonando il pianoforte. Con i Metric ha inciso cinque album.\nDiscografia.\nSolista.\nEmily Haines\nEmily Haines &amp; The Soft Skeleton"}
{"id": "2752441", "revid": "729019", "url": "https://it.wikipedia.org/wiki?curid=2752441", "title": "Candidplatz (metropolitana di Monaco di Baviera)", "text": "Candidplatz \u00e8 una stazione di metropolitana di Monaco di Baviera nel quartiere di Giesing inaugurata l'8 novembre 1997. Vi ci passa la linea 1.\nPorta il nome del pittore fiammingo rinascimentale Pieter de Witte chiamato Candid che trascorse l'ultima parte della sua vita a Monaco."}
{"id": "2752444", "revid": "149485", "url": "https://it.wikipedia.org/wiki?curid=2752444", "title": "Campionati mondiali di pentathlon moderno 1985", "text": "I campionati mondiali di pentathlon moderno 1985 si sono svolti a Melbourne, in Australia, dove si sono disputate le gare maschili individuali ed a squadre, ed a Montr\u00e9al, in Canada, dove si sono disputate le gare femminili individuali ed a squadre."}
{"id": "2752448", "revid": "4506", "url": "https://it.wikipedia.org/wiki?curid=2752448", "title": "Successione estratta", "text": ""}
{"id": "2752449", "revid": "287204", "url": "https://it.wikipedia.org/wiki?curid=2752449", "title": "Moritz", "text": ""}
{"id": "2752457", "revid": "149485", "url": "https://it.wikipedia.org/wiki?curid=2752457", "title": "Campionati mondiali di pentathlon moderno 1986", "text": "I campionati mondiali di pentathlon moderno 1986 si sono svolti a Montecatini Terme, in Italia, dove si sono disputate le gare maschili e femminili individuali ed a squadre. La gara a squadre femminile vide l'Unione Sovietica vincitrice, squalificata per doping."}
{"id": "2752476", "revid": "149485", "url": "https://it.wikipedia.org/wiki?curid=2752476", "title": "Campionati mondiali di pentathlon moderno 1987", "text": "I campionati mondiali di pentathlon moderno 1987 si sono svolti a Moulins, in Francia, dove si sono disputate le gare maschili individuali ed a squadre, ed a Bensheim, in Germania Ovest, dove si sono disputate le gare femminili individuali ed a squadre."}
{"id": "2752477", "revid": "29239148", "url": "https://it.wikipedia.org/wiki?curid=2752477", "title": "Corrente indotta", "text": ""}
{"id": "2752478", "revid": "29239155", "url": "https://it.wikipedia.org/wiki?curid=2752478", "title": "Correnti indotte", "text": ""}
{"id": "2752486", "revid": "212348", "url": "https://it.wikipedia.org/wiki?curid=2752486", "title": "Black Jack Special ~Inochi womeguru 4 tsuno kiseki~", "text": ""}
{"id": "2752489", "revid": "767487", "url": "https://it.wikipedia.org/wiki?curid=2752489", "title": "Ophrys fusca iricolor", "text": "L'ofride scura (Ophrys fusca\" subsp. \"iricolor ) \u00e8 una pianta erbacea appartenente alla famiglia delle Orchidacee.\nEtimologia.\nL'epiteto sottospecifico (\"iricolor\") fa riferimento ai colori iridescenti del labello.\nDescrizione.\n\u00c8 una pianta erbacea alta 10 \u2013 25\u00a0cm (massimo 40\u00a0cm). La forma biologica \u00e8 geofita bulbosa (G bulb), ossia \u00e8 una pianta perenne che porta le gemme in posizione sotterranea. Durante la stagione avversa non presenta organi aerei e le gemme si trovano in organi sotterranei chiamati bulbi o tuberi, strutture di riserva che annualmente producono nuovi fusti, foglie e fiori. \u00c8 un'orchidea terrestre in quanto contrariamente ad altre specie, non \u00e8 \u201cepifita\u201d, ossia non vive a spese di altri vegetali di maggiori proporzioni.\nRadici.\nLe radici sono secondarie da bulbo e consistono in sottili fibre radicali posizionate nella parte superiore dei bulbi.\nFoglie.\nLe foglie principali (2 \u2013 4) sono disposte in una rosetta radicale a forma strettamente ellittica. Hanno un portamento ripiegato a doccia con apice acuto. Sono presenti anche alcune foglie cauline ma pi\u00f9 brevi, a portamento amplissicaule e progressivamente di aspetto bratteale. Dimensione delle foglie inferiori: larghezza 1 \u2013 3\u00a0cm; lunghezza 5 \u2013 15\u00a0cm.\nInfiorescenza.\nL'infiorescenza \u00e8 \u201cindefinita\u201d (senza fiore apicale o politelica) del tipo spiciforme con pochi (1 \u2013 4, massimo 8) fiori sessili. Questi ultimi sono posti alle ascelle di brattee a forma lineare e scanalata; sono lunghe come l'ovario. I fiori inoltre sono resupinati, ruotati sottosopra; in questo caso il labello \u00e8 volto in basso. Dimensione delle brattee: 2 \u2013 3\u00a0cm.\nFiore.\nI fiori sono ermafroditi ed irregolarmente zigomorfi, pentaciclici (perigonio a 2 verticilli di tepali, 2 verticilli di stami (di cui uno solo fertile \u2013 essendo l'altro atrofizzato), 1 verticillo dello stilo).\nFrutti.\nIl frutto \u00e8 una capsula. Al suo interno sono contenuti numerosi minutissimi semi piatti. Questi semi sono privi di endosperma e gli embrioni contenuti in essi sono poco differenziati in quanto formati da poche cellule. Queste piante vivono in stretta simbiosi con micorrize endotrofiche, questo significa che i semi possono svilupparsi solamente dopo essere infettati dalle spore di funghi micorrizici (infestazione di ife fungine). Questo meccanismo \u00e8 necessario in quanto i semi da soli hanno poche sostanze di riserva per una germinazione in proprio.\nBiologia.\nLa riproduzione di questa pianta pu\u00f2 avvenire in due modi: \nTassonomia.\nSinonimi.\nLa specie di questa voce ha avuto nel tempo diverse nomenclature:\nConservazione.\nCome tutte le orchidee \u00e8 una specie protetta e quindi ne \u00e8 vietata la raccolta e il commercio ai sensi della Convenzione sul commercio internazionale delle specie minacciate di estinzione (CITES)."}
{"id": "2752490", "revid": "1573940", "url": "https://it.wikipedia.org/wiki?curid=2752490", "title": "Andrena fulva", "text": "Andrena fulva () \u00e8 un insetto apoideo della famiglia Andrenidae, diffuso in Europa.\nDescrizione.\nI maschi misurano 10-12 mm di lunghezza e le femmine 8-10 mm. Torace e addome sono ricoperti da una fitta peluria fulvo-rossastra sul dorso e nera sul ventre.\nDistribuzione e habitat.\nLa specie ha un areale europeo che si estende dalla penisola iberica ai Balcani. In Italia \u00e8 presente in tutta la penisola, assente in Sicilia e Sardegna .\nBiologia.\n\u00c8 un'ape solitaria che costruisce il suo nido nel terreno. In alcuni casi pu\u00f2 dare luogo ad aggregazioni di alcune centinaia di individui, ma ognuno mantiene un proprio nido separato dagli altri. \nL'accoppiamento avviene in primavera. La femmina depone l'uovo in una cella sotterranea che riempie di nettare e polline che servir\u00e0 da nutrimento alla larva. Dopo aver trascorso l'inverno allo stadio di pupa, gli insetti adulti escono dal nido in primavera.\nEcologia.\n\"A. fulva\" \u00e8 uno degli insetti impollinatori del \"Ribes\" (\"R. rubrum\", \"R. nigrum\") "}
{"id": "2752494", "revid": "131358", "url": "https://it.wikipedia.org/wiki?curid=2752494", "title": "Comunit\u00e0 Montana &quot;Lario Orientale - Valle San Martino&quot;", "text": ""}
{"id": "2752495", "revid": "595001", "url": "https://it.wikipedia.org/wiki?curid=2752495", "title": "Giorgio Baiocchi", "text": "Carriera scacchistica.\nIscritto all'ASIGC e all'ICCF, \u00e8 uno dei pi\u00f9 presenti nelle finali dei campionati italiani assoluti di scacchi per corrispondenza, avendo partecipato a numerose edizioni di cui 9 consecutive. Diventa campione italiano nel 1975, alla sua prima partecipazione. L'anno successivo \u00e8 terzo e, dopo 30 anni, nel 2005, ottiene la piazza d'onore. In molte altre occasioni sfiora il podio.\nDopo 41 anni, nel 2016, rivince il campionato italiano.\nFra i risultati di rilievo, una vittoria con l'ex campione del mondo Horst Robert Rittner.\nNel 2001 consegue il titolo ICCF di Maestro Internazionale e nel 2010 quello di Maestro Internazionale Senior."}
{"id": "2752496", "revid": "767487", "url": "https://it.wikipedia.org/wiki?curid=2752496", "title": "I Love You (film 1986)", "text": "I Love You \u00e8 un film del 1986 diretto da Marco Ferreri.\nFu presentato in concorso al 39\u00ba Festival di Cannes.\nTrama.\nMichel \u00e8 un bel giovanotto desiderato dalle donne, di cui non ne pu\u00f2 pi\u00f9. Invece s'innamora d'un piccolo oggetto, un portachiavi elettronico, che risponde al suo fischio con le parole \"I love you\". Ma infine s'accorge che l'oggetto fa lo stesso con tutti."}
{"id": "2752497", "revid": "149485", "url": "https://it.wikipedia.org/wiki?curid=2752497", "title": "Campionati mondiali di pentathlon moderno 1988", "text": "I campionati mondiali di pentathlon moderno 1988 si sono svolti a Varsavia, in Polonia, dove si sono disputate le gare femminili individuali ed a squadre."}
{"id": "2752498", "revid": "767487", "url": "https://it.wikipedia.org/wiki?curid=2752498", "title": "Robert Carter Nicholas", "text": "Biografia.\nFiglio di George Nicholas (emigrato nello stato della Virginia) ed Elizabeth Carter Burwell Nicholas (gi\u00e0 prima vedova di Nathaniel Burwell, figlia di Robert Carter I). I suoi genitori morirono nel 1734. studi\u00f2 giurisprudenza presso il College di William e Mary servendo poi la House of Burgesses.\nFra le varie ricariche ricoperte quella di tesoriere per la colonia della Virginia, 1766-1775, entr\u00f2 a far parte della commissione, insieme a John Randolph e George Wythe a cui si sottopose Thomas Jefferson per sostenere gli esami nell'ottobre 1765. Spos\u00f2 Anne Cary, la figlia di Wilson Cary nel 1751. La coppia ebbe una numerosa prole: quattro figlie e sei figli. Suo nipote, Robert Carter Nicholas \u00e8 stato un senatore degli Stati Uniti dello stato della Louisiana, mentre sua figlia Elisabetta (1753-1810) spos\u00f2 Edmund Randolph, il primo Procuratore generale degli Stati Uniti."}
{"id": "2752501", "revid": "465096", "url": "https://it.wikipedia.org/wiki?curid=2752501", "title": "Francesco Robba", "text": "Biografia.\nRicevette la sua formazione nello studio dello scultore nativo di Carrara ma operante a Venezia, Pietro Baratta dal 1711 al 1716. Nel 1720 and\u00f2 a Lubiana, dove nel 1722 spos\u00f2 Theresa, la figlia del tagliapietra lubianese Luka Mislej.\nNel suo primo periodo le sue statue di marmo e i bassorilievi riflettono ancora l'influenza di Pietro Baratta.\nQuando Mislej mor\u00ec nel 1727, Robba rilev\u00f2 il suo studio e la sua clientela. Presto Robba cominci\u00f2 a guadagnare una sua reputazione e fu premiato da commesse prestigiose da parte di ecclesiastici, aristocratici e borghesi.\nGi\u00e0 nel 1729 il suo lavoro fu lodato in una lettera del rettore del Collegio gesuitico di Zagabria, Francesco Saverio Barci, al Principe Emmerich (Imre) Esterh\u00e1zy, arcivescovo di Esztergom.\nDal 1730 il suo lavoro mostra una crescente sicurezza. Il suo virtuosismo tecnico si manifesta nell'espressivit\u00e0 emotiva e nelle forme raffinate delle sue statue. Durante il suo soggiorno lubianese non perse mai contatto con Venezia, posto che comp\u00ec parecchie visite alla sua citt\u00e0 natale. Questo gli consent\u00ec di rimanere in contatto con la scultura barocca veneziana, ma anche dell'Italia centrale e di Roma.\nMor\u00ec il 24 gennaio 1757 a Zagabria, in Croazia, dove aveva commitenti nel capitolo della cattedrale.\nOpere.\nL'opera pi\u00f9 famosa di Francesco Robba \u00e8 la Fontana dei Tre Fiumi carniolani a Lubiana (1751), che rappresenta la Ljubljanica, la Sava e la Krka.\n\u00c8 stata ispirata dalla Fontana dei Quattro Fiumi di Piazza Navona del Bernini e della fontana su Piazza della Rotonda, entrambe a Roma.\nAltre opere comprendono: la Fontana di Narciso (Lubiana), l'altare e le statue (1732) nella chiesa di S. Giacomo (Lubiana), un altare nella cattedrale di S. Nicola (Lubiana), un altare nella chiesa francescana dell'Annunciazione (Lubiana), un altare marmoreo nella cappella di S. Ignazio di Loyola nella chiesa gesuitica di Santa Caterina a Zagabria (1730), una statua di S. Giovanni Nepomuceno e altre statue nelle cappelle di S. Ignazio e della Vergine Maria nella Cattedrale di Klagenfurt, in Austria (1725-6)."}
{"id": "2752503", "revid": "344646", "url": "https://it.wikipedia.org/wiki?curid=2752503", "title": "Svetlana Savizkaja", "text": ""}
{"id": "2752505", "revid": "767487", "url": "https://it.wikipedia.org/wiki?curid=2752505", "title": "Alejandra Guzm\u00e1n", "text": ""}
{"id": "2752507", "revid": "767487", "url": "https://it.wikipedia.org/wiki?curid=2752507", "title": "Come sono buoni i bianchi", "text": "Come sono buoni i bianchi \u00e8 un film del 1988 diretto da Marco Ferreri.\nTrama.\nLe grottesche avventure di un gruppo di europei che intende portare aiuti ai bambini affamati del Sahel."}
{"id": "2752508", "revid": "1186766", "url": "https://it.wikipedia.org/wiki?curid=2752508", "title": "Jean Sarkozy", "text": "Figlio di Nicolas Sarkozy e della sua prima moglie Marie-Dominique Culioli, \u00e8 membro dell'UMP (Union pour un mouvement populaire), consigliere generale dell'Hauts-de-Seine per il cantone Neuilly-sur-Seine-Sud dal 16 marzo 2008. \nHa un fratello maggiore, Pierre (1985), un fratellastro minore, Louis (1997), nato dal secondo matrimonio del padre con C\u00e9cilia Ciganer-Alb\u00e9niz, e una sorellastra, Giulia (2011), nata dal terzo matrimonio del padre con la cantautrice Carla Bruni. \nIl 10 settembre 2008 sposa Jessica Sebaoun-Darty. Nel 2010 diventa padre di Solal, rendendo Nicolas nonno per la prima volta. Nell'aprile 2012 nasce Lola."}
{"id": "2752513", "revid": "404338", "url": "https://it.wikipedia.org/wiki?curid=2752513", "title": "Collasso circolatorio", "text": ""}
{"id": "2752515", "revid": "1226", "url": "https://it.wikipedia.org/wiki?curid=2752515", "title": "Pu Songling", "text": "Biografia.\nPu proveniva da una famiglia povera di affittacamere e mercanti, residente nell'antico distretto di Zichuan (\u6dc4\u5ddd, ora Zibo, nello Shandong). Probabilmente era di antenati mongoli. All'et\u00e0 di 19 anni, ricevette il diploma \"xiucai\" agli esami imperiali, ma non ricevette il successivo diploma \"gongsheng\" fino all'et\u00e0 di 71 anni.\nPass\u00f2 la maggior parte della sua vita lavorando come insegnante privato, e raccogliendo storie che complet\u00f2 nel 1679 sotto il nome di \"Racconti straordinari dello studio Liao\" (che per\u00f2 vennero alla luce solo nel 1766 per mezzo del nipote), una raccolta di 435 novelle popolari scritte in cinese classico. Alcuni critici gli attribuiscono anche la novella \"Xingshi Yinyuan Zhuan\", scritta in cinese vernacolare, e una raccolta di poesie in lingua volgare. Parte delle sue opere \u00e8 anche d'ispirazione satirica, a causa della disillusione dello scrittore per la societ\u00e0 corrotta del suo tempo.\nNei media.\nNel 2019 \u00e8 stato interpretato da Jackie Chan nel film \"The Knight of Shadows\" (\"Shen tan Pu Song Ling\"), per la regia di Yan Jia, dove nella finzione cinematografica \u00e8 un leggendario cacciatore di demoni e spiriti maledetti nella Cina antica medievale."}
{"id": "2752518", "revid": "1442080", "url": "https://it.wikipedia.org/wiki?curid=2752518", "title": "Monetazione di Capua", "text": "La monetazione di Capua riguarda le monete coniate nella antica Capua, citt\u00e0 della Campania antica, corrispondente all'attuale Santa Maria Capua Vetere. La citt\u00e0 si trovava sulla via Appia ed era la pi\u00f9 importante della zona, probabilmente il pi\u00f9 grande centro nella penisola italiana dopo Roma.\nDurante la seconda guerra punica, nel 216 a.C. dopo la battaglia di Canne, la citt\u00e0 scelse di passare dalla parte dei Cartaginesi. \u00c8 in questo periodo che furono coniate le monete che recano il nome della citt\u00e0, , con lettere dell'alfabeto osco e con scrittura retrograda.\nDopo la partenza di Annibale, la citt\u00e0 torn\u00f2 a essere occupata dai Romani, cessando definitivamente di coniare e usando in seguito la monetazione romana, incentrata sul denario.\nCapua, a differenza di altre comunit\u00e0 della zona, non aveva in precedenza emesso moneta, perch\u00e9, dopo la sua \"deditio\" a Roma nel 343 a.C., per difendersi dai Sanniti, era divenuta a tutti gli effetti romana e quindi non usava monete proprie.\nTradizionalmente i numismatici trattano le monete di Capua nell'ambito della monetazione greca.\nCatalogazione.\nPer la monetazione di Capua non \u00e8 stato pubblicato un testo specificamente dedicato.\nEsiste uno studio di Jean-Baptiste Giard, pubblicato nel 1965 tra gli atti del Congresso internazionale di numismatica tenutosi a Roma nel 1961. Il testo \u00e8 scarsamente disponibile e quindi in genere non usato nei cataloghi d'asta. Esso \u00e8 citato come Giard, \"Monnaie\", seguito dal numero.\nUn testo usato \u00e8 quello di Rutter e altri, \"Historia Numorum Italy\" che tratta di tutte le antiche monetazioni non romane della penisola italiana. Le monete di Capua sono numerate da 479 a 510. In questo testo i riferimenti sono a Giard, indicato come \"Giard, 'Capoue' e numero\".\n\u00c8 usato anche quello pubblicato da Arthur Sambon, uno studioso francese, dal titolo \"Les monnaies antiques de l'Italie\", e uscito a Parigi nel 1903. Il libro tratta, nonostante il titolo, solo parte dell'Italia antica, praticamente l'Italia centrale e la Campania. Le monete pertinenti a Capua sono numerate da 1021 a 1052. Sono considerate tra le monete capuane (o campane) anche monete che secondo autori pi\u00f9 recenti forse non sono attribuibili a questa citt\u00e0.\nAltre fonti di catalogazione sono le \"Sylloge Nummorum Graecorum\". Usate sono in genere le pi\u00f9 recenti o pi\u00f9 diffuse, come quella dell'American Numismatic Society, quella di Copenaghen e quella di Francia. Per i bronzi \u00e8 anche usata la \"Sylloge\" della collezione Morcom, una collezione di bronzi dell'Occidente greco, che si trova in Gran Bretagna. Nei cataloghi si trova un'indicazione abbreviata della \"Sylloge\", ad esempio \"ANS\", \"Cop.\", \"France\" o \"Morcom\" seguita dal numero della moneta raffigurata.\nContesto storico.\nLa citt\u00e0 di Capua sorgeva nel sito della attuale Santa Maria Capua Vetere ed era considerata una delle pi\u00f9 grandi citt\u00e0 dell'Italia antica, dopo Roma. La citt\u00e0, fondata dagli Etruschi nel primo quarto del V secolo a.C., si trovava sulla via Appia ed era la pi\u00f9 importante della zona.\nNel IV secolo a.C. la citt\u00e0 divenne oggetto delle mire dei Sanniti che la posero sotto assedio. Capua invi\u00f2, quindi, un'ambasceria a Roma chiedendone la protezione, ma il Senato romano, che aveva in precedenza stipulato un trattato di non belligeranza con i Sanniti, fu costretto a respingere tale proposta. Gli ambasciatori della citt\u00e0 campana, mossi dalla disperazione, decisero allora di consegnare l'intera citt\u00e0, i suoi abitanti, i campi, gli averi e ogni loro cosa, nelle mani di Roma (\"deditio\"), in modo da costringerla a impegnarsi moralmente nella sua difesa dall'aggressore sannita. In questo modo la citt\u00e0 diventava cos\u00ec romana e obbligava Roma ad accettare di intervenire in sua difesa, dando inizio alla prima guerra sannita. Era il 343 a.C.\nCon la seconda guerra punica, Capua, assieme a citt\u00e0 come Atella, Calatia e altre, pass\u00f2 dalla parte di Annibale, nel 216 a.C., dopo la battaglia di Canne. L'esercito cartaginese si insedi\u00f2 nella citt\u00e0 e la trasform\u00f2 in un importante avamposto militare e politico. Mentre la classe politica dirigente e la popolazione capuana appoggiava la campagna militare di Annibale, fu coniata una serie di monete di bronzo. Nel 212 e nel 211 a.C. Capua sub\u00ec due lunghi assedi da parte dei Romani, tanto che Annibale, nel tentativo di alleggerire la pressione romana, si spinse con il proprio esercito fino a sotto le mura di Roma, nella zona di porta Collina. Dopo la partenza di Annibale, nel 211 a.C., la citt\u00e0 fu definitivamente conquistata dai Romani e molti senatori Campani, cio\u00e8 di Capua, si tolsero la vita con il veleno piuttosto che cadere prigionieri nelle mani del nemico. Altri, nonostante il parere contrario del Senato romano, furono fatti uccidere da Gneo Fulvio a Cales e a Teanum Sidicinum.\nContesto monetario.\nLe monete a nome di Capua ( in alfabeto osco) furono coniate durante la seconda guerra punica in una della poche citt\u00e0 dell'Italia che decisero di allearsi con Annibale. Il contesto \u00e8 quello delle monetazioni puniche in Italia durante quella guerra.\nPoco prima dello scoppio della seconda guerra punica, nel 218 a.C., la monetazione aurea e argentea delle colonie greche della penisola italiana era cessata e i ritrovamenti denotano una significativa penetrazione dell'argento di Roma, collegato a una crescente produzione, fino alla Campania meridionale.\nCon l'arrivo di Annibale, alcune comunit\u00e0, avendo rotto i rapporti con Roma, batterono moneta in tutti e tre i metalli per finanziare le loro spese. In Campania queste comunit\u00e0 furono, oltre Capua, le citt\u00e0 di Atella e Calatia. Queste citt\u00e0 coniarono monete con le indicazioni di valore, con le stesse modalit\u00e0 in uso a Roma e, in precedenza, negli altri centri dell'Italia centrale. Delle tre citt\u00e0 solo Capua emise monete in metallo prezioso.\nContemporaneamente ricominciarono a coniare anche Tarentum e Metapontum, che non avevano pi\u00f9 coniato da circa il 240 a.C. Questi centri batterono monete in argento con un piede monetario simile a quello dello \"shekel\" punico.\nNell'Italia meridionale ci furono altre emissioni: la monetazione dei Bruzi, quella dei Lucani, di Petelia e di Cosentia. Oltre a queste ci sono le emissioni puniche dell'Italia sud-occidentale, la cui collocazione \u00e8 ancora oggetto di studi.\nEsiste anche una serie di monete con la legenda , che in passato alcuni studiosi hanno collegato a Capua, ma la cui collocazione \u00e8 incerta. Si tratta di due stateri con il toro androprosopo, cio\u00e8 un toro con il volto umano, al rovescio e che recano al dritto, il primo, la testa di una divinit\u00e0 femminile e l'altro Atena. Questa monetazione \u00e8 collocata nel periodo 415-405 a.C..\nNumismatica.\nEckhel in \"Doctrina numorum veterum\" mostra dubbi sull'attribuzione a Capua delle monete con la legenda trattandole separatamente; assegna con certezza alla citt\u00e0 le monete con legenda osca.\nJulius Friedl\u00e4nder, nel suo testo dedicato alle monete con legende in alfabeto osco, attribuisce a Capua una moneta d'argento e molte in bronzo. Considera coniate a Capua anche le monete con legenda e \"senza dubbio\". Non avanza ipotesi di datazione per i bronzi con legenda in Osco.\nB.V. Head attribuisce a Capua \u2013 pur esprimendo un'incertezza\u00a0\u2013 la monetazione romano-campana, quelle monete di stile greco battute a nome di Roma. Head inoltre suddivide le monete in bronzo in due periodi: un gruppo di monete lo considera precedente al 268 a.C., l'altro posteriore alla stessa data e solo la moneta d'argento viene attribuita al periodo della seconda guerra punica. La moneta anepigrafa in elettro con al dritto una testa gianiforme femminile, in precedenza attribuita a Capua, viene giustamente collocata nel periodo in cui Capua si era rivoltata contro Roma notando anche che non vi era alcun motivo per attribuirla a Capua stessa ma doveva essere inserita nella monetazione punica dell'Italia meridionale.\nArthur Sambon cita le opinioni di alcuni numismatici (Babelon, Lenormant, Millingen, Raoul Rochette e Mommsen) che attribuiscono a Capua la produzione delle monete romano-campane. Questa attribuzione fu confermata da Haeberlin nel suo \"Die Systematik des \u00e4ltesten r\u00f6mischen M\u00fcnzwesen\" del 1905. Sambon decide di occuparsi esclusivamente della monetazione con la legenda in osco. Su queste monete rileva la contiguit\u00e0 con le monete dei Bruzi e dell'Apulia. Sulla datazione per\u00f2 Sambon rimane dell'ipotesi che si tratti in gran parte di monete coniate a partire dalla prima guerra punica e solo le monete di elettro con la testa bifronte al dritto e Giove stante sulla quadriga (Sambon 1050, HN Italy 2013), siano da datare durante la seconda guerra punica e prima del 211 a.C., quando Capua fu riconquistata dai Romani.\nRutter et. al. in \"Historia Numorum Italy\", collocano tutta la monetazione di Capua durante la seconda guerra punica, associandola a quelle delle altre comunit\u00e0 che parteggiarono per Annibale. Due di queste comunit\u00e0, Atella e Calatia si trovavano vicino a Capua. Tra le altre ci sono Tarentum, Metapontum, i Lucani e i Bruzi. Oltre a queste comunit\u00e0 italiche e italiote Rutter et al. associano le monete \"cartaginesi dell'Italia meridionale\", un gruppo di monete di cui non \u00e8 chiaro l'esatto luogo di coniazione e che vengono associate alla permanenza di Annibale in Italia.\nCatalli condivide la stessa opinione e colloca la monetazione di Capua nella seconda guerra punica, contemporaneamente alle emissioni delle comunit\u00e0 gi\u00e0 citate.\nMonete.\nLe monete sicuramente di Capua sono quelle con il nome della citt\u00e0 (), scritto in alfabeto osco con scrittura retrograda, cio\u00e8 da destra a sinistra. La maggior parte di queste monete sono in bronzo e recano l'indicazione del valore. Ci sono anche alcune monete la cui attribuzione a Capua \u00e8 meno sicura, come ad esempio la serie in oro che sembra usare il piede numismatico della dracma attica.\nElettro.\nEsistono monete in elettro, una lega naturale di oro e argento con proporzioni variabili, che erano state attribuite da alcuni autori a Capua ma che ora sono considerate all'interno delle monetazioni battute dai Cartaginesi nell'Italia meridionale durante la seconda guerra punica. Si tratta essenzialmente di due tipi: uno con una testa gianiforme e l'altro con la testa di Demetra-Tanit.\nIl primo tipo (HN Italy 2013) presenta al dritto, come gi\u00e0 detto, una testa femminile gianiforme incoronata da grano e al rovescio \u00e8 raffigurato Giove, con fulmine e scettro, su una quadriga guidata dalla Vittoria. Questa moneta riprende i tipi del quadrigato romano. \u00c8 stato identificato come moneta punica da Gardner in base sia alla mancanza di legenda che per l'esatta corrispondenza quanto a peso e titolo con le monete cartaginesi in elettro.\nL'altro tipo (HN Italy 2014) presenta al dritto la testa di Demetra-Tanit volta a sinistra. La divinit\u00e0 porta una corona costituita da spighe di grano; dietro la testa a volte \u00e8 presente la lettera \u0391 (alfa). Tanit era la dea pi\u00f9 importante a Cartagine e compariva nella maggior parte delle monete puniche. Al rovescio \u00e8 raffigurato un cavallo stante o al passo volto a destra. A volte in esergo \u00e8 presente un simbolo (arco). I tipi e lo stile di questa moneta sono caratteristici della monetazione di Cartagine. L'associazione di questa moneta alla precedente \u00e8 in Robinson NC 1964.\nIn entrambi i casi si tratta di pezzi da 3/8 di \"shekel\", con un peso di circa 2,75 grammi.\nOro.\nEsiste una dracma aurea (HN Italy 479, SNG ANS 145) la cui attribuzione a Capua non \u00e8 per\u00f2 certa. Al dritto ha la testa di Cerere con una corona di grano e al rovescio la Vittoria che guida una biga veloce. Sotto la linea di esergo \u00e8 presente la lettera kappa, l'elemento che giustificherebbe l'attribuzione a Capua. Tipi simili sono presenti nella monetazione di Siracusa, in particolare sotto il regno di Gerone II.\nArgento.\nL'unica moneta d'argento sicuramente coniata a Capua \u00e8 un didramma che contiene la legenda ( retrogrado in alfabeto osco).\nQuesta moneta (Sambon 1021; HN Italy 480) presenta al dritto la testa laureata di Giove, volta a destra.\nAl rovescio \u00e8 raffigurata un'aquila ad ali aperte sopra un fulmine. Sulla destra dell'aquila c'\u00e8 in verticale la legenda gi\u00e0 vista ().\nIl peso \u00e8 tra i 5,5 e i 6 grammi.\nBronzo.\nLa monetazione in bronzo costituisce il grosso della monetazione di Capua. Quasi tutte le monete recano l'etnico gi\u00e0 visto. Le monete sono articolate su un asse suddivisa in 10 once. Nel tempo si sono susseguiti tre periodi; il passaggio dall'uno all'altro \u00e8 dato dalla riduzione del peso dei pezzi.\nLa maggior parte delle monete recano l'indicazione del valore, per lo pi\u00f9 tramite un numero di tortelli pari al numero di once. In alcuni pezzi il valore \u00e8 indicato da astri invece che da tortelli.\nQuattro monete (HN Italy 495, 500, 507 e 508) hanno un simbolo () variamente descritto dagli autori: triplo nodo, tripodiforme. Il significato non \u00e8 chiaro.\nSambon non differenzia tra le monete catalogate come HN Italy 482 e 497, che hanno gli stessi tipi e le cataloga insieme come Sambon 1024, pur rilevando le notevoli differenze nei pesi tra i vari esemplari esaminati: un gruppo varia tra 32,55 e 33,9 grammi, mentre l'altro varia tra i 18 e i 22,5 grammi.\nPer le monete senza indicazione, il valore non \u00e8 certo. Sambon ipotizza il valore di una semioncia e anche Rutter et al. propendono per questa ipotesi.\nRitrovamenti.\nThompson et al. (\"An Inventory of Greek Coin Hoards\", IGCH) indicano tre tesori contenenti monete di Capua e tre tesori ritrovati a Capua. Solo un tesoro, IGCH 1962, \u00e8 presente in entrambi i gruppi.\nQuesti ritrovamenti possono dare un'idea delle monete che circolavano a Capua prima della seconda guerra punica.\nLegende ed epigrafia.\nLe monete hanno la medesima legenda con l'indicazione del nome della citt\u00e0 in alfabeto osco. La scritta \u00e8 retrograda, cio\u00e8 il testo corre da destra verso sinistra.\nMentre le \u03c0\u03cc\u03bb\u03b5\u03b9\u03c2 utilizzavano di norma il nome degli abitanti al genitivo plurale, l'uso del nome della citt\u00e0 era pi\u00f9 diffuso nelle emissioni delle citt\u00e0 dell'Italia.\nL'alfabeto osco o umbro sono utilizzati da diverse citt\u00e0, anche sotto la dominazione romana, come Iguvium, Tuder e Teanum.\nL'indicazione del valore \u00e8 tipica della monetazione delle popolazioni non greche dell'Italia, Romani, Italici. Etruschi. Per le monete di maggior valore erano usati i numeri cosiddetti romani, mentre per le frazioni dell'asse il valore era espresso tramite dei tortelli o punti pari al numero di once che costituivano il valore della moneta.\nIn questa monetazione si affiancano al posto dei tortelli anche degli astri con lo stesso significato.\nLa descrizione del simbolo che si trova nei bronzi di minor valore non \u00e8 univoca: Sambon si limita a riportarlo graficamente, Rutter et al. lo chiamano triplo nodo. Su alcuni cataloghi d'asta \u00e8 citato \"oggetto a forma di tripode\". Il significato non \u00e8 chiaro. \u00c8 in ogni caso presente solo in monete senza indicazione del valore.\nPesi e leghe.\nLa dracma in oro, la cui attribuzione a Capua \u00e8 comunque incerta, ha un peso di 4,26\u00a0g.\nIl didracma d'argento con la testa di Giove presenta un peso tra i 5,5 e i 6 grammi.\nLe monete di bronzo, come gi\u00e0 visto, sono costruite intorno a un asse dal valore pari a 10 once.\nIl primo periodo presenta un asse con un peso che oscilla tra i 41 e i 65 grammi, nel secondo l'asse varia tra i 35 e i 46,5 mentre l'asse del terzo periodo oscilla tra i 22 e i 28 grammi."}
{"id": "2752525", "revid": "149485", "url": "https://it.wikipedia.org/wiki?curid=2752525", "title": "Campionati mondiali di pentathlon moderno 1989", "text": "I campionati mondiali di pentathlon moderno 1989 si sono svolti a Budapest, in Ungheria, dove si sono disputate le gare maschili individuali ed a squadre, ed a Wiener Neustadt, in Austria, dove si sono disputate le gare femminili individuali ed a squadre."}
{"id": "2752529", "revid": "386562", "url": "https://it.wikipedia.org/wiki?curid=2752529", "title": "Sung-Ling P'u", "text": ""}
{"id": "2752530", "revid": "812894", "url": "https://it.wikipedia.org/wiki?curid=2752530", "title": "D\u0103ne\u0219tii (famiglia)", "text": "I D\u0103ne\u0219ti furono una delle due linee maggiori originatesi dalla Casa di Basarab; l'altra schiatta fu quella dei Dr\u0103cule\u0219ti. Le due stirpi furono in lotta costante per il trono di Valacchia dal XIV al XVI secolo, dando al paese la maggior parte dei suoi \"voivoda\" (principi).\nStoria.\nLa stirpe dei Basarabidi si scisse in due tronconi nel 1386. Il \"voivoda\" (principe) Dan I di Valacchia era morto combattendo contro lo \"zar\" Ivan \u0160i\u0161man di Bulgaria ed essendo il suo erede troppo giovane per regnare, il potere pass\u00f2 al fratello minore di Dan, Mircea I cel B\u0103tr\u00e2n. Mircea regn\u00f2 per 32 anni (1386-1418), irrobustendo le basi politico-militari del voivodato di Valacchia, ma, alla sua morte, le ingerenze negli affari del regno da parte dell'Ungheria e dell'Impero ottomano, le due potenze che si contendevano il controllo sull'area danubiana, fomentarono la contesa tra i discendenti di Dan I, i D\u0103ne\u0219ti, ed i discendenti di Mircea, i Dr\u0103cule\u0219ti.\nIl regno dei \"voivoda\" Dan II di Valacchia (1420-1431), figlio di Dan I, sembr\u00f2 segnare la riscossa della stirpe nel controllo sulle terre dei Basarabidi. Capace comandante militare e prezioso alleato degli ungheresi, Dan II strapp\u00f2 il trono all'erede di Mircea I, Radu II Chelul, spingendo i Dr\u0103cule\u0219ti verso una auto-distruttiva dipendenza dai rinforzi ottomani. Quando Dan II venne eliminato (1431), il sultano di Istanbul altern\u00f2 infatti sul trono due eredi di Mircea I, Alexandru I Aldea e Vlad II Dracul, mentre i D\u0103ne\u0219ti si legavano sempre pi\u00f9 al capitano ungherese Giovanni Hunyadi.\nIl regno dell'erede di Dracul, Vlad III \u021aepe\u0219 (1456-1462), segn\u00f2 il momento pi\u00f9 critico per la sopravvivenza dei D\u0103ne\u0219ti. Il Dr\u0103cule\u0219ti, inizialmente vassallo del sultano, risolse invece di schierarsi al fianco degli ungheresi, ottenendone appoggio contro i turchi e mano libera nell'eliminazione della stirpe rivale. Due figli di Dan II, Vladislav II di Valacchia e Dan III di Valacchia, vennero eliminati da Vlad III. Un terzo figlio, Basarab III Laiot\u0103 cel B\u0103tr\u00e2n, scamp\u00f2 alla sorte dei fratelli perch\u00e9 il sovrano ungherese, Mattia Corvino, infranse la sua alleanza con l'Impalatore, impegnato a combattere il sultano Maometto II, e lo fece imprigionare.\nDelusi dai tradimenti degli Hunyadi o disillusi circa la possibilit\u00e0 di mantenere la Valacchia indipendente dal sempre pi\u00f9 potente Impero ottomano, i D\u0103ne\u0219ti abbandonarono la loro iniziale linea filo-ungherese e risolsero di sottomettersi al volere della Sublime Porta. Con il benestare degli ottomani, Basarab IV \u021aepelu\u0219 cel T\u00e2n\u0103r, figlio di Basarab II di Valacchia, spodest\u00f2 lo zio Basarab III, gi\u00e0 alleato del sultano. Il regno di Basarab IV venne per\u00f2 stroncato (1482) dall'intromissione in Valacchia del voivoda di Moldavia \u0218tefan III cel Mare (1433-1504), gi\u00e0 alleato di Vlad III, ora alleato del Dr\u0103cule\u0219ti Vlad IV C\u0103lug\u0103rul e nuovo asso nella manica di Mattia Corvino per il contenimento delle spinte ottomane nei Balcani.\nMentre la potente schiatta dei boiari Craiove\u0219ti, signori dell'Oltenia, allacciava propri contatti diretti con gli ottomani e minava la gi\u00e0 debole autorit\u00e0 dei Dr\u0103cule\u0219ti, i D\u0103ne\u0219ti sparirono dalle cronache. Fu solo con Vladislav III di Valacchia che la dinastia torn\u00f2 a costituirsi quale seria minaccia per la stirpe rivale: nel triennio 1523-1525, Vladislav III contese a pi\u00f9 riprese il trono a Radu V de la Afuma\u021bi. Scomparso Radu V nel 1529, Mos\u00e8 di Valacchia, figlio di Vladislav III, si alle\u00f2 con i Craiove\u0219ti e misconobbe il vassallaggio al sultano Solimano il Magnifico, riconoscendo quale suo signore e sovrano dell'ormai distrutto Regno d'Ungheria Ferdinando I d'Asburgo.\nIl 29 agosto 1530, Mos\u00e8 affront\u00f2, nella Battaglia di Vii\u0219oara, le truppe del Dr\u0103cule\u0219ti Vlad VII \u00cenecatul, spalleggiato da Solimano. I turchi restarono padroni del campo e Mos\u00e8 trov\u00f2 la morte in battaglia, segnando la fine della dinastia dei D\u0103ne\u0219ti.\nPrincipi della dinastia D\u0103ne\u0219ti.\nLista dei D\u0103ne\u0219ti succedutisi sul trono di Valacchia"}
{"id": "2752535", "revid": "599013", "url": "https://it.wikipedia.org/wiki?curid=2752535", "title": "Giovanni Sgarbossa", "text": "Carriera.\nCresciuto nel Olimpia, nel 1973 debutta con il .\nDal 1978 al 1980 gioca prima in Serie B e poi in Serie A con l'Udinese (rispettivamente 20 e 15 presenze).\nNell'autunno 1980 passa al in Serie B, mentre nel 1981-1982 scende ancora di categoria per indossare la maglia del Padova in Serie C1.\nDal 1982 al 1985 gioca per il (due campionati in C1 e uno in B).\nNel 1985 viene prima indagato e poi condannato a cinque anni di squalifica in seguito all'illecito sportivo nel \"Caso Padova\" che di fatto mette fine alla sua carriera.\nIn carriera ha totalizzato complessivamente 18 presenze in Serie A e 83 presenze e una rete in Serie B."}
{"id": "2752537", "revid": "1226", "url": "https://it.wikipedia.org/wiki?curid=2752537", "title": "Racconti straordinari dello studio Liao", "text": "Racconti straordinari dello studio Liao, in lingua originale Liaozhai Zhiyi (; tradotto anche in inglese come \"Strange Tales from a Chinese Studio\" o \"Strange Tales of Liaozhai\") \u00e8 una raccolta di 435 novelle di argomento prevalentemente soprannaturale, scritta da Pu Songling in cinese classico durante il primo periodo della dinastia Qing.\nLa raccolta inizi\u00f2 a circolare sotto forma di manoscritto ben prima della sua pubblicazione, che avvenne postuma alla morte dell'autore. La data di tale pubblicazione varia a seconda delle fonti. Una di esse afferma che le \"Strane Storie\" furono pubblicate, nel 1740, dal nipote di Pu, tuttavia la pi\u00f9 antica versione stampata di cui si ha testimonianza diretta risale al 1766.\nSi crede che Pu abbia completato la maggior parte delle novelle intorno al 1679, ed abbia aggiunto delle modifiche fino al 1707.\nPu scrive su carta una serie di storie colorite e affascinanti tratte dalla tradizione folkloristica orale, dove le distinzioni tra realt\u00e0 e soprannaturale sono sbiadite. I personaggi pi\u00f9 comuni sono spiriti-volpi, fantasmi, studiosi, ufficiali di corte, esorcisti taoisti, demoni e bestie. Spesso il fine morale \u00e8 invertito tra gli umani ed i fantasmi o spiriti che dovrebbero essere, invece, degenerati, risultando in alcune novelle all'orlo della satira. I fantasmi e gli spiriti sono spesso brillanti e degni di fiducia, mentre d'altra parte gli umani sono deboli, indecisi e facilmente manipolabili, aspetto che riflette la disillusione tipica dell'autore verso la societ\u00e0 in cui viveva.\nLe novelle variano ampiamente in lunghezza tra di loro, sebbene caratteristica comune sia la brevit\u00e0, con alcune storie che possono essere pi\u00f9 corte di una pagina. Un'altra peculiarit\u00e0 dell'opera \u00e8 stata la presenza costante del discorso diretto, cosa alquanto insolita per le opere letterarie cinesi del XVII secolo.\n\"Liaozhai Zhiyi\" ha ispirato diversi adattamenti cinematografici e televisivi cinesi, tra i quali i pi\u00f9 memorabili sono stati Painted Skin di King Hu, la serie televisiva \"A Chinese Ghost Story\" di Ching Siu-tung e le opere del regista taiwanese Li Han-Hsiang. Un'altra serie televisiva ad esso ispirata \u00e8 \"Dark Tales\", del canale televisivo TVB, ed il suo sequel \"Dark Tales II\".\nUn ammiratore di alcune storie di Pu Songling, tradotte in tedesco, fu Franz Kafka, che le descrive come \"squisite\" in una lettera del 16 gennaio 1913 a Felice Bauer. Anche Jorge Luis Borges fu un ammiratore di Pu, in particolare della novella conosciuta come \"L'ospite tigre\", per la quale scrisse anche un prologo che sarebbe apparso nella sua \"Biblioteca di Babele\", una collezione di scritti riguardanti i suoi libri preferiti. Magnus utilizz\u00f2 \"Liaozhai Zhiyi\" come base per le storie brevi contenute in \"Le femmine incantate\"."}
{"id": "2752538", "revid": "6923", "url": "https://it.wikipedia.org/wiki?curid=2752538", "title": "Amministrazione straordinaria speciale", "text": "L'amministrazione straordinaria speciale \u00e8 una procedura concorsuale prevista nell'ordinamento giuridico italiano dalla legge 18 febbraio 2004, n. 39, di conversione del decreto legge 23 dicembre 2003, n. 347.\nSi differenzia dall'amministrazione straordinaria comune per le regole che la disciplinano volte ad avviare velocemente e preferibilmente un programma di ristrutturazione.\nLa procedura.\nPresupposti.\nSono assoggettabili alla procedura concorsuale in questione le imprese soggette a fallimento ed in stato di insolvenza con questi criteri aggiuntivi:\nIter.\nL'ammissione all'amministrazione straordinaria speciale \u00e8 disposta direttamente dal Ministro dello sviluppo economico su richiesta dell'impresa insolvente: non \u00e8 prevista d'ufficio o per azione dei creditori, che possono comunque chiederne il fallimento. Parallelamente l'impresa deve presentare ricorso al tribunale affinch\u00e9 questo accerti lo stato di insolvenza, ma l'accertamento giudiziale avviene gi\u00e0 ad amministrazione straordinaria aperta: qualora il Tribunale rigetti tale accertamento, la procedura viene chiusa salvo le operazioni gi\u00e0 commesse.\nIn caso di accertamento positivo, il Tribunale dichiara con sentenza lo stato d'insolvenza, i cui effetti retroagiscono al momento dell'emanazione del decreto ministeriale.\nEntro centottanta giorni dalla nomina, comunque prorogabili per altri novanta, il commissario straordinario deve presentare il programma di ristrutturazione al Ministro. Il programma, in caso di gruppo societario, pu\u00f2 essere unico per tutti e contenere un concordato con il quale vengono soddisfatti i creditori. Nel frattempo lo stesso commissario pu\u00f2 proporre azioni revocatorie, con l'eccezione che queste possono essere esperite anche e nonostante l'autorizzazione a procedere al programma di ristrutturazione, che nella procedura ordinaria non le prevede. L'unico limite \u00e8 che queste azioni siano un vantaggio per i creditori.\nIl Ministro pu\u00f2 rigettare o autorizzare l'attuazione del programma. Nel primo caso il commissario pu\u00f2 convertire il programma di ristrutturazione in uno di cessione dei beni aziendali, purch\u00e9 sia attuabile nei successivi due anni e proposto i 60 giorni successivi al rigetto. Altrimenti la procedura si converte in fallimento automaticamente.\nSe invece il Ministro autorizza la procedura prosegue, rispettando quanto previsto dal programma autorizzato.\nIl commissario straordinario pu\u00f2, prima dell'approvazione del programma:\nIl Concordato \u00e8 proponibile soltanto dal commissario straordinario."}
{"id": "2752540", "revid": "339392", "url": "https://it.wikipedia.org/wiki?curid=2752540", "title": "Tumore del seno", "text": ""}
{"id": "2752541", "revid": "729019", "url": "https://it.wikipedia.org/wiki?curid=2752541", "title": "Silvio Palli", "text": "Biografia.\nNacque a Casale Monferrato il 2 novembre 1896, figlio dell'ingegnere Giovanni e della signora Francesca De Aglio.\nArruolatosi nel Regio Esercito come sottotenente di complemento, fu assegnato all'arma di artiglieria, in forza all'artiglieria pesante campale. Successivamente chiese, ed ottenne, di passare in forza al Servizio Aeronautico, divenendo allievo della scuola di volo \"Gabardini\" per allievi piloti militari, ottenendo il brevetto di pilota nel 1916, preceduto l'anno prima dal fratello maggiore Natale.\nNell'aprile 1916 fu assegnato in forza alla 47\u00aa Squadriglia, dove vol\u00f2 a bordo dei Farman MF.11 in qualit\u00e0 di sottotenente osservatore sui cieli del Carso e della Macedonia. Nel novembre 1917 pass\u00f2 quindi in servizio alla 27\u00aa Squadriglia, dove vol\u00f2 con il Savoia-Pomilio SP.3. A bordo di uno di essi (matricola 4642), pilotato dal sergente Carlo Fenocchio, fu abbattuto sul Grappa il 27 novembre dallo hauptmann Karl Nikitsch della Flik 39 che volava su un caccia Albatros D.III (matr. 153.71).. Colpito al serbatoio del carburante, l'aereo effettu\u00f2 un atterraggio di emergenza vicino a Cornuda.\nDal 14 ottobre 1918 pass\u00f2 in servizio alla 90\u00aa Squadriglia, equipaggiata con i caccia Ansaldo S.V.A. 5\nIl 29 ottobre 1918, a pochi giorni dalla fine della Grande Guerra e con le truppe austro-ungariche attestate nella zona dell'alto Veneto e del Friuli, ma ancora resistenti all'assalto dei soldati italiani, vennero richieste alle squadriglie del battaglione aviatori numerose azioni di mitragliamento e bombardamento sulle posizioni austriache. Con il suo velivolo, insieme ad altri monoposto, effettu\u00f2 una missione di mitragliamento contro le linee nemiche.\nPortatosi sulle posizioni nemiche a bassissima quota, veniva fatto segno a un intenso fuoco di fucileria e artiglieria contraerea. Nonostante ci\u00f2 persisteva nell'azione di mitragliamento e veniva colpito a morte, precipitando al suolo nella campagna nei pressi del paese di Orsago. Sepolto nel cimitero del paese, i cittadini incisero sulla sua tomba: \"Tenente Silvio Palli\u2026morto\u2026per la nostra liberazione\".\nA lui e a sui fratelli Natale e Italo sono intitolati il Liceo e l\u2019Aeroclub di Casale Monferrato."}
{"id": "2752542", "revid": "132266", "url": "https://it.wikipedia.org/wiki?curid=2752542", "title": "Paolo Silvio Palli", "text": ""}
{"id": "2752543", "revid": "767487", "url": "https://it.wikipedia.org/wiki?curid=2752543", "title": "Robert Carter Nicholas (senatore)", "text": "Biografia.\nFu senatore dello stato della Louisiana. Serv\u00ec la guerra del 1812 con i gradi di capitano e di maggiore. Studi\u00f2 al college di William e Mary. Fu segretario di Stato della Louisiana durante gli anni 1843-1846. Alla sua morte il corpo venne sepolto al San Burthe Louis Cemetery a New Orleans, Louisiana. Suo padre era George Nicholas (1754-1799)."}
{"id": "2752544", "revid": "132266", "url": "https://it.wikipedia.org/wiki?curid=2752544", "title": "Silvio Paolo Palli", "text": ""}
{"id": "2752545", "revid": "149485", "url": "https://it.wikipedia.org/wiki?curid=2752545", "title": "Campionati mondiali di pentathlon moderno 1990", "text": "I campionati mondiali di pentathlon moderno 1990 si sono svolti a Lahti, in Finlandia, dove si sono disputate le gare maschili individuali ed a squadre, ed a Link\u00f6ping, in Svezia, dove si sono disputate le gare femminili individuali ed a squadre."}
{"id": "2752547", "revid": "61051", "url": "https://it.wikipedia.org/wiki?curid=2752547", "title": "Chengdu J-15", "text": ""}
{"id": "2752549", "revid": "767487", "url": "https://it.wikipedia.org/wiki?curid=2752549", "title": "Derrick Harriott", "text": "Ha prodotto dischi di molti artisti reggae giamaicani soprattutto nel periodo rocksteady e roots reggae, tra i quali Dennis Brown, Big Youth, i Chariot Riders, The Chosen Few, The Ethiopians, Keith &amp; Tex, The Kingstonians, Rudy Mills, Scotty, Sly &amp; The Revolutionaries, Winston McAnuff.\nBiografia.\nStudente dell'Excelsior High School, Harriott forma un duo con Claude Sang Jr., e nel 1958 forma i Juniors Jiving con Eugene Dwyer, Herman Sang e Winter Maurice.\nNel 1960 e nel 1961 il gruppo ottiene dei successi con i singoli \"Over The River\" (per Coxsone Dodd) e \"Girl Lollipop\" (per Duke Reid).\nNel 1962, Harriott fonda la sua etichetta discografica personale, \"Crystal\", e intraprende la carriera da solista. La sua prima \"version\" da solista, \"I Care\" \u00e8 un successo, seguito da ulteriori successi con \"What Can I Do\" (1964), \"The Jerk\" (1965) e \"I'm Only Human\" (1965), tutti inclusi nel suo album di debutto, \"The Best Of Derrick Harriott\".\nNel 1967 ottiene ulteriori successi con \"The Loser\" e \"Salomone\", come pure come produttore per altri artisti, tra cui \"\"No Baptism\" degli Ethiopians, e \"Tonight\" e \"Stop That Train\" di Keith &amp; Tex.\nIl testo della sua canzone \"Message from a Black Man\" (1970) si ricollega alla crescente consapevolezza nera nella musica soul americana di quel tempo.\nNel 1970 pubblica con la sua \"backing band\" The Crystalites \"The Undertaker\", un album strumentale che si colloca nella vena simile alla prima musica degli Upsetters.\nHe produced successful albums by other artists, including DJ Scotty's Schooldays , Dennis Brown 's Super Reggae and Soul Hits , and also his own 14 Chartbuster Hits .\nHa prodotto album di successo da altri artisti, tra cui \"Schooldays\" di Scotty, \"Super Reggae\" e \"Soul Hits\" di Dennis Brown e anche il suo \"14 Hits Chartbuster\".\nNel 1971, la rivista \"Swing\" ha eletto Harriott come il migliore produttore del 1970. Fu uno dei primi produttori ad utilizzare il talento al banco di mixaggio di King Tubby al suo studio \"Waterhouse\", pubblicando uno dei album primi dub, \"Scrub A Dub\", accreditato ai The Crystalites. Harriott fece seguire a questo un altro album dub/strumentale, \"More Scrubbing The Dub\".\nHis late 1970s productions used backing from The Revolutionaries on albums such as Winston McAnuff's Pick Hits To Click (1978), DJ Ray I's Rasta Revival (1978) and his own Enter The Chariot and Disco 6 (a compilation album featuring Dennis Brown, Cornell Campbell and Horace Andy ).\nIl suo produzioni della fine degli anni settanta utilizzano i The Revolutionaries come backin band: in album come \"Pick Hits To Click\" di Winston McAnuff (1978), \"Rasta Revival\" di DJ Ray I (1978) e i dischi a suo nome \"Enter The Chariot\" e \"Disco 6\" (una raccolta con brani di Dennis Brown, Cornell Campbell e Horace Andy).\nNegli anni 80 ha continuato ad avere successo con versioni di cover soul, come \"Skin To Skin\" e \"Checking Out\".\nNel 1988 con \"\"Starting All Over Again\", un duetto con Yellowman, con testi di Hurricane Gilbert. Dalla met\u00e0 alla fine degli anni 1990 ha visto gli sforzi come solista in \"Sings Jamaican Rock Steady Reggae\", \"For a Fistful of Dollars\", \"Derrick Harriott &amp; Giants\" e \"Riding the Roots Chariot\".\nNel luglio del 2002 a Toronto, Harriott si \u00e8 esibito al festival Ska \"Legends of Ska\". Tra gli altri interpreti: Skatalites, Rico Rodriguez, Lester Sterling, Johnny Moore, Lynn Taitt, Prince Buster, Alton Ellis, Lord Creator, Justin Hinds, Derrick Morgan e Lord Tanamo."}
{"id": "2752554", "revid": "109230617", "url": "https://it.wikipedia.org/wiki?curid=2752554", "title": "Circondario di Pesaro", "text": "Il circondario di Pesaro \u00e8 stato uno dei due circondari, esistiti dal 1860 al 1927, in cui era suddivisa la provincia di Pesaro e Urbino nella regione italiana delle Marche. Confinava a nord est con il Mar Adriatico, a sud est con la provincia e circondario di Ancona, a sud con la provincia dell'Umbria (circondario di Perugia), a ovest con il circondario di Urbino e la provincia di Forl\u00ec (circondario di Rimini).\nStoria.\nIl circondario di Pesaro fu creato \"ex novo\" dal decreto Minghetti del 22 dicembre 1860, insieme al circondario di Urbino. La ripartizione amministrativa segu\u00ec la sorte di tutti i circondari e mandamenti storici italiani, soppressi dal Regio Decreto 2 gennaio 1927 n. 1. L'anno seguente il comune di Sorbolongo fu aggregato a quello di Sant'Ippolito dell'ex circondario di Urbino. Una variazione di segno opposto aveva riguardato nel 1869 parte dell'ex comune di Montefabbri, confluita in quello di Montelabbate.\nGeografia fisica.\nTerritorio.\nL'ex delegazione di Urbino e Pesaro fu decurtata di due vasti territori (Gubbio e Senigallia), ma rimaneva la pi\u00f9 grande delle Marche. Venne perci\u00f2 divisa tra Pesaro e Urbino con la creazione di due nuovi circondari, gli unici nella regione a non derivare da una preesistente provincia pontificia.\nSuddivisione amministrativa.\nIl circondario di Pesaro si divideva in 5 mandamenti e 41 comuni complessivi al momento della nascita del Regno d'Italia (1861); dieci di questi furono soppressi nel 1869."}
{"id": "2752555", "revid": "204012", "url": "https://it.wikipedia.org/wiki?curid=2752555", "title": "Robert C. Nicholas", "text": ""}
{"id": "2752556", "revid": "767487", "url": "https://it.wikipedia.org/wiki?curid=2752556", "title": "Painted Skin", "text": "Painted Skin (caratteri cinesi: \u753b\u76ae\u4e4b\u9634\u9633\u6cd5\u738b; pinyin: Hu\u00e0 P\u00ed Zh\u012b Y\u012bny\u00e1ng F\u01cew\u00e1ng) \u00e8 un film del 1993 diretto da King Hu con Adam Cheng, Joey Wong e Sammo Hung.\nLa storia del film \u00e8 basata, sebbene in modo molto generico, sulla raccolta di racconti di Pu Songling \"Racconti straordinari dello studio Liao\".\nTrama.\nUno studioso incontra, sulla via di casa, una bellissima fanciulla che porta a casa con l'intenzione di farne una sua concubina. Per caso, egli e la moglie scoprono che la fanciulla \u00e8 un fantasma, che deve \"dipingersi\" ed impiantarsi una maschera di pelle sulla faccia per sembrare umana. Terrorizzato, lo studioso chiede aiuto a due monaci taoisti, che gli donano uno speciale frustino per tenere il fantasma alla larga. Tuttavia, sembra che il fantasma sia benevolo e non abbia intenzioni malvagie, in quanto cerca solo di scappare dalla morsa di un crudele Re Yin-Yang, spirito potente e senza faccia che va e viene tranquillamente tra il mondo mortale e quello degli spiriti, e che sembra avere il controllo del destino di alcune anime recentemente decedute.\nI due monaci taoisti si battono contro il Re per liberare il fantasma della fanciulla, ma si accorgono di essere troppo deboli nei suoi confronti. Mandano, quindi, il fantasma buono a rintracciare un potente maestro taoista che vive in campagna. Nel frattempo, il Re Yin-Yang entra in possesso dell'anima dello studioso, ed inizia ad instaurare il caos nel mondo mortale. Alla fine, i due monaci taoisti riescono a trovare e convincere il Gran Maestro, che li aiuta a distruggere lo spirito malvagio ed a riportare pacificamente il fantasma della fanciulla nell'Ade."}
{"id": "2752557", "revid": "155613", "url": "https://it.wikipedia.org/wiki?curid=2752557", "title": "Cortile della Pigna", "text": ""}
{"id": "2752562", "revid": "1305772", "url": "https://it.wikipedia.org/wiki?curid=2752562", "title": "Millwood", "text": "Con il termine Millwood ci si pu\u00f2 riferire a:"}
{"id": "2752564", "revid": "287204", "url": "https://it.wikipedia.org/wiki?curid=2752564", "title": "Etoile La Chaux-de-Fonds", "text": ""}
{"id": "2752565", "revid": "1745361", "url": "https://it.wikipedia.org/wiki?curid=2752565", "title": "Domesticazione del fuoco", "text": "La domesticazione del fuoco, definita anche scoperta del fuoco o controllo del fuoco, \u00e8 l'acquisizione da parte dell'uomo della capacit\u00e0 di controllare il fuoco, mantenendolo acceso e impedendo che si propaghi. Fu un punto di svolta nell'evoluzione culturale dei primi uomini, e consent\u00ec loro il controllo di una fonte di luce e calore. In particolare, tale scoperta permise la cottura dei cibi, l'espansione in climi freddi, lo sviluppo dell'attivit\u00e0 umana nelle ore notturne, la protezione dai predatori e la costruzione di migliori utensili per la caccia e le altre attivit\u00e0.\nLa domesticazione del fuoco fu un processo lento. Dapprima gli uomini impararono a controllare i fuochi accesi per cause naturali, e solo in un secondo momento appresero le tecniche necessarie per accendere un fuoco. Le prime evidenze di domesticazione del fuoco da parte del genere \"Homo\" variano tra 1,4 e 2,3 milioni di anni or sono, ma le prove di un controllo diffuso del fuoco da parte dell'uomo moderno risalgono a 125.000 anni fa.\nProve.\nAfrica orientale.\nLe pi\u00f9 antiche prove di uso umano del fuoco provengono da vari siti archeologici nell'Africa orientale, come Chesowanja vicino al Lago Baringo, Koobi Fora ed Olorgesailie in Kenya. Le prove a Chesowanja consistono in cocci di argilla rossa datati a 1,42 milioni di anni (Ma) Before Present (BP). Il trattamento di pre-riscaldamento sui frammenti trovati presso il sito mostra che l'argilla deve essere stata scaldata a 400\u00a0\u00b0C per farla indurire.\nA Koobi Fora, i siti FxJjzoE e FxJj50 mostrano prove di controllo del fuoco da parte dell'\"Homo erectus\" di 1,5 milioni di anni fa, sulla base di arrossamento del sedimento che pu\u00f2 derivare solo da riscaldamento a 200-400\u00a0\u00b0C. Presso un sito a Olorgesailie, Kenya, esiste una depressione dall'aspetto simile ad un focolare. Fu trovata qualche microscopica traccia di carbone vegetale, che potrebbe essere derivato da un incendio naturale della boscaglia.\nA Gadeb, Etiopia, frammenti di ignimbrite che sembravano essere stati bruciati furono trovati nella Localit\u00e0 8E, ma la rinfiammazione delle rocce potrebbe essere dovuta all'attivit\u00e0 vulcanica locale. I frammenti sono stati trovati tra i manufatti acheuleani creati dall'\"H. erectus\".\nNella valle del fiume Auasc, furono rinvenute depressioni di argilla rossastra a forma conica che potrebbero essere state create da temperature di 200\u00a0\u00b0C. Si pensa che tali formazioni siano ceppaie di alberi bruciati che sono stati accesi lontano dal sito della loro dimora. Nella valle dell'Auasc si trovano inoltre pietre bruciate, ma anche ignimbrite vulcanica.\nAfrica meridionale.\nLe pi\u00f9 antiche prove conclusive del controllo umano del fuoco furono trovate a Swartkrans, Sudafrica. Parecchie pietre bruciate furono rinvenute in mezzo ad utensili acheuleani, utensili d'osso ed ossa con segni di ferite da taglio inflitte da ominidi. Questo sito mostra anche alcune delle pi\u00f9 antiche prove del consumo di carne da parte dell'\"H. erectus\". La Caverna dei Focolari nel Sudafrica contiene depositi bruciati datati da 0,2 a 0,7 Ma) di anni fa, cos\u00ec come vari altri siti quali la Caverna Montagu (da 0,058 a 0,2 Ma BP) e le caverne alla foce del fiume Klasies (da 0,12 a 0,13 Ma BP).\nLe prove pi\u00f9 solide vengono dalle Cascate Kalambo nello Zambia dove erano stati recuperati vari manufatti collegati all'uso del fuoco da parte degli uomini, compresi tronchi carbonizzati, carbone vegetale, aree arrossate, ciuffi d'erba e piante carbonizzati e attrezzi di legno che potrebbero essere stati induriti dal fuoco. Il sito fu datato al 61.000 BP attraverso il metodo del carbonio-14 e al 110.000 BP attraverso la racemizzazione degli amminoacidi.\nDalla cultura di Stillbay, il fuoco era usato per trattare con il calore le pietre di silcrete allo scopo di aumentare la loro lavorabilit\u00e0 prima di essere spaccate per ricavarne degli utensili . Le ricerche identificano ci\u00f2 non solo nei siti di Stillbay che risalgono al 72.000 BP, ma anche in siti come quello di Pinnacle Point che potrebbero risalire al 164.000 BP.\nVicino Oriente.\nUn sito scoperto pi\u00f9 recentemente a Bnot Ya'akov Bridge, Israele, mostra fuochi dell'\"H. erectus\" o \"H. ergaster\" fatti tra il 790 e il 690 ka BP. Presso la grotta di Qesem, 12\u00a0km ad est di Tel-Aviv, esistono prove dell'uso regolare del fuoco da prima del 382.000 BP a circa il 200.000 BP alla fine del Pleistocene inferiore. Le grandi quantit\u00e0 di ossa bruciate e le zolle di terreno moderatamente riscaldate suggeriscono che la macellazione e la disossazione delle prede avevano luogo vicino ai focolari.\nEstremo Oriente.\nA Xihoudu, nella provincia dello Shanxi, ci sono prove di combustione per lo scolorimento nero, grigio e verde-grigiastro delle ossa di mammiferi. Un altro sito in Cina \u00e8 Yuanmou, nella provincia di Yunnan, dove sono state trovate ossa di mammiferi.\nA Trinil, Giava, depositi simili di ossa annerite e di carbone vegetale sono stati rintracciati tra i fossili dell'\"H. erectus\".\nZhoukoudian.\nPresso Zhoukoudian in Cina, le prove del fuoco risalgono da 500.000 a 1,5 milioni di anni fa. Il fuoco a Zhoukoudian \u00e8 suggerito dalla presenza di ossa bruciate, manufatti bruciati di pietra scheggiata, carbone vegetale, cenere e focolari a fianco di fossili dell'\"H. erectus\" nello Strato 10 presso la Localit\u00e0 1. Queste prove provengono dalla Localit\u00e0 1 presso Zhoukoudian, dove si scopr\u00ec che il colore di parecchie ossa andava in modo uniforme dal nero al grigio. Si determin\u00f2 che le sostanze estratte dalle ossa erano caratteristiche di ossa bruciate piuttosto che di macchie di manganese. Questi residui, alla spettroscopia infrarossa, mostravano anche la presenza di ossidi, ed un osso che era turchese fu riprodotto in laboratorio riscaldando alcune delle altre ossa trovate nello Strato 10. Presso il sito, lo stesso effetto potrebbe essere stato causato dal riscaldamento naturale, in quanto l'effetto si era prodotto su ossa bianche, gialle e nere. Lo stesso Strato 10 \u00e8 descritto come cenere con silicio, alluminio, ferro e potassio prodotti biologicamente, ma sono assenti i resti di ceneri di legno come aggregati silicei. Fra questi sono possibili focolari \"rappresentati da silt e argilla finemente laminati interstratificati con frammenti bruno-rossicci e giallo-bruni di materia organica, mescolati localmente con frammenti di arenaria e silt, argilla e materia organica di colore bruno scuro finemente laminati.\" Il sito stesso non mostra che a Zhoukoudian siano stati accesi fuochi, ma l'associazione di ossa annerite con\nmanufatti di pietra indica almeno che gli uomini controllavano effettivamente il fuoco al tempo in cui abitavano la caverna di Zhoukoudian.\nEuropa.\nAnche in Europa molteplici siti hanno mostrato prove dell'uso del fuoco da parte dell'\"H. erectus\". Il pi\u00f9 antico \u00e8 stato rinvenuto a V\u00e9rtessz\u0151l\u0151s, Ungheria, dove erano state trovate prove di ossa bruciate ma non di carbone vegetale. Torralba ed Ambrona, Spagna, mostrano carbone vegetale e legno, utensili di pietra acheuleani datati da 0,3 a 0.5 Ma BP.\nA Saint-Est\u00e8ve-Janson in Francia, ci sono prove di cinque focolari e di terra arrossata nella Caverna di Escale. Questi focolari sono stati datati a 200 ka BP.\nLe prove medie affermano che il controllo diffuso di Homo neanderthalensis cominci\u00f2 nel 125.000 BP.\nCambiamenti nel comportamento.\nUn importante cambiamento nel comportamento degli uomini fu introdotto dal controllo del fuoco e della luce che lo accompagnava. L'attivit\u00e0 non era pi\u00f9 limitata alle ore del giorno. In aggiunta, alcuni mammiferi ed insetti mordaci evitavano il fuoco ed il fumo. Il fuoco inoltre port\u00f2 al miglioramento della nutrizione mediante le proteine cotte.\nCambiamenti nella dieta.\nStahl sugger\u00ec che, a causa dei componenti indigeribili delle piante, come la cellulosa e l'amido grezzi, certe parti della pianta quali fusti, foglie mature, radici espanse e tuberi, non avrebbero fatto parte della dieta degli ominidi anteriormente all'avvento del fuoco. La dieta consisteva invece delle parti delle piante costituite da zuccheri e carboidrati pi\u00f9 semplici come semi, fiori e frutti carnosi. A condizionare la dieta fu anche l'incorporazione di tossine nei semi e in analoghe fonti di carboidrati, poich\u00e9 i glicosidi cianogenici, come quelli presenti nei semi di lino, nella cassava o manioca, sono resi non tossici attraverso la cottura. I denti dell'\"H. erectus\" ed il logoramento sui denti stessi riflettono il consumo di cibi come le carni dure e gli ortaggi dalla radice croccante.\nLa cottura, com'\u00e8 evidente dalle ossa bruciate e annerite di mammiferi, rende la carne pi\u00f9 facile da mangiare e da digerire, agevolando la nutrizione con il suo apporto proteico. La quantit\u00e0 di energia richiesta per digerire la carne cotta \u00e8 minore di quella della carne cruda, e la cottura gelatinizza anche il collagene ed altri tessuti connettivi, \"apre le molecole strettamente intrecciate dei carboidrati per un pi\u00f9 facile assorbimento.\" La cottura, inoltre, uccide i parassiti e i batteri che avvelenano gli alimenti."}
{"id": "2752570", "revid": "1782831", "url": "https://it.wikipedia.org/wiki?curid=2752570", "title": "Kirov (incrociatore 1980)", "text": "Il Kirov \u00e8 stata la prima unit\u00e0 entrata in servizio della classe omonima di incrociatori da battaglia lanciamissili. Commissionato nella VMF sovietica nel 1980, venne posto in riserva dieci anni dopo in seguito ad un incidente. Mai riparato per mancanza di fondi, ricevette il nome di\" Admiral U\u0161akov\" nel 1992 e ne fu iniziato lo smantellamento nel 2003.\nStoria.\nLa prima unit\u00e0 delle navi Progetto 1144 Orlan venne impostata presso il cantiere navale Baltiiskyy il 27 marzo 1974. Il varo fu effettuato il 27 dicembre 1977, e l'incrociatore entr\u00f2 in servizio il 30 dicembre 1980 con il nome di \"Kirov\", in onore dell'alto funzionario bolscevico Sergej Mironovi\u010d Kirov. Il 3 marzo 1981 fu inquadrato nella Flotta del Nord, e basato presso la base navale di Severomorsk.\nL'incrociatore svolse normale attivit\u00e0 operativa fino al 1990, quando, a causa di un incidente all'impianto propulsivo, la nave venne posta in riparazione. Tuttavia, a causa della situazione economico-politica sovietica, i lavori non iniziarono mai.\nIl 22 aprile 1992, la nave ricevette il nuovo nome di \"Admiral U\u0161akov\", come l'ammiraglio russo F\u00ebdor F\u00ebdorovi\u010d U\u0161akov.\nNell'ottobre 1998, inizi\u00f2 la \"cannibalizzazione\" della nave: in particolare, parecchie componenti furono rimosse per la riparazione dell'unica altra unit\u00e0 della stessa classe ancora attiva, l\"'Admiral Nakhimov\". Tuttavia, il 14 gennaio dell'anno successivo, la Duma vot\u00f2 una risoluzione a favore della riparazione del grande incrociatore. Quindi, la nave venne trasferita a Severodvinsk per i lavori di riparazione. Per\u00f2, a causa della mancanza di fondi (dei 100 milioni di rubli necessari ne fu reperito appena il 10%), i lavori non iniziarono mai, e la nave venne radiata nel 2002.\nNell'ottobre del 2003, il direttore dell'impianto di Zvezdochka rifer\u00ec che la Norvegia avrebbe fornito il denaro necessario alla demolizione definitiva dell\"'Admiral U\u0161akov\"."}
{"id": "2752576", "revid": "6923", "url": "https://it.wikipedia.org/wiki?curid=2752576", "title": "Jamaican Gold", "text": "Jamaican Gold \u00e8 una etichetta discografica indipendente olandese, specializzata nelle ristampe di musica reggae.\nL'etichetta fu fondata da Aad Van Der Hoek nel 1992 il quale ha lavorato a stretto contatto con produttori e ingegneri del suono giamaicani: la musica dei dischi pubblicati dall'etichetta di solito proviene direttamente dai \"mastertape\" originali giamaicani.\nTutti gli album sono raccolte arricchite da nuove note interne, basate su interviste realizzate con artisti o produttori.\nTra gli altri sono stati pubblicati lavori di Byron Lee, Alvin Ranglin, Derrick Harriott, Clancy Eccles, Lloyd Daley, Bunny Lee, Lee Perry e Coxsone Dodd."}
{"id": "2752578", "revid": "110157", "url": "https://it.wikipedia.org/wiki?curid=2752578", "title": "Avren", "text": "Avren (in bulgaro \u0410\u0432\u0440\u0435\u043d) \u00e8 un comune bulgaro situato nella regione di Varna di 7.980 abitanti (dati 2009). La sede comunale \u00e8 nella localit\u00e0 omonima.\nLocalit\u00e0.\nIl comune \u00e8 formato dall'insieme delle seguenti localit\u00e0:"}
{"id": "2752580", "revid": "767487", "url": "https://it.wikipedia.org/wiki?curid=2752580", "title": "Jakarta Open 1996", "text": "Il Jakarta Open 1996 \u00e8 stato un torneo di tennis giocato sul cemento indoor. \u00c8 stata la 4\u00aa edizione del Jakarta Open, che fa parte della categoria World Series nell'ambito dell'ATP Tour 1996. Il torneo si \u00e8 giocato a Giacarta in Indonesia dall'8 al 14 gennaio 1996.\nCampioni.\nSingolare maschile.\n Sjeng Schalken ha battuto in finale Younes El Aynaoui 6\u20133, 6\u20132\nDoppio maschile.\n Rick Leach / Scott Melville hanno battuto in finale Kent Kinnear / Dave Randall 6\u20131, 2\u20136, 6\u20131"}
{"id": "2752581", "revid": "386562", "url": "https://it.wikipedia.org/wiki?curid=2752581", "title": "Tan Amy", "text": ""}
{"id": "2752583", "revid": "136801", "url": "https://it.wikipedia.org/wiki?curid=2752583", "title": "Jakarta Open", "text": ""}
{"id": "2752584", "revid": "149485", "url": "https://it.wikipedia.org/wiki?curid=2752584", "title": "Campionati mondiali di pentathlon moderno 1991", "text": "I campionati mondiali di pentathlon moderno 1991 si sono svolti a San Antonio, negli Stati Uniti d'America, dove si sono disputate le gare maschili individuali ed a squadre, ed a Sydney, in Australia, dove si sono disputate le gare femminili individuali ed a squadre."}
{"id": "2752586", "revid": "1442080", "url": "https://it.wikipedia.org/wiki?curid=2752586", "title": "Petaminx", "text": "Il Petaminx \u00e8 un twisty puzzle dodecaedrico, derivato dal Megaminx.\nIl primo modello esistente del puzzle, venduto all'asta per 3550 $, \u00e8 stato realizzato da Andrew Cormier e Jason Smith. \nDescrizione.\nIl puzzle \u00e8 composto da 975 parti indipendenti. Sono stati incollati un totale di 1.212 adesivi a mano su questo puzzle dodecaedrico. La creazione di questo rompicapo ha richiesto 75 ore di lavoro.\nPermutazioni.\nIl Petaminx pu\u00f2 assumere circa formula_1 diverse posizioni."}
{"id": "2752590", "revid": "31886", "url": "https://it.wikipedia.org/wiki?curid=2752590", "title": "Evil Star (personaggio)", "text": "Evil Star (dall'inglese, \"Stella Malvagia\") \u00e8 il nome di due super criminali della che compaiono nei fumetti della DC Comics.\nStoria.\nEvil Star I.\nGuy Pompton, proprietario della Ace Movie Rantal Agency e signore del crimine, indoss\u00f2 un costume per fermare uno studio televisivo dal completare un film, il cui copione metteva a nudo le sue attivit\u00e0 criminali. Si batt\u00e9 contro la Justice Society e fu sconfitto.\nEvil Star II.\nUno scienziato del pianeta Auron si dedic\u00f2 ad ingannare la morte tranedo potere dalle stelle stesse. Invent\u00f2 la \"Starband\", che lo rese immortale, ma che guast\u00f2 la sua mente rendendolo malvagio e prematuramente pi\u00f9 vecchio dei suoi compagni Aorani. La gente di Auron volle che distruggesse lo Starband, ma avendo assaggiato l'immortalit\u00e0 decise di rifiutare. La conseguente battaglia uccise tutti tranne lo scienziato, ora conosciuto come Evil Star. Evil Star cerc\u00f2 nuovi mondi da conquistare e venne spesso in conflitto con i Guardiani dell'Universo e le Lanterne Verdi, incluso Hal Jordan.\nSuccessivamente, i Guardiani mandarono Evil Star alla fabbrica Erral Rehab, dove utilizzarono un nullificatore nel tentativo di curarlo. La riabilitazione fu parzialmente un successo, dato che il nullificatore stimol\u00f2 il suo subconscio, ricreando gli Starlings, che gli portarono la Star Brand. Evil Star fugg\u00ec sulla Terra in uno stato confusionale, credendo che gli Starling lo stessero braccando. Combatt\u00e9 con Ferrin Colos, uno dei Darkstars, che riemp\u00ec la mente di Evil Star con i ricordi delle vittime che aveva ucciso, a cominciare con il suo mondo. La mente di Evil Star si spense, e fu riportato dai Guardiani per la riabilitazione.\nDurante \"Underworld Unleashed\", Evil Star fu liberato da Neron, con degli Starling pi\u00f9 forti, ma ritorn\u00f2 in prigione grazie ai Darkstars e a Guy Gardner.\nFu menzionato che Evil Star fugg\u00ec di prigione in \"DC Universe\" n. 0, insieme ad altri criminali.\nFu menzionato che Evil Star, apparentemente di passaggio, fu una minaccia per il mondo di Sister Sercy del Corpo delle Lanterne Blu, come da lei raccontato in Green Lantern n. 42. Non \u00e8 chiaro se si riferisse all'Evil Star passato o presente, o ad una versione mai sentita del criminale. Evil Star fu anche visto come leader dei gremlins Kroloteani che rapirono Willam Hand in \"Green Lantern\" n. 43, cercando gli interni di Hand per l'oscurit\u00e0 che avrebbe condotto al\"la notte pi\u00f9 profonda\".\nPoteri e abilit\u00e0.\nL'arma principale di Evil Star \u00e8 la sua \"Starband\". La Starband assorbe l'energia delle stelle per prolungare la vita di Evil Star, e pu\u00f2 creare scariche energetiche o costrutti di luce solida, e potenzia gli \"Starlings\". Gli Starlings sono versioni in miniatura di Evil Star che posseggono superforza e invulnerabilit\u00e0, e che sono sotto il suo controllo. Gli Starlings necessitano di un comando diretto di Evil Star per funzionare, e diventano inutili quando lui \u00e8 inconscio. Se Evil Star fosse tenuto lontano dalla luce stellare per periodi prolungati, i suoi poteri svanirebbero. Dato che la luce stellare \u00e8 simile a quella solare, le scariche energetiche e i costrutti di luce solida della Starband servono involontariamente ad incrementare i poteri di Superman."}
{"id": "2752596", "revid": "79520", "url": "https://it.wikipedia.org/wiki?curid=2752596", "title": "Fringe benefit", "text": "Il fringe benefit (o, in italiano, beneficio accessorio) \u00e8 un tipo di emolumento retributivo corrisposto a particolari categorie di lavoratori dipendenti, riportato nella busta paga, in aggiunta alla retribuzione.\nCaratteristiche.\nEssi hanno lo scopo di quantificare i beni e i servizi di cui il lavoratore pu\u00f2 usufruire gratuitamente ovvero a condizioni pi\u00f9 vantaggiose rispetto a chi si rivolge al mercato per acquistarli.\nIl calcolo del valore economico dei benefici accessori viene fatto esclusivamente a fini fiscali, per la tassazione di tale particolare reddito in base al cosiddetto \"valore normale\" dei benefici.\nNel mondo.\nItalia.\nIl calcolo del \"valore normale\" dei benefici accessori viene svolto secondo quanto indicato nell'articolo 9 comma 3 del Testo unico delle imposte sui redditi:\nI buoni pasto sono sempre esclusi dalla tassazione fino all'importo di Euro 5,29 giornalieri. Le autovetture concesse in uso promiscuo al lavoratore, per lavoro e per uso privato, sono tassabili in misura pari al 30% del costo chilometrico determinato in base alle tabelle ACI sulla percorrenza convenzionale di 15.000 chilometri. La deducibilit\u00e0 per l'impresa \u00e8 pari al 70% dei costi e l'IVA pu\u00f2 essere interamente detraibile in caso di riaddebito del \"fringe benefit\" al lavoratore. A partire da Luglio 2020 la concessione di autovetture in uso ai dipendenti come Fringe Benefit \u00e8 soggetta a una tassazione differenziata in base ai valori di emissione di CO2, pi\u00f9 penalizzante per le autovetture con valori inquinanti maggiori.\nDall'anno 2016, per effetto della Finanziaria 2016 (L. 208/2015), sono stati introdotti dei benefici accessori a favore dei dipendenti alternativi al nuovo premio di produzione nel limite dei 2.000/2.500\u20ac annui, in riferimento al tipo di organizzazione aziendale e per redditi lordi annui inferiori ai 50.000\u20ac.\nSi trascrivono parte degli articoli della finanziaria:"}
{"id": "2752598", "revid": "109844439", "url": "https://it.wikipedia.org/wiki?curid=2752598", "title": "Episodi di Tre cuori in affitto (quinta stagione)", "text": "La quinta stagione della sitcom Tre cuori in affitto \u00e8 stata trasmessa negli Stati Uniti dal 28 ottobre 1980 al 19 maggio 1981. Suzanne Somers viene licenziata verso la fine della stagione e viene sostituita da Jenilee Harrison. \nCena a quattro.\nTrama.\nNella stessa sera in cui ha promesso di cucinare per Janet e Chrissy, Jack ha l'occasione di uscire con due differenti ragazze ognuna all'insaputa dell'altra. Tenta allora di gestire la complessa situazione senza farsi scoprire.\nTutte le vogliono.\nTrama.\nJack trova lavoro in una tavola calda ma la titolare lo molesta. Convinto da Janet, il ragazzo si rivolge ad un avvocato per avere giustizia in tribunale.\nSquillo di sera.\nTrama.\nChrissy ritrova una vecchia compagna di scuola ma non sa che \u00e8 una squillo.\nFiocca la neve fiocca.\nTrama.\nPer far colpo su una ragazza, Jack afferma di essere uno sciatore professionista. \nTroppi galli.\nTrama.\nJack e Larry si innamorano della stessa ragazza l'uno all'insaputa dell'altro.\nChef bluff.\nTrama.\nJack trova lavoro in un ristorante francese con la qualifica di aiutante ma racconta agli amici di essere stato assunto come chef.\nUragano Cindy.\nTrama.\nIn assenza di Chrissy, Jack e Janet fanno fatica a recuperare i soldi per l'affitto. I ragazzi cercano quindi un nuovo coinquilino ma alla fine arriva Cindy, cugina di Chrissy, la quale andr\u00e0 a vivere con loro.\nDoppi servizi.\nTrama.\nCindy racconta a Jack e Janet che il suo capo le affida diverse mansioni che non competono ad una segretaria. Gli amici provano a fare qualcosa ma causano il licenziamento della ragazza.\nPentole bollenti.\nTrama.\nPer farsi assumere da un ristorante, Jack si spaccia per un grande cuoco ma innesca una serie di equivoci.\nScaccia la chioccia.\nTrama.\nLa signora Gladys, un'anziana vicina dei ragazzi, si prende cura di Jack come una madre ma presto diventa invadente.\nIl padre quotidiano.\nTrama.\nJack frequenta una nuova ragazza, Cheryl. Suo padre \u00e8 vedovo ed invita Janet ad uscire con lui.\nDoppia al Jack.\nTrama.\nI genitori di Janet credono che la ragazza sia sposata con Jack. Per evitare sospetti, i due devono dormire nella stessa camera.\nI mostri bambini.\nTrama.\nCindy \u00e8 perseguitata da un corteggiatore molto ricco che odia i bambini. \nFurley contro Furley.\nTrama.\nBart Furley licenzia il fratello Ralph dalla carica di amministratore dopo che Janet si \u00e8 lamentata a causa delle tante riparazioni di cui l'appartamento ha bisogno.\nDue donne per amico.\nTrama.\nJack litiga con Janet e Cindy e, sotto consiglio di Larry, decide di scambiare il suo posto con quello dell'amico.\nLa cocca a la coque.\nTrama.\nInvitato dal preside della scuola dove studiava, Jack tiene un corso di cucina al quale partecipano Janet e la nipote di Travers, alla quale dedica pi\u00f9 attenzione perch\u00e9 ricatta Jack per avere voti pi\u00f9 alti, innescando la rabbia della coinquilina.\nLa supposta madre.\nTrama.\nPer una serie di equivoci, Jack e Janet pensano che Cindy sia incinta e Jack si offre di sposarla. \nNotte d'argento.\nTrama.\nLa signora Roper arriva in visita dopo aver litigato con suo marito e le viene proposto di dormire nel suo vecchio appartamento, dato che il signor Furley \u00e8 momentaneamente assente. Furley rientra in anticipo e il signor Roper lo sorprende con sua moglie. \nDue gocce d'alcool.\nTrama.\nIl signor Furley vuole affidare la nipote Veronica ad un uomo vero. Jack, a cui la ragazza piace, si inventa di avere un gemello di nome Austin. \nIl baro nella bara.\nTrama.\nPer aver adocchiato una ragazza al bar, Jack si ritrova perseguitato dal prepotente ragazzo di lei. Per potergli sfuggire finge di essere morto e, grazie a Larry, organizza il suo funerale. \nGiallo rosa.\nTrama.\nJack e Janet rientrano a casa, non trovano Cindy e temono sia stata rapita. \nLe gambe corte.\nTrama.\nDopo aver avuto problemi inventando varie frottole con una ragazza, Jack decide di cominciare a dire sempre la verit\u00e0. "}
{"id": "2752601", "revid": "287204", "url": "https://it.wikipedia.org/wiki?curid=2752601", "title": "Australian Open 1996", "text": "L'Australian Open 1996 \u00e8 stata la 84\u00aa edizione dell'Australian Open e prima prova stagionale dello Slam per il 1996. Si \u00e8 disputato dal 15 al 28 gennaio 1996 sui campi in cemento del Melbourne Park di Melbourne in Australia. Il singolare maschile \u00e8 stato vinto dal tedesco Boris Becker, che si \u00e8 imposto sullo statunitense Michael Chang in 4 set. Il singolare femminile \u00e8 stato vinto dalla statunitense Monica Seles, che ha battuto in 2 set la tedesca Anke Huber. Nel doppio maschile si \u00e8 imposta la coppia formata da Stefan Edberg e Petr Korda, mentre nel doppio femminile hanno trionfato Chanda Rubin e Arantxa S\u00e1nchez. Nel doppio misto la vittoria \u00e8 andata alla coppia formata da Larisa Neiland e Mark Woodforde.\nRisultati.\nSingolare maschile.\n Boris Becker ha battuto in finale Michael Chang 6\u20132, 6\u20134, 2\u20136, 6\u20132\nSingolare femminile.\n Monica Seles ha battuto in finale Anke Huber 6\u20134, 6\u20131\nDoppio maschile.\n Stefan Edberg / Petr Korda hanno battuto in finale S\u00e9bastien Lareau / Alex O'Brien 7\u20135, 7\u20135, 4\u20136, 6\u20131\nDoppio femminile.\n Chanda Rubin / Arantxa S\u00e1nchez hanno battuto in finale Lindsay Davenport / Mary Joe Fern\u00e1ndez 7\u20135, 2\u20136, 6\u20134\nDoppio misto.\n Larisa Neiland / Mark Woodforde hanno battuto in finale Nicole Arendt / Luke Jensen 4\u20136, 7\u20135, 6\u20130\nJunior.\nSingolare ragazzi.\n Bj\u00f6rn Rehnqvist ha battuto in finale Mathias Hellstr\u00f6m 6-1 7-6\nSingolare ragazze.\n Magdalena Grzybowska ha battuto in finale Nathalie Dechy 6\u20131, 4\u20136, 6\u20131\nDoppio ragazzi.\n Daniele Bracciali / Jocelyn Robichaud hanno battuto in finale Bob Bryan / Mike Bryan 3\u20136, 6\u20133, 6\u20133\nDoppio ragazze.\n Michaela Pa\u0161tikov\u00e1 / Jitka Schonfeldova hanno battuto in finale Ol'ga Baraban\u0161\u010dikova / Mirjana Lu\u010di\u0107-Baroni 6\u20131, 6\u20133"}
{"id": "2752605", "revid": "181699", "url": "https://it.wikipedia.org/wiki?curid=2752605", "title": "Piandicastello", "text": ""}
{"id": "2752609", "revid": "1543377", "url": "https://it.wikipedia.org/wiki?curid=2752609", "title": "Devin K. Grayson", "text": "Biografia.\nAppassionata di fumetti fin da giovane, in particolare del Dinamico Duo, Devin Grayson inizia scrivendo \"Like Riding a Bike\", storia di 10 pagine per il settimo albo di \"The Batman Chronicles\".\nNegli anni scrive per le serie \"The Titans\", \"Nightwing\" e \"\".\nVita privata.\nGrayson vive ad Oakland con il cane Cody, un Golden Retriever addestrato per assisterla, poich\u00e9 affetta da Diabete mellito di tipo 1; la scrittrice collabora inoltre con Dogs4Diabetics, organizzazione no-profit che si occupa dell'addestramento dei cani. \u00c8 apertamente bisessuale."}
{"id": "2752615", "revid": "155634", "url": "https://it.wikipedia.org/wiki?curid=2752615", "title": "Australian Open 1996 - Singolare maschile", "text": "Boris Becker ha battuto in finale Michael Chang 6-2 6-4 2-6 6-2."}
{"id": "2752620", "revid": "742538", "url": "https://it.wikipedia.org/wiki?curid=2752620", "title": "Rolex Oysterquartz", "text": "Il Rolex Datejust Oysterquartz \u00e8 un orologio prodotto dalla Rolex.\nStoria.\nAlla fine degli anni settanta nella piena crisi dell'orologeria svizzera, i giapponesi invadono i mercati mondiali con gli orologi al quarzo, la Maison ginevrina decide di proporre una nuova linea di orologi per combattere questo fenomeno. Pur non stravolgendo la tradizione d'azienda produttrice di orologi meccanici, si affaccia ai mercati internazionali e soprattutto a quelli asiatici cercando di mantenere vivo l'interesse per l'alta orologeria svizzera, che sembrava in quel momento essere totalmente assorbito dagli orologi al quarzo giapponesi.\nLa progettazione di questo modello risale agli inizi degli anni settanta, quando la Rolex cap\u00ec che questo tipo di prodotto poteva in qualche modo, come si verific\u00f2 nei successivi anni, affermarsi sul mercato. Il design del Rolex Datejust Oysterquartz si distacca totalmente dalla linea classica e sviluppa forme tipiche per quell'epoca: cassa totalmente squadrata, bracciale integrato con finiture satinate e lucide, vetro zaffiro.\nPer quanto riguarda i materiali con cui viene prodotto quest'orologio, la Rolex realizza l'intera gamma utilizzando l'acciaio con lunette in oro bianco, la versione mista acciaio e oro giallo e il modello totalmente in oro. Inizialmente questo Datejust \u00e8 poco apprezzato soprattutto in Europa, al contrario \u00e8 molto ricercato nei mercati americani e asiatici. Trova una sua seconda vita quando alla fine del millennio la Rolex decide di toglierlo dal suo catalogo e quindi chiudere un'epoca, quella dei movimenti al quarzo, che dura poco meno di tre decenni. Il Rolex Datejust Oysterquartz inizia immediatamente a comparire sui cataloghi delle pi\u00f9 importanti case d'asta di orologi divenendo merce pregiata per il mercato del collezionismo."}
{"id": "2752621", "revid": "109844523", "url": "https://it.wikipedia.org/wiki?curid=2752621", "title": "Episodi di Tre cuori in affitto (sesta stagione)", "text": "La sesta stagione della sitcom Tre cuori in affitto \u00e8 stata trasmessa negli Stati Uniti dal 6 ottobre 1981 al 18 maggio 1982. Jenilee Harrison e Priscilla Barnes entrano nel cast principale e vengono inserite nella sigla iniziale.\nBionda su bionda: Parte 1.\nTrama.\nCindy si trasferisce all'universit\u00e0 e Jack e Janet sono in cerca di una nuova coinquilina. Nel frattempo, Jack ha un piccolo incidente e viene portato in ospedale, dove conosce l'infermiera Terri.\nBionda su bionda: Parte 2.\nTrama.\nJanet invita Terri a trasferirsi da lei ma non tutto sembra andare per il verso giusto.\nLarry contro Terri.\nTrama.\nLarry chiede a Terri di essere affettuosa con Jack. La cosa crea vari problemi, tra cui la gelosia di Janet.\nOriente bollente.\nTrama.\nJanet chiede a Jack di dare lezioni di cucina orientale alla moglie del suo capo. Terri crede che si tratti di lezioni di sesso e decide di lasciare l'appartamento.\nFiasco dance.\nTrama.\nJanet frequenta un corso di danza e l'insegnante la convince a lasciare il suo lavoro per diventare una ballerina professionista, ma Jack e Terri non si fidano.\nEco illogica.\nTrama.\nLarry promette a Jack un appuntamento con una ragazza se riesce a fargli fare colpo su Terri.\nCuculo e camicia.\nTrama.\nTerri invita a cena un suo collega e lo presenta ai suoi amici che credono si tratti di un paziente fuggito da un manicomio.\nIl bello in maschera.\nTrama.\nJack ha assistito ad una rapina al negozio di fiori in cui lavora Janet e la sua vita ora \u00e8 in pericolo.\nBocca a bocca.\nTrama.\nLa figlia del signor Angelino, Francesca, si scopre innamorata di Jack. Per liberarsi di lei, il ragazzo finge di essere sposato.\nTre cuori in conflitto.\nTrama.\nA Janet piace il nuovo barista dell'Arcobaleno, Bob, ma pensa non sia bello che una donna inviti un uomo. Sollecitata da Jack, la ragazza prova a parlargli ma per un malinteso lui invita Terri ad uscire.\nAgente per bene.\nTrama.\nUn tizio rivolge troppe attenzioni a Terri e lei usa il karate. Jack le chiede di insegnargli alcune mosse fondamentali e, desideroso di usare le sue capacit\u00e0, cerca di fermare qualcuno che pensa sia un ladro, ma in realt\u00e0 \u00e8 un poliziotto. \nAmore a prima svista.\nTrama.\nJack cerca di riappacificarsi con una ragazza dopo un litigio e, con l'aiuto di Larry, le dedica una serenata. I problemi arrivano quando si scopre che il biglietto con l'invito a cena era sulla finestra sbagliata. \nLa donna \u00e8 immobile.\nTrama.\nIl signor Furley frequenta una donna di nome Marsha, alla quale dice di essere il proprietario dell'edificio. \nL'alcool e l'acqua santa.\nTrama.\nJack ascolta una conversazione tra Terry e la sua amica Catherine, la quale parla di una sorella che ha lasciato il convento per sposarsi. Il ragazzo pensa che Catherine voglia sposarlo e, con l'aiuto di Larry, finge di essere un alcolizzato.\nDialogo tra soldi.\nTrama.\nJack convince Janet e Terri ad assumere Cindy come domestica per pulire l'appartamento, ma le cose non vanno per il verso giusto.\nIl buttafiori.\nTrama.\nJanet non approva che l'azienda per cui lavora invii un'esperta di efficienza per monitorare il suo lavoro, tanto che decide di licenziarsi. Jack e Terri, con l'aiuto del signor Furley, escogitano un piano per far riavere a Janet il suo lavoro.\nPassione fienile.\nTrama.\nLarry, all'insaputa di Jack, usa il suo nome per uscire con una donna. Quando il suo fidanzato scopre di questo appuntamento, decide di cercare il vero Jack, il quale si trova con Janet e Terri alla fattoria della zia di Cindy.\nQuando bussa il boss.\nTrama.\nFelipe sta per diventare padre e chiede a Jack di sostituirlo temporaneamente al ristorante del signor Angelino. Un mafioso si ferma a mangiare, apprezza la cucina di Jack ed insiste affinch\u00e9 venga assunto al posto di Felipe. \nLa scatola della vita.\nTrama.\nJack cambia non solo la sua immagine ma anche i suoi progetti di carriera per compiacere la ragazza della quale si \u00e8 innamorato.\nIl medico dei lazzi.\nTrama.\nJack, per non deludere il nonno al quale aveva detto di essere un medico, si spaccia per un dottore dell'ospedale in cui Terri lavora. Tutto sembra andare bene finch\u00e9 al signor Furley non viene un forte mal di schiena.\nSesso e culinaria.\nTrama.\nJack cerca di conquistare un severo critico invitandolo a cenare al suo appartamento, ma scopre che l'uomo \u00e8 pi\u00f9 interessato al vino e alle donne.\nLa balla dell'Eden.\nTrama.\nTerri informa Jack e Janet che un medico del suo ospedale sar\u00e0 fuori citt\u00e0 per due anni e ha intenzione di affittare la sua casa allo stesso prezzo che loro pagano per l'appartamento. Larry ed il signor Furley, non volendo perdere i loro amici, cercano un modo per non farli andare via.\nFrequenza d'onta.\nTrama.\nJack ha l'opportunit\u00e0 di fare una dimostrazione di cucina in TV e chiede a Janet e Terri di aiutarlo, ma con scarsi risultati.\nLook sollucchero.\nTrama.\nJanet indossa una parrucca bionda nel tentativo di aumentare la sua fiducia, ma il suo comportamento rischia di minare le sue amicizie.\nAero-party.\nTrama.\nJack accetta di accompagnare Janet ad una festa su un'isola privata che pu\u00f2 essere raggiunta soltanto in aereo. Terrorizzato al pensiero di volare, prende dei tranquillanti ma sperimenta strani effetti collaterali dopo aver ignorato gli avvertimenti di non bere alcolici.\nIncomputer.\nTrama.\nJack e Janet decidono di provare un servizio di appuntamenti al computer e finiscono per essere accoppiati l'uno con l'altra.\nRidere per ridere: Parte 1.\nTrama.\nL'attrice Lucille Ball presenta una raccolta di spezzoni dei migliori momenti della serie.\nRidere per ridere: Parte 2.\nTrama.\nL'attrice Lucille Ball presenta una raccolta di spezzoni dei migliori momenti della serie."}
{"id": "2752622", "revid": "287204", "url": "https://it.wikipedia.org/wiki?curid=2752622", "title": "Vajrasana", "text": "Vajrasana ovvero \"posizione del diamante\" o \"posizione del tuono\", \u00e8 una \u0101sana di Hatha Yoga. Deriva dal sanscrito \"vajra\" che significa \"tuono\" e \"\u0101sana\" che significa \"posizione\". \u00c8 una posizione della categoria \"in ginocchio\". \u00c8 anche detta Virasana che deriva dal sanscrito \"vira\" che significa \"eroe, uomo, capo\" e \"\u0101sana\" che significa \"posizione\".\nScopo della posizione.\n\u00c8 una delle posizioni iniziali dello yoga ed ha lo scopo di preparare alla meditazione ed agli esercizi di meditazione.\nPosizione.\nLa preparazione della posizione \u00e8 molto semplice e consiste nell'inginocchiarsi a terra sedendosi sui piedi, appoggiati con il dorso a terra, e mantenendo la spina dritta e verticale con il collo allineato con essa. Le mani saranno appoggiate sulle ginocchia. I piedi possono rimanere paralleli e appoggiati a terra sul dorso, oppure possono essere posti uno sopra l'altro. In questo caso, dopo un certo periodo, si proceder\u00e0 alternando il piede sovrastante con quello sottostante."}
{"id": "2752623", "revid": "1543377", "url": "https://it.wikipedia.org/wiki?curid=2752623", "title": "Evgenij Pachomov", "text": "Biografia.\nPachomov complet\u00f2 un primo ciclo di studi nella Realschule (\u0420\u0435\u0430\u043b\u044c\u043d\u043e\u0435 \u0443\u0447\u0438\u043b\u0438\u0449\u0435) di Tbilisi nel 1896, poi all'Istituto archeologico di San Pietroburgo nel 1900, ed in quello tecnologico della stessa citt\u00e0 nel 1902. Nel 1920 collabor\u00f2 all'organizzazione del Museo della storia dell'Azerbaigian e fu eletto all'Associazione Accademica dell'Universit\u00e0 statale di Baku dove fu a capo del Dipartimento di Archeologia e Numismatica dal 1922 al 1930. Ottenne il titolo di professore all'Universit\u00e0 statale dell'Azerbaigian nel 1945, e diresse qui il Dipartimento di Archeologia dal 1947 al 1953. A Pachomov fu concesso il titolo di studioso emerito della Repubblica socialista sovietica azera nel 1955 ed eletto membro corrispondente dell'Accademia delle Scienze dell'Azerbaigian in 1962.\nPachomov \u00e8 l'autore di alcuni dei pi\u00f9 importanti lavori sulla numismatica della Georgia e dell'Azerbaigian. Le sue collezioni numismatiche furono lasciate in eredit\u00e0 ai musei di Tbilisi, Baku e Leningrado. Alcune monete furono ottenute dai musei dell'Armenia, mentre altre furono acquisite da collezionisti privati.\nPachomov \u00e8 l'autore di \"Coins of Georgia\", pubblicato nel 1970.\nGli articoli di Pakhomov sono in via di digitalizzazione e caricati nella pagina speciale su academia.edu."}
{"id": "2752628", "revid": "226458", "url": "https://it.wikipedia.org/wiki?curid=2752628", "title": "Mario Umilt\u00e0", "text": "Si laure\u00f2 in Ingegneria civile nel 1926 presso la Regia Scuola di applicazioni per ingegneri di Palermo. Fu Ingegnere capo degli uffici tecnici della Provincia di Palermo dal 1926 al 1951.\nFu anche l'inventore di un apparecchio a cui diede il nome di \"Idroclave\" e che brevett\u00f2 nel 1959. Questo marchingegno permetteva di far salire l'acqua ai piani alti dei palazzi."}
{"id": "2752634", "revid": "118716690", "url": "https://it.wikipedia.org/wiki?curid=2752634", "title": "Circondario di Urbino", "text": "Il circondario di Urbino \u00e8 stato uno dei due circondari, esistiti dal 1860 al 1926, in cui era suddivisa la provincia di Pesaro e Urbino nella regione italiana delle Marche. Confinava a est con il circondario di Pesaro, a nord con la provincia di Forl\u00ec (circondari di Cesena, Rimini e Rocca San Casciano) e la Repubblica di San Marino, a sud con la provincia dell'Umbria (circondario di Perugia), a ovest con la provincia e circondario di Arezzo. Prima del 1923 il confine toscano era pi\u00f9 esteso, poich\u00e9 il circondario di Rocca San Casciano (la cosiddetta Romagna toscana) apparteneva alla provincia di Firenze.\nStoria.\nIl circondario di Urbino fu creato \"ex novo\" dal decreto Minghetti del 22 dicembre 1860, insieme al circondario di Pesaro.\nIl circondario di Urbino venne soppresso nel 1926 e il territorio assegnato al circondario di Pesaro.\nGeografia fisica.\nTerritorio.\nL'ex delegazione di Urbino e Pesaro fu decurtata di due vasti territori (Gubbio e Senigallia), ma rimaneva la pi\u00f9 grande delle Marche. Venne perci\u00f2 divisa tra Pesaro e Urbino con la creazione di due nuovi circondari, gli unici nella regione a non derivare da una preesistente provincia pontificia.\nSuddivisione amministrativa.\nIl circondario di Urbino si divideva in 9 mandamenti e 47 comuni complessivi al momento della nascita del Regno d'Italia (1861); cinque di questi furono soppressi nel corso degli anni 1860; il comune di Mercatino Marecchia (attuale Novafeltria) fu istituito nel 1907 per distacco da Talamello."}
{"id": "2752635", "revid": "1573940", "url": "https://it.wikipedia.org/wiki?curid=2752635", "title": "Andrena morio", "text": "Andrena morio \u00e8 un insetto apoideo della famiglia Andrenidae.\nDescrizione.\n\"Andrena morio\" \u00e8 un apoideo di taglia relativamente grande (femmine\n17\u201318\u00a0mm, maschi 13\u201314\u00a0mm), con una livrea uniformemente nera.\nDistribuzione e habitat.\nHa un areale atlantico-mediterraneo che comprende l'Europa, il Nord Africa e il Medio Oriente.\nIn Italia \u00e8 comune in tutta la penisola e nelle isole maggiori .\nBiologia.\n\u00c8 un'ape solitaria che scava il suo nido nel suolo.\n\u00c8 una specie bivoltina, che compie una prima generazione in primavera e una seconda nella tarda estate .\nEcologia.\nGli insetti del genere \"Andrena\" sono frequentemente chiamati in causa quali insetti impollinatori di orchidee del genere \"Ophrys\". Tale relazione \u00e8 legata ad una somiglianza chimica tra le secrezioni cefaliche di questi insetti e alcune sostanze volatili prodotte dalle specie del genere \"Ophrys\" .In particolare \"Andrena morio\" \u00e8 stata segnalata quale possibile insetto impollinatore di \"Ophrys iricolor\" e \"Ophrys incubacea\" ."}
{"id": "2752638", "revid": "344646", "url": "https://it.wikipedia.org/wiki?curid=2752638", "title": "Freedom 7", "text": ""}
{"id": "2752639", "revid": "124784732", "url": "https://it.wikipedia.org/wiki?curid=2752639", "title": "Aeroporto di Cameri", "text": "L'aeroporto di Cameri \u00e8 un aeroporto militare italiano che nella storia \u00e8 stato sede di vari reparti aerei, ultimo dei quali fu il 53\u00ba Stormo, sciolto il 28 luglio 1999. L'aeroporto \u00e8 gestito dall'Aeronautica Militare ed in base al Decreto ministeriale del 25 gennaio 2008 pubblicato sulla Gazzetta Ufficiale del 7 marzo 2008 l'aeroporto \u00e8 classificato come MOB (Main Operating Base) del primo gruppo e come tale effettua esclusivamente attivit\u00e0 militari, non essendo aperto al traffico commerciale. Attualmente ospita il 1\u00ba Reparto manutenzione velivoli.\nStoria.\nI lavori di costruzione del Campo di Volo a Cameri (in camerese \"al camp d'aviazioch\") incominciarono nel 1909, su un'area di circa 400.000 metri quadrati, grazie all'iniziativa dell'ingegnere francese Clovis Thouvenot, gi\u00e0 concessionario dell'industria aeronautica Voisin, che intendeva istituire una scuola di volo. L'apertura del campo sub\u00ec un certo ritardo dovuto al ciclone che nella notte tra il 30 e il 31 marzo 1910 distrusse gli hangar appena terminati, lasciando in piedi solo quello che ospitava gli apparecchi dei tre istruttori e pioniere dell'aria Alessandro Cagno, Pasquale Bianchi e Marcello Serrazanetti. Il volo inaugurale venne effettuato da Cagno nel maggio del 1910 e, il 28 luglio dello stesso anno, il luganese Bianchi consegu\u00ec il primo brevetto di pilota civile rilasciato in Italia. Fu la seconda scuola di pilotaggio italiana, dopo quella fondata il 15 aprile 1909 a Centocelle.\nDurante la Prima guerra mondiale, la scuola di volo di Cameri rilasci\u00f2 oltre mille brevetti per pilota militare e moltissime furono le personalit\u00e0 che la frequentarono, come Ciro Cirri, Achille Landini, Giuseppe Lampugnani, Arturo Ferrarin e Gabriele d'Annunzio. \nNel dicembre 1917 vi era una locale Sezione Difesa con 2 Sergenti piloti.\nSuccessivamente a Thouvenot, si insedia nell'area Giuseppe Gabardini, che promuove e sviluppa le attivit\u00e0 aeronautiche, soprattutto con la creazione di una scuola di volo grazie alla fondazione della \"Aeroplani Gabardini-Officine e scuola di volo-Aerodromo Cameri\". Nel 1930 la scuola cessa la sua opera su disposizione di Italo Balbo, che mal tollerava una scuola di volo civile, ma il campo rimane funzionante come officina aeronautica. Durante la seconda guerra mondiale, dopo l'8 settembre 1943, l'aeroporto viene occupato dai tedeschi, che cercano di potenziarne la struttura iniziando la costruzione di due nuove piste in cemento.\nL'11 aprile 1945 la Luftwaffe abbandona Cameri, facendo saltare le piste e gli edifici ad eccezione dell'edificio di Comando. Nel dopoguerra comincia la ricostruzione, che porter\u00e0 la base aerea ad ospitare diversi reparti, tra i quali la pattuglia acrobatica dei Lanceri Neri (in prossimit\u00e0 dell'ingresso dell'aeroporto campeggia un aereo North American F-86 Sabre che fu in carico ai Lanceri), dal 16 aprile 1964 il 21\u00ba Gruppo Autonomo Caccia Terrestre e dal 1967 al 1999 il 53\u00ba Stormo Caccia. Oggi l'aeroporto di Cameri \u00e8 sede del 1\u00b0 RMV (Reparto manutenzione velivoli), che si occupa della manutenzione dei Panavia Tornado e degli Eurofighter Typhoon. L'aeroporto \u00e8 inoltre utilizzato come base d'appoggio per il collaudo degli elicotteri Agusta e per la produzione dei Lockheed Martin F-35 Lightning II da parte di varie aziende tra cui Alenia Aermacchi.\nComandanti.\nScuola Gabardini\nSezione turismo aereo\nScuola pilotaggio\n43\u00ba Stormo BT\n7\u00ba Stormo BT e AS\nRegg. \"Duca d'Aosta\"\n43\u00ba stormo BT\n1\u00b0 NAVSM\n37\u00ba Stormo BT\n50\u00ba Gruppo BT\nOccupazione tedesca\nCampo custodito\n2\u00b0 AB ID\nBase aerea\n53\u00ba Stormo caccia\nCom. aeroporto"}
{"id": "2752641", "revid": "180559", "url": "https://it.wikipedia.org/wiki?curid=2752641", "title": "Vittorio De Luca", "text": "Per trentaquattro anni ha lavorato presso la RAI, curando inizialmente la programmazione destinata ai ragazzi: i cicli \"Panorama delle Nazioni\", \"Invito allo sport\" e la trasmissione \"Vangelo vivo\". Per cinque anni ha diretto la rubrica settimanale \"Scuola aperta\". \u00c8 stato Presidente dell'Associazione Culturale di Volontariato \" Polis Duemila\"\nInteressato alle tematiche del lavoro, dell'evoluzione della societ\u00e0 e del mondo cattolico, \u00e8 stato responsabile e coautore di inchieste e serie su questi argomenti, tra cui \"Il lavoro che cambia\", \"La chiesa dopo il Concilio\" (con P. Giuntella e L. Castellani), \"Oltre il Duemila\" (otto puntate), \"La grande utopia - l'incredibile '68\", \"Le mille e una Italia - viaggi tra i beni culturali\" (otto puntate, con V. Emiliani e L. Castellani).\nHa inoltre ideato e coordinato la realizzazione di una serie di programmi di approfondimento dedicati a personaggi e testimoni del nostro tempo: Lelio Basso, Giorgio La Pira, Adriano Olivetti, Giuseppe Lazzati, Primo Mazzolari, Vittorio Bachelet, Enrico Mattei; la serie \"Italiani d'America\" e la serie \"Un vescovo una citt\u00e0\" per RaiDue.\nDivenuto capostruttura di RaiTre, ha curato la realizzazione dei programmi \"Geo\", \"Un giorno in pretura\" e \"Voglia di tenerezza (le adozioni in Italia)\".\nDopo aver lasciato la RAI, si \u00e8 dedicato allo studio dei mass media e al mondo del volontariato con speciale attenzione al fenomeno migratorio, temi sui quali tiene incontri e conferenze."}
{"id": "2752643", "revid": "1573940", "url": "https://it.wikipedia.org/wiki?curid=2752643", "title": "Chiesa di Santa Maria di Luzzara", "text": "La chiesa di Santa Maria di Luzzara sorge nel territorio di Gozzano, a nord del centro abitato, lungo la strada che conduce verso San Maurizio d'Opaglio.\nStoria.\nNon ci sono notizie precise sull'epoca di costruzione della chiesa, che sorge in localit\u00e0 Luzzara, ricordata per la prima volta come \"Luciaria\" in un documento del 1114. Una prospezione archeologica condotta negli anni '80 ha negato l'ipotesi, avanzata in passato, che la chiesa fosse il frutto di una ricostruzione in forme quattrocentesche di una precedente chiesa romanica; riscontrando invece traccia di una costruzione eseguita in blocco durante il XV secolo, e successivamente restaurata in epoche recenti.\nDi essa non compare traccia nella documentazione scritta di epoca medievale e neppure negli atti delle visite pastorali dei vescovi Speciano e Bascap\u00e8; viene invece descritta nella visita del cardinale Taverna del 1616, in forme molto simili alle attuali.\nStruttura architettonica.\nL'edificio \u00e8 a navata unica terminante in tre absidi. La facciata, rivolta verso ovest, \u00e8 a capanna con un portale affiancato da finestrine rettangolari e sormontato da finestra a oculo; il tetto fortemente aggettante sulla facciata ha una copertura in piode; alla sommit\u00e0 del colmo, verso la facciata, presenta un piccolo campanile a vela con campana. Sul fianco meridionale, dove \u00e8 aperto anche un secondo ingresso e una piccola finestra a feritoia, \u00e8 addossato un piccolo locale con funzioni di sagrestia.\nL'interno, scandito in tre campate da due arconi ogivali impostati su bassi semipilastri, presenta nell'area del presbiterio il pavimento originale in cocciopesto, collocato a un livello assai pi\u00f9 basso rispetto al piano di calpestio esterno alla chiesa.\nSulle pareti interne e sulla facciata si conserva un importante ciclo di affreschi risalente al XVI secolo.\nAffreschi.\nLa chiesa ospita un importante ciclo di affreschi risalente al XVI secolo. Di particolare importanza l'imponente crocifissione dipinta sull'arco trionfale attribuita a Francesco Cagnola, figlio di Tommaso, mentre di scuola cagnolesca sono i dipinti sulla facciata esterna; ad Angelo Canta, attivo a Gozzano nel 1550, sono attribuiti invece alcuni affreschi sulla parete meridionale interna."}
{"id": "2752645", "revid": "131358", "url": "https://it.wikipedia.org/wiki?curid=2752645", "title": "VB Sports", "text": ""}
{"id": "2752648", "revid": "767487", "url": "https://it.wikipedia.org/wiki?curid=2752648", "title": "Ling Mengchu", "text": "Le sue opere pi\u00f9 importanti sono delle raccolte di novelle scritte in cinese vernacolare, intitolate \"Battere il tavolo per lo stupore\" (\u62cd\u6848\u9a5a\u5947), I e II.\nBiografia.\nLing Mengchu nacque nella famiglia Ling di Wucheng, a nord della provincia dello Zhejiang, oggi chiamata distretto di Wuxing, Huzhou. Il suo nome di cortesia era Xuan Fang (\u7384\u623f), ed il suo pseudonimo Chu Cheng (\u521d\u6210). La famiglia Ling era benestante, grazie alle propriet\u00e0 terriere possedute, affittate oppure messe a coltura. L'area di Wucheng era vicina alle citt\u00e0 di Hangzhou e Suzhou, mete commerciali e culturali, dove i materiali di lettura erano continuamente richiesti, e la famiglia di Mengchu era gi\u00e0 avviata verso i metodi di stampa policroma dei libri. Ling Mengchu era indubbiamente un uomo d'affari ed un mercante, oltre che uno studioso tradizionale con l'ambizione di superare gli esami imperiali.\nI suoi avi erano funzionari. Suo nonno Ling Yueyan (\u51cc\u7ea6\u8a00) fu un candidato di successo agli esami imperiali Ming e serv\u00ec come assistente a Nanchino, amministrando affari legali e carceri. Il padre di Mengchu, Ling Dizhi (\u51cc\u8fea\u77e5), fu un candidato affermato nei pi\u00f9 alti esami nel 1556. Lavor\u00f2 all'inizio al ministero dei lavori pubblici, gestendo progetti, conservazione dell'acqua, fattorie ecc. Sebbene questa non fosse una carica rilevante, Ling Dizhi si dimostr\u00f2 serio e diligente. Ben presto fu notato dall'imperatore, e divenne tongpan (\u901a\u5224) dell'amministrazione di Dingzhou e di Tongzhou.\nNel periodo della nascita di Ling Mengchu, il prestigio della sua famiglia era sceso. Mengchu era l'ultimo di quattro fratelli. And\u00f2 a scuola a 12 anni e ottenne il diploma \"xiucai\" a 18. Nel 1605 la madre mor\u00ec e non super\u00f2 gli esami del livello successivo. In seguito scrisse \"Pausa con Juzi\" (\u7edd\u4ea4\u4e3e\u5b50\u4e66). Nel 1623 incontr\u00f2 il ministro dei riti Zhu Guozhen. Dopo questo incontro, Ling Mengchu decise d'intraprendere la carriera di scrittore. Nel 1634 lavor\u00f2 come magistrato di contea a Shanghai. Nel 1637 scrisse \"W\u00fa s\u0101o H\u00e9 Bi\u0101n\" (\u5434\u9a9a\u5408\u7f16) con Zhang Xudong. Nel 1643 venne promosso a tongpan nell'amministrazione di Xuzhou\nLe attivit\u00e0 e gli affari della famiglia Ling furono gi\u00e0 discusse da un contemporaneo di Mengchu, Xie Zhaozhe (\u8c22\u8087\u6d59 1567-1624), che scrisse in proposito il \"Wu zazu\" (\u4e94\u96dc\u4fce - Cinque offerte assortite). Ling tent\u00f2 diverse volte gli esami imperiali, che fall\u00ec quasi sempre, e riusc\u00ec ad ottenere una mansione governativa solo a 54 anni. Ling sarebbe morto in battaglia nel 1644, combattendo contro il capo dei ribelli Li Zicheng.\nLe novelle di Ling altro non erano che uno studio dettagliato del mondo morale della sua epoca, il XVII secolo. Un fattore sul quale Ling insistette molto era l'empirismo, uno studio oggettivo di ci\u00f2 che esisteva oltre lo sguardo dell'osservatore. Nel materiale introduttivo alla sua prima raccolta di novelle, egli insisteva sul fatto che fosse infinitamente pi\u00f9 difficile dipingere le fattezze di un cane o di un cavallo che si era gi\u00e0 visto, piuttosto che rendere un fantasma od un goblin di cui mai si era avuta esperienza (citazione di Han Feizi). Queste nuove riflessioni letterarie esistevano gi\u00e0 all'epoca dell'idealismo di Wang Yangming e della metafisica di Zhu Xi."}
{"id": "2752666", "revid": "287204", "url": "https://it.wikipedia.org/wiki?curid=2752666", "title": "St. Louis Swarm", "text": "I St. Louis Swarm sono stati una societ\u00e0 di pallacanestro statunitense con sede a Maryland Heights, nello stato del Missouri. , hanno partecipato ai due campionati della IBL, vincendoli entrambi.\nIl soprannome della franchigia, \"Swarm\", in inglese significa \"sciame\", ."}
{"id": "2752668", "revid": "287204", "url": "https://it.wikipedia.org/wiki?curid=2752668", "title": "Filippo Planzone", "text": "Biografia.\nFilippo Planzone nacque a Nicosia di Sicilia nel 1610. Si trasfer\u00ec giovanissimo a Genova dove si arruol\u00f2 come soldato prestando servizio presso la guarnigione a guardia della Porta di Santo Stefano di quella citt\u00e0. Nelle ore di riposo si dedicava all'intaglio delle impugnature dei bastoni di legno sulle quali rappresentava con fine intarsio teste antropomorfe e teriomorfe. Pur autodidatta, dimostr\u00f2 grande maestria tanto che le sue opere attirarono l'attenzione di Battista Dalla Torre, fine cultore d'arte, il quale prese il giovane sotto la sua protezione aiutandolo a perfezionare la sua innata arte presso scuole di disegno e intaglio.\nFilippo divenne presto un ineguagliabile scultore del corallo e dell'avorio realizzando finissimi lavori. Uno dei primi esemplari della sua arte fu un teschio di corallo vuoto \"\u201cnel di dentro, e sottile quanto un foglio di carta\u201d\". Presto la sua fama usc\u00ec fuori dai confini della citt\u00e0 ligure e ricevette commesse da molti famosi personaggi del suo tempo. Fra questi il Granduca di Firenze che ebbe da lui realizzata una Santa Margherita di corallo \"\u201cche tiene legato il dragone con certe catenelle scavate similmente da un'istessa massa\u201d.\" Per lo stesso committente realizz\u00f2 un capolavoro che ancora oggi \u00e8 possibile ammirare nel Museo degli Argenti di Palazzo Pitti in Firenze: una gabbietta d'avorio, a forma d'uovo, entro la quale \u00e8 scolpito un piccolo cavallo.\nLa sua fama arriv\u00f2 anche a Roma dove furono presentati a Papa Urbano VIII tre manici di coltelli \"\u201cl'eccellenza de quali indusse il Pontefice \u00e0 desiderare il Planzone in sua Corte\u201d.\" \nMa egli non pot\u00e9 accettare l'invito per il numero di lavori in cui era occupato a Genova, dove aveva preso moglie e avuti dei figli, e in questa stessa citt\u00e0 mor\u00ec nel 1636 all'et\u00e0 di appena 26 anni \"\u201clasciando nell'opere di sua mano eterna e gloriosa memoria del suo nome\u201d.\""}
{"id": "2752673", "revid": "767487", "url": "https://it.wikipedia.org/wiki?curid=2752673", "title": "Shavasana", "text": "Shavasana o \"Savasana\", ovvero \"posizione del cadavere\", \u00e8 una \u0101sana di Hatha Yoga della categoria delle \"posizioni supine\". Il nome deriva dal sanscrito \"shava\" che significa \"cadavere\" e \"\u0101sana\" che significa \"posizione\". Questa posizione \u00e8 anche detta mritasana dal sanscrito \"mrit\" che significa \"morto\" e \"asana\" che significa \"posizione\".\nScopo della posizione.\nLa posizione ha lo scopo di raggiungere un rilassamento, distendere il corpo e ridurre lo stress. Per questo motivo viene spesso usata per iniziare e concludere alcune serie di posizioni yoga.\nPosizione.\nPosizionarsi supini, con le braccia estese di circa 40 gradi dal busto con i gomiti a terra, le dita rilassate, le gambe distese e divaricate circa 20 gradi tra loro. Gli occhi dovranno rimanere chiusi. La respirazione dovr\u00e0 essere calma e profonda."}
{"id": "2752675", "revid": "125743854", "url": "https://it.wikipedia.org/wiki?curid=2752675", "title": "Maurizio Lastrico", "text": "Biografia.\nNel 1998 si diploma a Genova come operatore turistico e nello stesso anno vince il premio per la miglior sceneggiatura del cortometraggio \"Molto piacere, sono io\", nell'ambito del concorso \"Cine in Citt\u00e0\" indetto dal Comune di Genova.\nSi diploma nel 2006 presso la Scuola del Teatro Stabile di Genova lavorando in produzioni dello stesso. All'attivit\u00e0 di attore teatrale affianca quella di comico e cabarettista esordendo sulle emittenti nazionali nel 2007, nella quarta stagione della sitcom \"Camera Caf\u00e9\", con il personaggio de \"il catatonico\".\nNel 2009 \u00e8 in onda su Canale 5 a \"Zelig Off\". Viene annunciato come il comico numero 100 che partecipa alla trasmissione e propone una \"Divina Commedia\" rivisitata trattando di temi quotidiani in lingua dantesca. Nello stesso anno fa parte del cast della trasmissione \"Grazie al cielo sei qui\" su LA7. Partecipa inoltre alla trasmissione \"BravoGrazie\" su Rai 2 e a \"Piloti\", sempre su Rai 2. Collabora con la radio de \"Il Secolo XIX\", Radio 19.\nNel gennaio 2010 debutta in prima serata a \"Zelig\". Nell'estate 2010 porta in tourn\u00e9e il suo spettacolo di cabaret \"Quando fai qualcosa in giro dimmelo\", che si conclude nei primi mesi del 2011. Torna a far parte del cast di \"Zelig\" anche nel 2011 e nel 2012. Nel gennaio 2013 \u00e8 nel cast della nuova edizione di \"Zelig\". Debutta inoltre il suo nuovo spettacolo teatrale \"Facciamo che io ero io\", prodotto da Bananas srl, con la regia di Gioele Dix. In seguito ha un cameo in \"Sole a catinelle\", film di Checco Zalone.\nIl 10 gennaio 2017 debutta nel programma \"diMarted\u00ec\", condotto da Giovanni Floris su La7, sostituendo Maurizio Crozza. Sempre nel 2017 \u00e8 nel cast di \"Tutto pu\u00f2 succedere\", in cui interpreta Elia, ex marito di Sara. Nel 2018 \u00e8 uno dei protagonisti dell'undicesima stagione di \"Don Matteo\", ruolo che riprender\u00e0 anche nella 12\u00aa e 13\u00aa stagione della fiction, ed entra a far parte del cast del programma televisivo \"Le Iene\".\nNel 2021 \u00e8 il protagonista degli spot televisivi del Festival di Sanremo e della Regione Liguria per la regia di Fausto Brizzi. Nello stesso anno torna a \"Zelig\". Il 4 febbraio 2022 \u00e8 ospite al Festival di Sanremo dove fa uno sketch con la co-conduttrice Maria Chiara Giannetta.\n\u00c8 da sempre un tifoso del Genoa.\nTelevisione.\nAppare in una puntata di \"Il capitano 2\" su Rai 2, nella prima parte dell'episodio intitolato \"Operazione S. Isidro\".\nAppare in una puntata di \"Camera Caf\u00e9\" su italia 1, intitolata Catatonico.\nDal 2015 Interpreta il ruolo di Elia nella serie televisiva \"Tutto pu\u00f2 succedere\".\nDal 2010 fa inoltre parte del cast fisso di \"Zelig\".\nDal 2017 entra nel cast di \"Don Matteo\" dove interpreta il pubblico ministero Marco Nardi.\nDal 2018 fa parte del cast de \"Le Iene\" con il monologo finale, che chiude la puntata, intitolato \"Pregiudizio Universale\".\nNel 2019 fa parte del cast dello sceneggiato rai \u2018\u2019Io sono Mia\u2019\u2019\nNel ruolo di Andrea."}
{"id": "2752677", "revid": "1318658", "url": "https://it.wikipedia.org/wiki?curid=2752677", "title": "Kalevi Sorsa", "text": "Dopo aver studiato a Jyv\u00e4skyl\u00e4 e a Lappeenranta, ader\u00ec al Partito Socialdemocratico a partire dal 1948 e, grazie all'aiuto di Rafael Paasio, divenne presto segretario del partito.\nPrima di diventare capo del governo, lavor\u00f2 per l'UNESCO a Parigi dal 1959 al 1965 e fu segretario generale dell'UNESCO in Finlandia dal 1965 al 1969. \nDal 1975 al 1976 e dal 1987 al 1989 fu vice-primo ministro e, al termine dei suoi mandati come premier, ricopr\u00ec la carica di presidente del Parlamento dal 1989 al 1991. \nNel 1993 si candid\u00f2 alle elezioni presidenziali ma venne sconfitto nelle primarie del Partito Socialdemocratico dall'allora semi-sconosciuto Martti Ahtisaari."}
{"id": "2752680", "revid": "1784425", "url": "https://it.wikipedia.org/wiki?curid=2752680", "title": "Lauri Ingman", "text": "Membro del Partito di Coalizione Nazionale (di orientamento conservatore), dal 1916 al 1930 fu professore di teologia all'Universit\u00e0 di Helsinki.\nNel 1930 venne nominato arcivescovo di Turku, capo della Chiesa evangelica luterana di Finlandia."}
{"id": "2752683", "revid": "125841797", "url": "https://it.wikipedia.org/wiki?curid=2752683", "title": "Cascina Colombara", "text": "La Cascina Colombara (\"Cas\u00ecna Culumbera\" in dialetto locale), il cui nome si presume derivi da un allevamento di colombi che era praticato dai frati che anticamente abitavano questa zona, \u00e8 una frazione di Saronno di circa 400 abitanti. \nConfina a Sud con Caronno Pertusella e Cesate, a est con la Cascina Emanuela di Solaro, a ovest con la zona industriale di Caronno e a nord con la SP ex SS 527.\nOrigini storiche.\nNel XV secolo era un feudo dei conti Borromeo ma esistono documenti pi\u00f9 antichi nei quali si parla gi\u00e0 della zona della Cascina; infatti su questo terreno era stata edificata una Chiesa detta di San Solutore (o S. Salvatore) che viene menzionata in una bolla pontificia di Papa Alessandro III del 1169.\nIl nucleo pi\u00f9 antico della Colombara \u00e8 formato da 3 corti sviluppate attorno alla chiesetta del patrono locale San Carlo Borromeo che fu finanziata e costruita dagli stessi Colombaresi nel 1910 e venne ultimata nel 1936 con l'edificazione del campanile come viene documentato anche da vecchio materiale fotografico.\nLe prime tracce scritte che ne documentano l'esistenza risalgono ad un atto di vendita del 16 maggio 1485 da parte dei fratelli De Magistris a favore del venerando convento di Santa Maria dell'Incoronata di Milano; pertanto la Cascina doveva essere gi\u00e0 stata edificata ed abitata da tempo da una comunit\u00e0 di coloni. Da allora diversi sono stati i passaggi di propriet\u00e0, documentati, che hanno interessato la Cascina Colombara tra i quali i pi\u00f9 importanti sono da attribuire alla famiglia Brasca (24 aprile 1599) alla famiglia Natta (30 maggio 1619) ed ai conti Stampa Soncino (24 aprile 1776).\nSolo tra la fine del XIX e l'inizio del XX secolo gli abitanti, da semplici coloni, cominciarono a diventare proprietari dei terreni e dei beni presenti di pertinenza della Cascina: ne \u00e8 testimonianza un forno per la cottura del pane, ancora esistente anche se non utilizzato da diversi anni, e un pozzo adibito all'approvvigionamento dell'acqua potabile; ulteriori tracce della storia della Cascina sono costituite dalla presenza di un interessante gelso centenario e di un antico affresco raffigurante una Madonna col Bambino.\nAttualit\u00e0.\nL'attuale conformazione abitativa del territorio ha infatti visto l'ampliamento della zona della Cascina prevalentemente al suo esterno, come nelle vie Boccaccio, Puccini e Don Sturzo, influendo in modo non rilevante sulla natura del luogo che rimane uno dei pochi polmoni verdi di Saronno e tuttavia un agglomerato urbano ben distinto.\nTutti gli anni, la prima domenica di Novembre, viene celebrato il Patrono San Carlo Borromeo con una manifestazione che coinvolge gran parte della comunit\u00e0 e richiama affluenze dai paesi limitrofi.\nLa statua del patrono viene portata in processione attraverso le vie del rione e negli spazi dell'ex-oratorio vengono allestiti spazi dedicati all'intrattenimento dei bambini, una pesca di beneficenza e banchi di ristoro con salamelle, castagne e dolci fatti in casa; in alcune occasioni viene anche coinvolta la banda cittadina per l'intrattenimento musicale.\nIl 4 luglio 2010 \u00e8 stato festeggiato il centenario della chiesa di San Carlo, evento che ha riportato la festa estiva nei cortili della Colombara dopo molti anni di assenza\nInfrastrutture e trasporti.\nLa Cascina Colombara \u00e8 collegata al resto di Saronno tramite la linea 3 (rossa) delle autolinee STIE.\nLa Stazione di Saronno Sud delle Ferrovie Nord, situata a poche centinaia di metri in via Don L. Sturzo offre collegamenti con le linee S1, S3 e S9 di Trenord.\nPubblicazioni.\nUn'analisi della situazione e dei problemi della comunit\u00e0 della Cascina Colombara \u00e8 stata pubblicata da QuiSaronno.it, mensile di distribuzione gratuita, nel dicembre 2009 "}
{"id": "2752686", "revid": "8660", "url": "https://it.wikipedia.org/wiki?curid=2752686", "title": "Vieno Johannes Sukselainen", "text": "Fu due volte primo ministro (nel 1957 e dal 1959 al 1961) e quattro volte presidente del parlamento (1956-1957, 1958, 1968-1969, 1972-1975)"}
{"id": "2752689", "revid": "834", "url": "https://it.wikipedia.org/wiki?curid=2752689", "title": "Alphonse de Toulouse-Lautrec alla guida della sua carrozza", "text": "Alphonse de Toulouse-Lautrec alla guida della sua carrozza (il titolo originale \u00e8 \"Alphonse de Toulouse-Lautrec conduisant son mail-coach\"), \u00e8 un dipinto a olio su tela (38,5x51 cm) realizzato nel 1880 dal pittore francese Henri de Toulouse-Lautrec. \u00c8 conservato al Petit Palais di Parigi.\nIn quest'opera Lautrec \u00e8 molto condizionato dalle scene equestri illustrate da Crafty o da quelle tipiche incisioni inglesi o americane raffiguranti dei calessi.\nIl quadro \u00e8 firmato in basso a destra: \"HTL, Souvenir de la Promenade des Anglais. Nice\", ed \u00e8 stato eseguito in uno dei molti soggiorni marittimi del pittore in Costa azzurra a causa della sua salute cagionevole.\nCapolavoro adolescenziale, da pi\u00f9 parti viene riconosciuto il conducente con l'irsuta barba il padre Alphonse, grande appassionato di cavalli."}
{"id": "2752690", "revid": "123645640", "url": "https://it.wikipedia.org/wiki?curid=2752690", "title": "Frunze (incrociatore)", "text": "Il Frunze (\u0424\u0440\u0443\u043d\u0437\u0435) \u00e8 stato la seconda unit\u00e0 entrata in servizio della classe Kirov, un gruppo di incrociatori da battaglia lanciamissili.\nProgetto.\nCommissionato nella VMF sovietica nel 1984, presenta alcune differenze rispetto al capoclasse \"Kirov\". Nel 1992 ricevette il nome di\" Admiral Lazarev\". Tra le altre, il doppio lanciatore di missili SA-N-14 ASW \u00e8 stato rimpiazzato con 8 lanciatori verticali ad 8 celle di missili SA-N-9 superficie-aria. Nella parte posteriore, una installazione binata AK-130 di cannoni da 130mm ha rimpiazzato due impianti singoli da 100mm. Vicino al ponte di volo, i cannoni CIWS da 30mm sono stati spostati verso la sovrastruttura posteriore e rimpiazzati con 8 lanciatori verticali ad 8 celle di missili SA-N-9. Ulteriori differenze vi sono nei sensori, nei sistemi di comunicazione e nel pacchetto ECM/ESM.\nStoria.\nPosto in riserva nella seconda met\u00e0 degli anni novanta, nel 2009 risulta ormeggiato nei pressi di Vladivostok. Originariamente era destinato alla demolizione, e in quest'ottica svuotato del combustibile nucleare, cosa che avvenne nel 2004/2005. Potrebbe per\u00f2 essere riparato e rimesso in servizio nel caso in cui vengano reperiti i fondi necessari"}
{"id": "2752694", "revid": "1926649", "url": "https://it.wikipedia.org/wiki?curid=2752694", "title": "Andrea Sardini", "text": "Carriera.\nGiocatore.\nCresciuto nel dove debutta in prima squadra, nel 1988 passa al Baracca Lugo. Nel 1991 approda al Pisa mentre dal 1992 al 1995 gioca per la prima in Serie B e poi in Serie A. Nel 1995 veste la maglia del mentre nel 1997 quella del che poi ritrover\u00e0 nel 2005. Dal 1999 al 2005 gioca per Brescello e .\nFu lui a subire il primo gol di Alessandro Del Piero con la maglia della Juventus in Juventus-Reggiana (4-0) del 19 settembre 1993.\nAllenatore.\nDal 2007 al 2009 \u00e8 l'allenatore dei portieri del .\nNel campionato 2010-2011 \u00e8 l'allenatore dei portieri della in serie B.\nNel giugno 2011 segue Atzori dopo le esperienze con Ravenna e Reggina e viene ingaggiato come allenatore dei portieri della , ma viene esonerato il 13 novembre insieme al tecnico laziale. Con l'avvento per\u00f2 di Delio Rossi nel dicembre 2012 viene richiamato per svolgere lo stesso ruolo, rimanendo poi anche con il nuovo tecnico Sini\u0161a Mihajlovi\u0107, ingaggiato il 20 novembre 2013.\nSostituito da Antonello Brambilla con l'arrivo di Walter Zenga alla Samp, il 15 novembre 2015 torna a ricoprire il ruolo dei preparatori dei portieri dei blucerchiati con il nuovo mister Vincenzo Montella venendo confermato con Marco Giampaolo l'estate seguente.\nIl 18 luglio 2018 diventa il preparatore dei portieri del "}
{"id": "2752696", "revid": "830939", "url": "https://it.wikipedia.org/wiki?curid=2752696", "title": "Feng Menglong", "text": "Nacque a Changzhou, l'attuale Suzhou, nella provincia del Jiangsu.\nFeng fu uno dei sostenitori della scuola proposta dal filosofo suo contemporaneo Li Zhi, che sottolineava l'importanza dei sentimenti umani e del comportamento nella letteratura. La maggior parte del lavoro svolto da Feng riguarda la cura e la compilazione di testi storici, almanacchi, racconti e novelle. Tuttavia, due sono le novelle da lui scritte degne di nota, \"Pingyao Zhuan\" e \"Qing Shi\". Una terza sua novella, \"Dongzhou Lieguo Zhi\" (\"Romanzo del regno degli Zhou Orientali\"), \u00e8 stata recentemente portata all'attenzione del pubblico grazie ad una serie televisiva ad essa dedicata. Nel 1620, egli pubblic\u00f2 la raccolta di novelle \"Gujin Xiaoshuo\" (\"Racconti antichi e moderni\")."}
{"id": "2752701", "revid": "767487", "url": "https://it.wikipedia.org/wiki?curid=2752701", "title": "Alfredo Schiavo", "text": "Carriera.\nGiocatore.\nCresiuto nel settore giovanile del Padova, con il quale vince il campionato ragazzi nel 1941-1942, debutta in prima squadra a 18 anni contro il nella stagione 1945-1946. L'anno successivo passa al Giorgione in Serie C. Torna al Padova nel 1947-1948. Gioca poi per altre due stagioni al Treviso prima di ritirarsi.\nDirigente.\nNegli anni ottanta e novanta ha svolto diversi incarichi dirigenziali per il Padova tra cui quello di vice presidente durante il periodo di Marino Puggina."}
{"id": "2752703", "revid": "300067", "url": "https://it.wikipedia.org/wiki?curid=2752703", "title": "Costas Vasileiadis", "text": ""}
{"id": "2752704", "revid": "106739750", "url": "https://it.wikipedia.org/wiki?curid=2752704", "title": "Starbreaker", "text": "Starbreaker \u00e8 un supercriminale immaginario pubblicato dalla DC Comics. Comparve per la prima volta in \"Justice League of America\" vol. 1 n. 96 (febbraio 1972), e fu creato da Mike Friedrich e Dick Dillin.\nBiografia del personaggio.\nStarbreaker \u00e8 un antico vampiro cosmico che si nutre delle energie di interi pianeti e delle stelle, cos\u00ec come anche delle persone. Tent\u00f2 l'ultima volta di assorbire quelle della Justice League quando questa tent\u00f2 di fermarlo dal nutrirsi. Nelle sue prime apparizioni, era un umanoide con la pelle rossa, i capelli scuri e le pupille rosse. Dopo la perdita della sua entit\u00e0 corporea, prese una forma pi\u00f9 ombrosa e scheletrica. \u00c8 conosciuto su Thanagar come \"Luciphage\" (\"mangiatore di luce\", utilizzando il latino ed il greco) e spesso \u00e8 definito il \"Vampiro Cosmico\".\nStarbreaker contro la Justice League.\nLa sua prima sfida contro la Justice League ebbe luogo sul pianeta Rann. Con l'aiuto del difensore di Rann, Adam Strange, la League riusc\u00ec a cacciarlo dal pianeta. Successivamente, Starbreaker arriv\u00f2 sulla Terra per vendicarsi ma fu battuto ancora una volta dalla League. I Guardiani dell'Universo lo imprigionarono. Riusc\u00ec a fuggire molti anni dopo, riuscendo ad impadronirsi del pianeta Almerac, casa dell'aliena super umana Maxima, con l'intento di succhiarle l'energia. Riusc\u00ec a sconfiggere la Justice League che venne su Almerac per aiutarne la popolazione e lui li imprigion\u00f2. Attraverso un'illusione di Bloodwynd (o piuttosto, Martian Manhunter operante sotto la sua identit\u00e0) la League riusc\u00ec a liberarsi. Quindi, Blue Beetle manipol\u00f2 l'armatura di Booster Gold perch\u00e9 assorbisse l'energia di Starbreaker invece di farsela risucchiare. Starbreaker, essendo una creatura a base d'energia, semplicemente scompar\u00ec - lasciando solo i vestiti. Dopo tale conflitto, Maxima decise si unirsi alla JLA, con cui rimase per un breve periodo.\nIl ritorno di Starbreaker.\nNella storia di Adam Strange, Planet Heist, un cultista Thanagariano dedito alla morte di nome Sh'ri Valkyr salv\u00f2 la forma incorporea di Starbreaker, dandogli dei dissidenti per mantenerlo in vita e per placare la sua fame. Valkyr studi\u00f2 un piano in cui avrebbe rubato la tecnologia teleportante Ranniana, il Raggio Zeta, e lo avrebbe utilizzato per convertire l'intero universo in energia che avrebbe nutrito il suo maestro, permettendogli di regnare al suo fianco nel nuovo universo a venire. Starbreaker fu successivamente sconfitto da Adam Strange, dagli Omega Men e dalla L.E.G.I.O.N.. L'ultimo dei Stelle Scure|Darkstars si sacrific\u00f2 per preparare la trappola che avrebbe fermato Starbreaker in un universo vuoto e senza energia. In un atto finale di cattiveria, Sh'ri Valkyr trasport\u00f2 Rann su Polaris, sistema solare di Thanagar. Valkyr sapeva che l'arrivo imminiete dei Ranniani sarebbe stato visto dai Thanagariani come un ostile preavviso di attacco. Cos\u00ec cominci\u00f2 la guerra tra Rann e Thanagar. Valkyr non sopravvisse abbastanza a lungo da godersi la sua vendetta, per\u00f2, poich\u00e9 gli fu sparato alla schiena dalla moglie di Strange, Alanna.\nRivincita con la Justice League of America.\nStarbreaker ritorn\u00f2 all'attacco contro la Justice League of America, incrementando i poteri del Ladro di Ombre, cos\u00ec che avrebbe potuto combattere la League e la Shadow Cabinet. Successivamente, il Ladro di Ombre offr\u00ec il proprio corpo a Starbreaker, permettendogli di liberarsi dalla sua prigione. Dopo di ci\u00f2, Starbreaker attacc\u00f2 un essere chiamato Dharma, che possedeva abbastanza potere da soddisfare la sua fame per anni. Ingaggiato in battaglia contro la League e Icon, Starbreaker rivel\u00f2 di essere la forma adulta di un Mangiatore di Soli. Dottor Light e Firestorm riuscirono a prosciugare la scorta di energia di Starbreaker, e gli fu sparato alla testa dalla miniatura di un cannone con la forma di un revolver e un proiettile di lutetium da Paladin, una versione alternativa di Batman, che lo uccise, sebbene Dharma afferm\u00f2 che la morte era solo temporanea per un essere con i poteri di Starbreaker."}
{"id": "2752706", "revid": "367445", "url": "https://it.wikipedia.org/wiki?curid=2752706", "title": "V. J. Sukselainen", "text": ""}
{"id": "2752709", "revid": "4175", "url": "https://it.wikipedia.org/wiki?curid=2752709", "title": "Serie A 1976-1977 (rugby a 15)", "text": "La serie A 1976-77 fu il 47\u00ba campionato nazionale italiano di rugby a 15 di prima divisione.\n a girone unico dopo l'allargamento deciso dalla Federazione Italiana Rugby (che fino al torneo precedente aveva organizzato un campionato a 12 squadre).\nIl torneo vide il debutto in massima serie della Caronte di Reggio Calabria (societ\u00e0 che ebbe tuttavia vita breve) e , della provincia di Venezia.\nIl titolo fu vinto dal al termine di un torneo definito tra i pi\u00f9 spettacolari del dopoguerra: il , campione uscente, aveva largamente dominato il campionato, al punto da indurre il presidente del club, Campice, ad affermare: \u00abIl Petrarca? Perch\u00e9 vinca questo campionato dovrebbe nevicare ad agosto\u00bb.\nIl duello Petrarca \u2014 Rovigo era anche una rivalit\u00e0 familiare tra i due fratelli De Anna: Elio (futuro politico e presidente della regione Friuli-Venezia Giulia) del Rovigo, Dino \u2014 che l'anno prima aveva lasciato la squadra del Polesine per via dello scarso utilizzo \u2014 del Petrarca.\nI padovani riuscirono in corso di torneo a colmare lo svantaggio contro il Rovigo e, nell'ultimo turno di campionato, quand'era in programma l'incontro diretto tra le due squadre, si imposero all'Appiani per 21-9 affiancando in testa alla classifica i rivali per il titolo.\nSi rese quindi necessario uno spareggio, disputatosi il allo stadio Friuli di Udine, all'epoca ancora chiamato Stadio dei Rizzi, vinto 10-9 dai padovani anche grazie a una meta di Dino De Anna, la cui validit\u00e0 fu contestata dai rodigini.\nDurante l'incontro, inoltre, si scaten\u00f2 un violentissimo temporale che provoc\u00f2 indirettamente la morte di un tifoso sugli spalti, colpito da un fulmine.\nPer il Petrarca, alla cui guida si trovava un giocatore-allenatore di 29 anni, il mediano di mischia francese Guy Pardi\u00e8s, si tratt\u00f2 del sesto scudetto.\nAnche per la retrocessione fu necessario uno spareggio, in quanto tre squadre chiusero il torneo al penultimo posto: , e ; furono i milanesi a retrocedere, insieme al ultimo.\nFu, infine, il primo campionato in cui le squadre prive di sponsor furono la minoranza, solo 6 contro le 8 con un marchio commerciale sulle maglie."}
{"id": "2752713", "revid": "284225", "url": "https://it.wikipedia.org/wiki?curid=2752713", "title": "Prima zona di Brillouin", "text": ""}
{"id": "2752714", "revid": "767487", "url": "https://it.wikipedia.org/wiki?curid=2752714", "title": "Sunnie Huang", "text": "Carriera.\nHuang ha dato avvio alla propria carriera come membro del gruppo femminile 4 in Love, dove le fu dato il nome d'arte Sunnie. La popolarit\u00e0 del gruppo nell'industria musicale era a malapena mediocre ed il successo ottenuto fu molto limitato. Dopo lo scioglimento del gruppo, Huang ha continuato a perseguire la propria carriera nel mondo dello spettacolo come attrice di serie televisive, tra le quali ricordiamo KO One e The X-Family."}
{"id": "2752717", "revid": "344646", "url": "https://it.wikipedia.org/wiki?curid=2752717", "title": "Friendship 7", "text": ""}
{"id": "2752718", "revid": "149485", "url": "https://it.wikipedia.org/wiki?curid=2752718", "title": "Campionati mondiali di pentathlon moderno 1992", "text": "I campionati mondiali di pentathlon moderno 1992 si sono svolti a Winterthur, in Svizzera, dove si sono disputate le gare maschili individuali ed a squadre, ed a Budapest, in Ungheria, dove si sono disputate le gare femminili individuali ed a squadre."}
{"id": "2752723", "revid": "757396", "url": "https://it.wikipedia.org/wiki?curid=2752723", "title": "Societ\u00e0 Sportiva Sutor 2008-2009", "text": "Questa voce raccoglie le informazioni riguardanti la Societ\u00e0 Sportiva Sutor nelle competizioni ufficiali della stagione 2008-2009.\nStagione.\nLa stagione 2008-2009 della Societ\u00e0 Sportiva Sutor, sponsorizzata Premiata, \u00e8 la 3\u00aa nel massimo campionato italiano di pallacanestro, la Serie A.\nRoster.\n\"Aggiornato al 5 gennaio 2022.\"\nMercato.\nFece scalpore l'accordo raggiunto con l'ex superstar NBA Shawn Kemp, che svolse la preparazione estiva in gialloblu. Tuttavia il giocatore venne scartato prima dell'esordio in campionato, prevalentemente a causa di una condizione fisica non idonea e di alcuni ritardi nel ritorno da viaggi negli Stati Uniti. Al suo posto arriv\u00f2 Brandon Hunter."}
{"id": "2752726", "revid": "181699", "url": "https://it.wikipedia.org/wiki?curid=2752726", "title": "Regio Tratturo Val di Sangro Foggia", "text": ""}
{"id": "2752727", "revid": "149485", "url": "https://it.wikipedia.org/wiki?curid=2752727", "title": "Campionati mondiali di pentathlon moderno 1993", "text": "I campionati mondiali di pentathlon moderno 1993 si sono svolti a Darmstadt, in Germania, dove si sono disputate le gare maschili e femminili, individuali ed a squadre."}
{"id": "2752728", "revid": "767487", "url": "https://it.wikipedia.org/wiki?curid=2752728", "title": "The Man Who Played God", "text": "The Man Who Played God \u00e8 un film del 1932 diretto da John G. Adolfi. La sceneggiatura \u00e8 di Julien Josephson e Maude T. Howell ed \u00e8 basata su un lavoro del 1914 \"The Silent Voice\" di Jules Eckert Goodman, adattamento di un racconto di Gouverneur Morris.\nTrama.\nDurante un concerto privato, organizzato in occasione della visita di un monarca, il pianista Montgomery Royale riporta gravi lesioni all'udito a causa della bomba fatta esplodere nel tentativo di assassinare il sovrano straniero. A seguito dell'incidente, Montgomery decide di trasferirsi a New York dove abita un'amica di sua sorella, Mildred Miller, accompagnato dalla fidanzata Grace Blair, una ragazza molto pi\u00f9 giovane di lui.\nDopo il trasferimento, Montgomery \u00e8 depresso e vorrebbe togliersi la vita, ma scopre che pu\u00f2 leggere le labbra delle persone e comprendere in questo modo ci\u00f2 che dicono. Egli passa quindi le sue giornate alla finestra del suo appartamento, osservando con un binocolo la gente che passeggia per Central Park. In questo modo viene a conoscenza dei problemi delle persone e cerca di aiutarle in modo anonimo. Egli \u00e8 talmente assorto da questo gioco che si sente come un Dio onnipotente e benevolo (da qui il titolo del film), ma le sue azioni sono inevitabilmente correlate da sotterfugi e bugie.\nUn giorno Montgomery \u00e8 testimone di una conversazione tra Grace e Harold Van Adam, durante la quale ella dice al giovane che lo ama, ma non pu\u00f2 lasciare Montgomery a causa del suo handicap. Commosso dalla generosit\u00e0 del suo sacrificio, Montgomery le parla e finisce per rompere la relazione, lasciandola libera di seguire il suo cuore. Montgomery continua ad agire come un filantropo, ma il suo atteggiamento \u00e8 cambiato e le sue motivazioni diventano sempre pi\u00f9 altruistiche. Infine, si avvicina a Mildred, che ha sempre amato e i due trovano la felicit\u00e0 l'uno nell'altra.\nProduzione.\nLe riprese del film, prodotto dalla Warner Bros., iniziarono il 30 novembre 1931 negli studi Warner di Burbank, al 4000 del Warner Boulevard. Il direttore della Vitaphone Orchestra era il maestro Leo F. Forbstein, mentre il pianista era Salvatore Santaella (non accreditato).\nDistribuzione.\nDistribuito dalla Warner Bros. Pictures e dalla The Vitaphone Corporation, il film usc\u00ec nelle sale statunitensi il 20 febbraio 1932.\nDate di uscita.\nIMDb\nAlias"}
{"id": "2752730", "revid": "1543377", "url": "https://it.wikipedia.org/wiki?curid=2752730", "title": "Ai qing bai pi shu", "text": "Ai qing bai pi shu (titolo internazionale Tomorrow) \u00e8 una serie televisiva taiwanese andata in onda nel 2002 sul canale televisivo CTV, conosciuta anche con il nome ufficioso inglese The Love Book. La serie \u00e8 ripresa dal manga giapponese Asunaro Hakusho, di Saimon Fumi.\nTrama.\nLa trama di Tomorrow si espande per un lasso di tempo di 8 anni, durante i quali si sviluppano situazioni di amore ed amicizia tra i personaggi. La storia narra di un'atleta della scuola superiore, Yuan Cheng Mei (Rainie Yang), che si infortuna durante un allenamento scolastico. Proprio mentre si fa male, viene soccorsa da uno straniero che non aveva mai visto, Ou Yang Gua Ju (Shawn Yue), e da l\u00ec i due iniziano a conoscersi ed a sviluppare una storia d'amore."}
{"id": "2752731", "revid": "384895", "url": "https://it.wikipedia.org/wiki?curid=2752731", "title": "Il giovane Routy", "text": "Il giovane Routy (il titolo originale \u00e8 \"Le jeune Routy\" ) \u00e8 un dipinto a olio su tela (30 x 49\u00a0cm) realizzato nel 1883 dal pittore francese Henri de Toulouse-Lautrec. \u00c8 conservato nel Mus\u00e9e Toulouse-Lautrec di Alb\u00ec.\n\u00c8 probabilmente il pi\u00f9 bel paesaggio dipinto da Lautrec, e spiega perfettamente il pensiero che l'artista aveva sul paesaggio , quello cio\u00e8 di utilizzarlo come complemento per far capire meglio la personalit\u00e0 della figura.\nL'opera risente ancora degli insegnamenti accademici di L\u00e9on Bonnat, che consigliava ai suoi allievi di non mischiare troppo i colori sulla tavolozza per rendere il soggetto pi\u00f9 luminoso.\nIl contadino raffigurato, intento ad intagliare un ramo, \u00e8 uno dei tanti braccianti che lavoravano nelle tenute di famiglia, infatti i conti di Toulouse appartenevano alla tipica aristocrazia di provincia, proprietaria terriera, che traeva profitti dalle loro tenute nel Midi e nella Gironde.\nIl giovane Lautrec, durante le vacanze estive si esercitava ritraendo i contadini dietro il pagamento di 75 centesimi a seduta."}
{"id": "2752732", "revid": "767487", "url": "https://it.wikipedia.org/wiki?curid=2752732", "title": "Shine with Me", "text": "Shine With Me \u00e8 un singolo dei P.O.D., il secondo estratto dall'album \"When Angels &amp; Serpents Dance\".\nLa canzone ha raggiunto la prima posizione su Christian Rock Radio e la 45 su Mainstream Rock Tracks, nonostante per essa non sia stato pubblicato nessun video.\n\u00c8 stata anche pubblicata come singolo una versione live della canzone.\nLa canzone \u00e8 ora scaricabile gratuitamente in versione MP3 dal sito ufficiale del gruppo."}
{"id": "2752738", "revid": "486946", "url": "https://it.wikipedia.org/wiki?curid=2752738", "title": "BiellaForum", "text": ""}
{"id": "2752742", "revid": "1448629", "url": "https://it.wikipedia.org/wiki?curid=2752742", "title": "Proraso", "text": "Proraso \u00e8 un marchio di prodotti per la rasatura prodotta dalla \"Ludovico Martelli S.r.l\", azienda nata a Firenze nel 1908, con sede a Caldine (Fiesole), per iniziativa di Ludovico Martelli e considerata la pi\u00f9 vecchia industria italiana di cosmesi e prodotti per la rasatura.\nStoria.\nIl marchio Proraso nasce nel 1948 per la produzione di articoli maschili come crema pre e dopo barba. Il primo prodotto lanciato sul mercato fu la Crema Pro Barba Miracolo.\nOltre a Proraso, Martelli commercializza anche altri marchi di prodotti per capelli, cosmetici ed igienici: Erbaviva, Kaloderma, Prokrin, Schultz, Batist, Oxy, Sul Filo Del Rasoio, Adorn, Finesse, Just For Men, Marvis e Tenax.\nNel 2009 il fatturato dell'azienda \u00e8 stato superiore ai 36 milioni di euro, attestandosi nel mercato nazionale al sesto posto nella produzione di schiume rapide, al terzo per la crema da barba con pennello e al primo posto nel mercato delle creme pre e dopo barba.\nNel 2017 il fatturato segna il massimo storico toccando quota 61 milioni di euro cresciuto del 18% rispetto all'anno precedente."}
{"id": "2752744", "revid": "118512279", "url": "https://it.wikipedia.org/wiki?curid=2752744", "title": "Tratturo Celano-Foggia", "text": "Il tratturo Celano-Foggia \u00e8 il secondo tratturo pi\u00f9 lungo dell'Italia meridionale, dopo il tratturo L'Aquila-Foggia.\nGeografia.\nEra una delle direttrici della transumanza, con una lunghezza di circa 200 chilometri, partendo sotto Celano dalle sponde del Lago Fucino, in Abruzzo, ed arrivando a Foggia, in Puglia, presso il monumento dell'Epitaffio.\nIl suo percorso \u00e8 il pi\u00f9 interno tra quelli dei tratturi principali (L'Aquila-Foggia e Pescasseroli Candela), portandolo ad attraversare zone ancora non densamente abitate, come quelle tra il Parco nazionale della Majella ed il Parco nazionale d'Abruzzo, Lazio e Molise in Abruzzo.\nA Lucera riceve la confluenza del tratturo Lucera - Castel di Sangro, a sua volta interconnesso con il Pescasseroli - Candela. Questi tre tratturi sono ulteriormente interconnessi nella provincia di Campobasso dal braccio Centocelle-Cortile-Matese tra Ripabottoni e Sant'Elia a Pianisi. Altra interconnessione \u00e8 quella con il tratturo Ateleta-Biferno ed il tratturo Lucera-Castel di Sangro tramite il tratturello Castel del Giudice-Sprondasino-Pescolanciano.\nPercorso.\nI comuni attraversati dal tratturo sono:\nMonumenti e luoghi d'interesse.\nDal punto di vista naturalistico, il tratturo attraversa una zona degli Appennini ricca di parchi, tra i quali:\nZone archeologiche nei pressi del percorso si trovano a:\nChiese legate alla transumanza sono:"}
{"id": "2752747", "revid": "729019", "url": "https://it.wikipedia.org/wiki?curid=2752747", "title": "Saimon Fumi", "text": "La sua opera pi\u00f9 conosciuta \u00e8 \"Tokyo Love Story\", della quale \u00e8 stato fatto un adattamento live action in formato dorama mandato in onda nel 1991. Nel 1983, l'autrice ha vinto il Kodansha Manga Award \"Manga generale\", per il manga \"P.S. Genki Desu, Shunpei\", e nel 1992 lo Shogakukan Manga Award \"Manga generale\" per \"Kazoku no Shokutaku\" e \"Asunaro Hakusho\". \u00c8 sposata con un altro mangaka, Kenshi Hirokane."}
{"id": "2752748", "revid": "6923", "url": "https://it.wikipedia.org/wiki?curid=2752748", "title": "Caditoia (ingegneria)", "text": ""}
{"id": "2752751", "revid": "29242857", "url": "https://it.wikipedia.org/wiki?curid=2752751", "title": "Nicosia di Sicilia", "text": ""}
{"id": "2752752", "revid": "149485", "url": "https://it.wikipedia.org/wiki?curid=2752752", "title": "Campionati mondiali di pentathlon moderno 1994", "text": "I campionati mondiali di pentathlon moderno 1994 si sono svolti a Sheffield, in Gran Bretagna, dove si sono disputate le gare maschili e femminili, individuali ed a squadre."}
{"id": "2752755", "revid": "599013", "url": "https://it.wikipedia.org/wiki?curid=2752755", "title": "Tratturo Centurelle-Montesecco", "text": "Il tratturo Centurelle - Montesecco \u00e8 una derivazione del tratturo L'Aquila-Foggia, dal quale si distacca presso la chiesa di Santa Maria dei Cintorelli a Caporciano ed al quale si ricongiunge a Montesecco, nei pressi di Chieuti.\nGeografia.\nL'intero tracciato ha una lunghezza di circa 220 chilometri e si snoda in un percorso pi\u00f9 interno di circa 10\u00a0km rispetto a quello dell'Aquila-Foggia.\nIl punto di partenza del tratturo \u00e8 sulla Piana di Navelli, in Provincia dell'Aquila, dalla quale poi scende verso la valle del fiume Pescara, per poi risalire lambendo i versanti settentrionali ed orientali del Parco nazionale della Majella.\nIl punto di ricongiunzione tra i due tratturi \u00e8 Montesecco (), una localit\u00e0 in collina a circa 200\u00a0m di altezza ed a 4,5\u00a0km in direzione ovest-sud-ovest rispetto a Chieuti.\nNella parte intermedia, i tratturi L'Aquila-Foggia e Centurelle-Montesecco sono tra loro collegati dal tratturo Lanciano-Cupello.\nStoria.\nIl tratturo si suppone fosse gi\u00e0 frequentato dai Vestini e Marrucini nel VI secolo a.C. Tuttavia un nuovo sviluppo lo ebbe nel Medioevo, quando nel IX secolo venne fondata l'Abbazia di San Clemente a Casauria nella piana di Torre de' Passeri. Come il Tratturo Magno, anche quello di Centurelle-Montesecco vide riconosciuta la sua autonomia nel 1155 da Guglielmo I di Sicilia, con emanazioni di leggi sul permesso del transito di pastori. Il tratturo inoltre era sorvegliato, passando per ogni centro, da castelli e abbazie, come il Palazzo fortificato di Navelli, il castello di Bominaco, e i monasteri di San Clemente a Casauria e di San Liberatore a Majella, a cui i viandanti e i pastori dovevano pagare un pedaggio per entrare nella relativa contea. Probabilmente nel 1423 fu attraversato dall'esercito di Braccio da Montone per l'assedio di L'Aquila. \nNel XVI secolo fu costruita, sopra una precedente cappella, la chiesa di Santa Maria dei Cintorelli, per segnalare il punto di partenza del tratturo. \nLungo il tratturo si trovano molti \"cippi\" riguardanti le miglia ancora da compiere per l'arrivo finale, nonch\u00e9 numerose grotte rupestri, ossia eremi fondati da Celestino V e altri monaci, che fungevano da riparo anche per i pastori. Presso la Majella, nella localit\u00e0 Abbateggio si trova un intero villaggio a \"tholos\", le cui capanne in pietra erano il riparo quotidiano dei viandanti. Il tratturo non cess\u00f2 di servire come principale strada di accesso alla Majella orientale, anche dopo l'abolizione del feudalesimo nel 1806; anzi serv\u00ec al brigantaggio postunitario come accesso si rifugi della montagna, come testimonia la \"Tavola dei Briganti\". Negli anni '60 \u00e8 stato in gran parte sostituito da strade provinciali e statali per facilitare il percorso, nonostante ci siano alcuni tratti ancora vergini.\nPercorso.\nI territori comunali attraversati dal tratturo, elencati in direzione nord-sud, sono:\nMonumenti e luoghi d'interesse.\nLungo il percorso tratturale si trovano alcune delle architetture religiose pi\u00f9 note d'Abruzzo, quali la chiesa di Santa Maria dei Cintorelli a Caporciano, la chiesa di Santa Maria di Cartiganano a Bussi sul Tirino e l'abbazia di San Clemente a Casauria.\nVi sono, inoltre, numerose grotte frequentate dai pastori legate al culto di san Michele Arcangelo venerato a Monte Sant'Angelo.\nLa lista dei monumenti lungo il percorso \u00e8 riportata con ordine, dal punto di partenza di Centurelle, fino a Montesecco. "}
{"id": "2752763", "revid": "767487", "url": "https://it.wikipedia.org/wiki?curid=2752763", "title": "Sangue, proiettili e ottani", "text": "Sangue, proiettili e ottani (\"Blood, Guts, Bullets and Octane\") \u00e8 un film indipendente del 1998, opera prima del regista Joe Carnahan, che oltre averlo diretto lo ha sceneggiato, prodotto ed interpretato.\nTrama.\nIl film racconta le vicende di due venditori di auto usate, che aspirano ad una vita migliore. La loro grande occasione quando ricevono un compenso di 250.000 dollari per custodire una Pontiac Le Mans del 1936. Quello che sembrava un semplice incarico si dimostrer\u00e0 pieno di imprevisti e pericoli."}
{"id": "2752764", "revid": "384895", "url": "https://it.wikipedia.org/wiki?curid=2752764", "title": "Autoritratto (Toulouse-Lautrec)", "text": "L'Autoritratto (\"Auto-portrait devant un miroir\") \u00e8 un dipinto a olio su tavola (40,5x32,5\u00a0cm) realizzato tra il 1882 ed il 1883 dal pittore francese Henri de Toulouse-Lautrec. \u00c8 conservato nel Mus\u00e9e Toulouse-Lautrec di Albi.\nL'autoritratto per Lautrec fu una rappresentazione molto rara. Oltre a questo, ne esiste un altro, anch'esso conservato ad Albi, dove per\u00f2 si rappresent\u00f2 ironicamente dietro il cavalletto (\"Toulouse-Lautrec o altri\", eseguito tra il 1882-1886).\nIn questa opera il pittore si ritrae con distacco e svela quale sia il procedimento per la sua esecuzione. Oltre all'artista, viene rappresentato anche lo specchio sottolineandone l'effetto di riflessione che questo provoca sul contorno sfuocato del viso.\nParadossalmente \u00e8 pi\u00f9 importante la rappresentazione dell'ambiente dell'artista che non la propria immagine che la luce rivela solamente a tratti."}
{"id": "2752766", "revid": "71433", "url": "https://it.wikipedia.org/wiki?curid=2752766", "title": "Blood, Guts, Bullets and Octane", "text": ""}
{"id": "2752767", "revid": "712828", "url": "https://it.wikipedia.org/wiki?curid=2752767", "title": "Kenshi Hirokane", "text": "\u00c8 laureato in legge all'Universit\u00e0 di Waseda, e dopo la laurea ha lavorato per quattro anni nella ditta Matsushita Electric. Ha debuttato come mangaka nel 1974, con il manga \"Kaze Kaoru\".\nHirokane \u00e8 conosciuto per aver creato manga con una forte componente sociale, oltre che per il suo seinen bestseller \"Hello Hedgehog\", che \u00e8 stato adattato anche in un OVA dal titolo \"Domain of Murder\". Ha ricevuto diversi premi, tra i quali lo Shogakukan Manga Award \"Manga seinen/generale\" nel 1985, per il manga \"Human Crossing\", il Kodansha Manga Award \"Manga generale\" nel 1991 per \"Kach\u014d K\u014dsaku Shima\", ed il Premio Eccellenza al Japan Media Arts Festival del 2000, per il manga \"Tasogare Ry\u016bseigun\" (\"Like Shooting Stars in the Twilight\").\n\u00c8 sposato con un'altra mangaka, Fumi Saimon."}
{"id": "2752769", "revid": "386562", "url": "https://it.wikipedia.org/wiki?curid=2752769", "title": "Fumi Saimon", "text": ""}
{"id": "2752771", "revid": "125193454", "url": "https://it.wikipedia.org/wiki?curid=2752771", "title": "Frogwares", "text": "Frogwares \u00e8 uno studio indipendente di sviluppo di videogiochi, specializzato in avventure grafiche, con sedi in Ucraina, Irlanda e Francia. Il suo presidente \u00e8 Wa\u00ebl Amr.\nI suoi giochi pi\u00f9 conosciuti sono la serie di avventure grafiche con protagonisti il detective Sherlock Holmes e il Dottor Watson, iniziata nel 2002 con Il mistero della Mummia e che conta al momento sette titoli e quattro \"casual games\" gi\u00e0 usciti e altri in lavorazione.\nOltre alla serie di Sherlock Holmes ha sviluppato due avventure basate sulle opere di Jules Verne \"Viaggio al centro della Terra\" e \"Il giro del mondo in 80 giorni\" e una ispirata alla leggenda di Dracula.\nNel febbraio 2011 \u00e8 stata annunciata la creazione dello studio Waterlily Games, una divisione di Frogwares incentrata sullo sviluppo di casual game. Il primo gioco dello studio \u00e8 stato il casual game \"Dracula: Love Kills\", il seguito di \"Dracula: Origin\"."}
{"id": "2752778", "revid": "124754434", "url": "https://it.wikipedia.org/wiki?curid=2752778", "title": "Campionati mondiali di pentathlon moderno 1995", "text": "I campionati mondiali di pentathlon moderno 1995 si sono svolti a Basilea, in Svizzera, dove si sono disputate le gare maschili e femminili, individuali ed a squadre."}
{"id": "2752781", "revid": "6923", "url": "https://it.wikipedia.org/wiki?curid=2752781", "title": "La famiglia Rossi", "text": ""}
{"id": "2752785", "revid": "1957733", "url": "https://it.wikipedia.org/wiki?curid=2752785", "title": "Sour (Limp Bizkit)", "text": "Sour \u00e8 il secondo singolo del gruppo musicale statunitense Limp Bizkit, estratto dall'album Three Dollar Bill, Yall$.\nLa canzone.\nIl testo della canzone parla di una relazione finita male mentre il video, che mostra il cantante Fred Durst mentre litiga con sua moglie, \u00e8 probabilmente ispirato dall'ex moglie del cantante, che aveva chiesto il divorzio e gli aveva fatto causa costringendolo a un mese di carcere per aver aggredito il suo amante, per poi divorziare definitivamente da Durst."}
{"id": "2752790", "revid": "286870", "url": "https://it.wikipedia.org/wiki?curid=2752790", "title": "PalaDelMauro", "text": ""}
{"id": "2752791", "revid": "149485", "url": "https://it.wikipedia.org/wiki?curid=2752791", "title": "Campionati mondiali di pentathlon moderno 1996", "text": "I campionati mondiali di pentathlon moderno 1996 si sono svolti a Roma, in Italia, dove si sono disputate le gare maschili individuali ed a squadre, ed a Siena, in Italia, dove si sono disputate le gare femminili individuali ed a squadre."}
{"id": "2752793", "revid": "339392", "url": "https://it.wikipedia.org/wiki?curid=2752793", "title": "Palasomenzi", "text": ""}
{"id": "2752794", "revid": "181699", "url": "https://it.wikipedia.org/wiki?curid=2752794", "title": "Circondario di Guastalla", "text": "Il circondario di Guastalla era uno dei circondari in cui era suddivisa la provincia di Reggio nell'Emilia.\nStoria.\nIl circondario di Guastalla, parte della provincia di Reggio, venne istituito nel 1859, in seguito ad un decreto dittatoriale di Carlo Farini che ridisegnava la suddivisione amministrativa dell'Emilia in previsione dell'annessione al Regno di Sardegna.\nIl circondario venne soppresso nel 1926 e il territorio assegnato al circondario di Reggio nell'Emilia.\nSuddivisione.\nNel 1863, la composizione del circondario era la seguente:"}
{"id": "2752795", "revid": "52953", "url": "https://it.wikipedia.org/wiki?curid=2752795", "title": "Munafiqun", "text": "Nel Corano, il termine mun\u0101fiq\u016bn ([] 'ipocriti') indica gli avversari di Maometto a Medina; questi, pur dichiarandosi musulmani, in realt\u00e0 agivano contrariamente ai precetti dell'Islam. Di fatto, accolsero il Profeta e il suo messaggio soltanto al fine di salvaguardare la propria posizione nella comunit\u00e0 creatasi con l'arrivo degli Emigrati; ma vedendo che le loro attese personalistiche \u2013 col passare del tempo \u2013 rimanevano insoddisfatte, presero a osteggiare il Profeta. \nIl leader dei dissidenti era Abd Allah ibn Ubayy, il quale ambiva forse di diventare il capo di Medina, ma che con l'arrivo del Profeta nella citt\u00e0 nel 622 e con il suo successo politico e religioso, vide svanire le sue speranze, diventando di conseguenza ostile all'Islam.\nEssendo assai difficile contestare apertamente il messaggio, Abd Allah b. Ubayy e i suoi partigiani agirono di nascosto, professando esteriormente l'Islam, ma cercando segretamente di distruggere il sistema religioso nascente. \nGli Ipocriti furono tenuti sotto segreto controllo da Hudhayfa ibn al-Yaman, intimo amico e collaboratore del Profeta, che ebbe da lui l'incarico di controllare i loro movimenti e di seguire le loro attivit\u00e0, in quanto a causa della loro intima conoscenza dei piani dei musulmani, essi rappresentavano una minaccia per la \"Ummah\" anche maggiore di quella costituita dai suoi nemici esterni. \nPer questa sua attivit\u00e0, Hudhayfa fu soprannominato \u201cIl conservatore del segreto del Messaggero di Allah\u201d, rimanendo fedele al suo impegno di segretezza per la sua abilit\u00e0 di conservare il segreto, fuorch\u00e9 a Maometto, cui rivel\u00f2 il nome di tutti gli Ipocriti.\nIl Corano considera i \"Munafiqun\" non sinceri (II:8-16); spie (V:41); non amici (IV:144); diffusori di false notizie (IV:83); rifiutatori del \"jih\u0101d\" (III:166-7, IV:77-80), inclini a danneggiare i musulmani (IV:113), ricercatori di amicizia coi nemici dell'Islam (V:52); spergiuri (IX:62, 74) e beffardi (IX:65).\nSecondo Abu l-A'la Maududi, uno fra i pi\u00f9 importanti pensatori musulmani del XX secolo, la S\u016bra LXIII fu rivelata a Maometto in risposta agli intrighi del capo dei \"Munafiqun\", che si servivano di diverse armi per distruggere l'Islam. Nella battaglia di Uhud e del Fossato, ad esempio, essi disertarono e, ci\u00f2 malgrado l'Islam usc\u00ec vittorioso dal confronto con la miscredenza. Non rinunciarono per\u00f2 alla loro azione di boicottaggio occulto e cercarono di seminare discordia tra i musulmani. Gli Ipocriti cominciarono a provocare gli \"Ansar\" incitandoli a rompere il patto con gli Emigrati, e cos\u00ec un giorno gli \"Ansar\" e i \"Muhajirun\", istigati dagli Ipocriti, furono quasi sul punto di originare uno scontro armato, evitata solo grazie all'intervento personale del Messaggero di Allah. \nGli \"Ansar\" accusarono gli Ipocriti che, sentendosi smascherati e sul punto di essere definitivamente sconfitti nella loro azione disgregatrice, progettarono di macchiare la reputazione di Aisha. Abd Allah ibn Ubayy e i suoi partigiani calunniarono la moglie di Maometto ma la rivelazione di cui a Cor. XXIV:11-12, la scagion\u00f2: \nAbd Allah ibn Ubayy mor\u00ec nel 631 e con lui la fazione del \"Munafiqun\" si sciolse. Nonostante i dissapori tra i due uomini, Maometto non mostr\u00f2 la volont\u00e0 di vendicarsi del suo antagonista dopo morto, partecipando invece al suo funerale e pregando sopra la sua tomba."}
{"id": "2752804", "revid": "400694", "url": "https://it.wikipedia.org/wiki?curid=2752804", "title": "Friendship book", "text": "Friendship Books , letteralmente \"libretti dell'amicizia\", sono conosciuti anche come FBS oppure FB's.\nSono dei libretti composti da una copertina, di solito molto decorata, e dei piccoli fogli su cui si pu\u00f2 scrivere; oppure, vengono utilizzati dei semplici fogli o pezzi di carta. In questo caso, il libretto prende il nome di Friendship Sheet (FSS).\nLa persona che crea il libretto, di solito inserisce i suoi dati, come nome, cognome, indirizzo, e qualche interesse, cos\u00ec da poter facilmente essere rintracciata da persone che hanno i suoi stessi interessi. Una volta fatto tutto ci\u00f2, il libretto viene spedito ad un'altra persona che pratica questo hobby (\"penpals\" \u00e8 il nome che viene utilizzato per chi scrive lettere, mentre \"swappers\" viene utilizzato per coloro che invece si scambiano questi libretti ed altro materiale), che a sua volta lo spedisce ad un'altra persona.\nIl libretto cio\u00e8 passa di mano in mano finch\u00e9 non viene completato e rispedito al mittente.\n\u00c8 un modo per poter conoscere nuove persone da tutto il mondo, che hanno o meno le stesse passioni e gli stessi interessi.\nAbbreviazioni usate negli FB's.\nDi solito, queste abbreviazioni sono in inglese, per essere capiti da tutti in un unico linguaggio universale.\nA/A = Answers All --- Risposta assicurata a tutti coloro che scriveranno \nA/O = Answers Only --- Risposta solo a.. \nA/S = Answers Some --- Risposta solo ad alcuni\nA/M - Answers Most --- Risposta alla maggior parte\nAVF = Answers Very Few --- Risposta solo a pochi\nICR = I Can Return (meaning this person can return the friendship book back to the owner) \u2013 Posso rispedirlo al mittente\nLLP = Long Letter Pal (meaning this person is looking for pals that will send lengthy letters) -- Significa che la persona sta cercando pals che scrivano lunghe lettere\nN&amp;N FBS = Nice and Neat Friendship Books --- Fbs carini, e ben curati\nNSW = New Swappers Wanted --- Cerca nuove swappers\nNPW = New Pen Pals Wanted --- Cerca nuove corrispondenti\nSNNP = Sorry No New Pen Pals --- Non cerca nuove Corrispondenti \nAddy - Address --- Indirizzo\nBD - Birthday --- Compleanno\nDOB - Date of Birth --- Data di nascita\nEnvie - Envelope --- Busta\nSAHM - Stay at home mom --- Mamma che sta a casa\nSASE - Self addressed stamped envelope --- Buste con il proprio indirizzo prestampato sopra\nWAHM - Work at home mom --- Mamma che lavora a casa\nWA - Wedding Anniversary --- Anniversario di matrimonio\nLB - Labelbag --- Busta con etichette\nLLPW - Long letter penpals wanted --- Cerca nuove pals che scrivano lunghe lettere\nLL - Long letter --- Lunghe lettere\nLLO - Long letters only --- Solo lunghe lettere\nSWA - Swaps with all --- Scambio con tutti\nW/W - Worldwide \nNNSW - No new swappers wanted \nNNPW - No new penpals wanted \nNNPP - No new pen pals \nSNNS - Sorry no new swappers \nPC - Post card --- cartoline\nVC - View card --- cartoline\nBBFN - Bye-bye for now --- Ciao per adesso\nEMS - E-mail soon --- Scrivimi una mail presto\nTTYL - Talk to you later --- Ci sentiamo dopo\nW/B - Write back / Welcome Back --- Rispondimi/ Bentornata\nSS - Swap soon --- Scambia velocemente\nWBSP - Write Back Soon Please --- Scrivi presto per favore\nW/S - Write soon --- Scrivi presto\nT/C - Take care --- Stammi bene\nNo chains - (Doesn't want chain letters) --- No catene\nROFL - Rolling On the Floor Laughing ---\nLOL - Laugh Out Loud\nPIP - Pick a page\u2014Prendi una pagina\nFB SHEETS (FSS): sono come gli fbs, solo che di solito sono composti da due o pi\u00f9 fogli pinzati insieme, e non hanno la classica forma a libretto.\nSLAMS:sono come gli fbs, ma includono un tema di domande, oppure \"firma se ti piace\", o ancora \"firma se hai..\" / come il seguente: \"Qual \u00e8 la tua musica preferita???? ed un elenco di oggetti, cose, gruppi...su cui firmare se siamo interessati.\nLa copertina di solito \u00e8 una fotografia o un biglietto; nella prima pagina ci sono sempre le frasi di regola ( fb per, da, data..) e la comanda, (firma se hai..firma se ti piace), oppure delle domande aperte a cui rispondere, e rispondendo si usa un disegno o un simbolo per riconoscersi. All'ultima pagina, ci sono le firme, i saluti e commenti liberi.\nLYRIX: Il procedimento \u00e8 lo stesso degli fbs, solo che stavolta una persona decora una intera pagina con una canzone, o parti del testo.\nQUOTZ: sempre lo stesso procedimento dei lyrix, ma al posto delle canzoni, vengono utilizzati temi di film.\nDECOs: i deco sono la versione artistica degli fbs; ogni persona deve decorare una singola pagina. Di solito ogni deco ha un tema da seguire (film, personaggi famosi, oggetti, animali...) oppure pu\u00f2 essere libero, cio\u00e8 vi \u00e8 la possibilit\u00e0 di decorare una pagina a proprio piacimento!I deco possono essere \"nastrati\" o meno, cio\u00e8 le immagini vengono nastrate con del nastro adesivo trasparente per poter fissare meglio le immagini, oppure si usa semplicemente la colla. Vengono contrassegnati anche come PIP, cio\u00e8 \"pick a page\" (prendi una pagina).\nLABELBAGS: letteralmente, buste con etichette. Le labelbags,o lbs, sono delle buste al cui interno vi sono delle etichette inserite dai partecipanti della lb. Di rigore, ci sono sempre &lt;PER -DA -DATA&gt;, un numero esatto di partecipanti (di solito sono 5) ed un tot di etichette da inserire. Di solito, su ogni lb si trovano le seguenti istruzioni: &lt; Inserite tot numero di vostre etichette, firmate il retro della busta con firma e data, e togliete 1 -2 etichette per ogni partecipante, creando per lui nuovi fbs, decos, lbs.. Una volta fatto, passate la bustina ed una volta raggiunto il numero totale di partecipanti, rispedite al mittente&gt;. \u00c8 molto carino perch\u00e9 persone a voi sconosciute possono crearvi vere e proprie meraviglie!!"}
{"id": "2752806", "revid": "123588087", "url": "https://it.wikipedia.org/wiki?curid=2752806", "title": "Scratch My Back", "text": "Scratch My Back \u00e8 l'ottavo album registrato in studio, nonch\u00e9 quattordicesimo album in generale del musicista britannico Peter Gabriel uscito il 15 febbraio 2010.\nIl disco.\nL'album, registrato presso gli studi Air Lyndhurst e i Real World Studios durante il 2009, \u00e8 composto da dodici cover di canzoni di diversi artisti, interpretate da Peter Gabriel accompagnato da un'orchestra, anzich\u00e9 dai soliti strumenti rock.\nL'idea base del progetto \"Scratch My Back\" era uno scambio in cui ogni artista avrebbe realizzato una cover di una canzone di Gabriel, mentre lui avrebbe realizzato una cover delle loro. Il disco omaggio a Gabriel, dal titolo \"And I'll Scratch Yours\", \u00e8 uscito il 23 settembre 2013."}
{"id": "2752809", "revid": "33689", "url": "https://it.wikipedia.org/wiki?curid=2752809", "title": "Sistema ettometrico", "text": "Un sistema ettometrico \u00e8 un sistema di trasporto pubblico urbano a breve raggio, generalmente a guida automatica. Viene chiamato \"ettometrico\" perch\u00e9 si presta a essere impiegato su percorsi relativamente brevi, infatti il termine deriva da ettometro, cio\u00e8 100 metri. Tale caratteristica lo rende particolarmente adatto a realizzare collegamenti urbani in citt\u00e0 dal profilo orografico complesso, in centri storici caratterizzati da particolari condizioni di mobilit\u00e0 o come collegamento tra aeroporti e stazioni del trasporto pubblico locale o all'interno di grandi parchi divertimento.\nAlla categoria dei sistemi ettometrici pubblici appartengono:\nIn ogni caso questi sistemi possono essere anche costruiti per scopi diversi da quello di trasporto pubblico locale a breve raggio."}
{"id": "2752813", "revid": "125976026", "url": "https://it.wikipedia.org/wiki?curid=2752813", "title": "Larry Wilcox", "text": "Biografia.\nLarry Dee Wilcox \u00e8 nato l'8 agosto 1947 a San Diego, California. \nI suoi genitori divorziarono quando era ancora un bambino e si trasfer\u00ec a Rawlins, la sede del Carbon County in Wyoming meridionale, ed \u00e8 stato cresciuto nel ranch di suo nonno. \nSuo padre, un barista, mor\u00ec in et\u00e0 precoce e la madre Wilcox lavor\u00f2 come segretaria per sostenere i suoi quattro figli.\nDopo la laurea nella High School Larry si rec\u00f2 a Los Angeles dove svolse lavori saltuari, continuando gli studi di pianoforte e recitazione. \nNel 1967 entr\u00f2 a far parte del Corpo dei Marines e pass\u00f2 tredici mesi in Vietnam come artigliere. Raggiunto il grado di sergente, venne congedato nel 1970. \nTornato a Los Angeles, riprese le lezioni di recitazione. \nDopo un breve periodo in cui fece un tentativo nei pre-corsi di odontoiatria in una scuola locale (Cal State Northridge) Larry Wilcox apparve in alcuni spot televisivi per vari prodotti commerciali. \nNel 1972 prende parte come Dale Mitchell in un remake della popolare serie Lassie. La partecipazione dura 2 anni e Larry appare anche in altre serie in TV, come in M * A * S * H e in film fino a quando, nel 1977, interpreta Jon Baker in CHiPs.\nLavoro attuale.\nWilcox diviene presidente e Chief Executive Officer di The Hub UC Group, Inc, una societ\u00e0 pubblica per la Pink-OTCBB con il simbolo (UCHB.PK), che ha in fase di avvio il progetto Montana Mine, per l'estrazioni di zaffiri e oro. L'azienda agisce inoltre nella produzione dei pozzi petroliferi in Illinois. Nel Gennaio 2011, tuttavia, LAist.com (Los Angeles News) (https://web.archive.org/web/20171106033010/http://laist.com/2011/01/28/chips_actor_larry_wilcox_gets_proba.php) pubblica la notizia della condanna da parte della Corte Federale USA della Societ\u00e0 di Wilcox, in seguito dichiarata fallita a fine 2010, per vendite allo scoperto con intenti fraudolenti sul mercato azionario USA e lo condanna. La condanna, tuttavia, tenendo conto del sincero pentimento da parte dello stesso Wilcox, fu mitigata in tre anni di libert\u00e0 condizionata e 500 ore di servizi sociali.\nCHiPs.\nWilcox \u00e8 un esperto cavallerizzo, pilota di auto da corsa e sciatore. Molte di queste capacit\u00e0 le sfrutt\u00f2 nel telefilm. A differenza del co-protagonista, Erik Estrada (Francis (Frank) \"Ponch\" Poncherello), non sub\u00ec mai lesioni gravi. \nNella tarda stagione 1978-79 tra i due si era creato un motivo di attrito, alleggeritosi dopo l'infortunio accaduto a Estrada, all'inizio della stagione 1979-80. \nA quanto pare l'incidente non era comunque stato sufficiente a farli riappacificare, Estrada non era stato invitato alle nozze del partner nel 1980. Wilcox ammette che lui ed Estrada non sono mai stati grandi amici. Dichiar\u00f2 chiaramente: \"Siamo due persone completamente diverse.\"\nNel 1998, reinterpreta Jonathan A. Baker nel film TV \"CHiPs '99\", insieme al resto del cast originale.\nDopo CHiPs.\nNel 1982 Wilcox abbandon\u00f2 la fortunata serie televisiva per dedicarsi ad altri progetti, formando la sua compagnia di produzione: la Wilcox Productions pur continuando con la recitazione e alla regia. \nAppare in un cameo come \"Officer Jon Baker\" nell'episodio di Natale del 2009 della serie televisiva \"30 Rock\".\nSi \u00e8 riunito, brevemente, sullo schermo con Estrada in uno show, e quindi di nuovo nel 1998 nel film, \"CHiPs 99\". Wilcox \u00e8 rimasto in contatto con Erik Estrada e si sentono un paio di volte l'anno.\nCarriera cinematografica.\nWilcox \u00e8 stato produttore esecutivo di un film-tv con protagonista Jamie Lee Curtis.\nLa signora in giallo stag. 7 per. 17 \"il ritorno di Ned \"==Televisione==\nVita personale.\nWilcox si sposa con la sua prima moglie, Judy Vagner, il 29 marzo 1969 e da essa divorzia nel 1978. Wilcox e la Vagner hanno avuto due figli: Derek, il maggiore, \u00e8 nato nel 1970 ed \u00e8 apparso in due episodi di CHiPs.\nIl secondo matrimonio \u00e8 stato con Hannie Strasser, l'11 aprile 1980. Wilcox e Strasser hanno avuto una figlia: Wendy, nata nel 1982.\nDopo il divorzio il 22 aprile 1986, Wilcox sposa la sua terza moglie, Marlene Harmon Wilcox, un membro dell'Olympic Eptathlon Team del 1980. I loro due figli sono Chad, nato nel 1993 e Ryan, nato nel 1995. Dal 2009, Larry Wilcox vive in un ranch nella San Fernando Valley."}
{"id": "2752827", "revid": "104458", "url": "https://it.wikipedia.org/wiki?curid=2752827", "title": "Andreas Kofler", "text": "Biografia.\nIn Coppa del Mondo ha esordito il 29 novembre 2002 nella K120 di Kuusamo (16\u00b0), ha conquistato il primo podio il 15 dicembre successivo nella K120 di Titisee-Neustadt (3\u00b0) e la prima vittoria il 4 febbraio 2006 nella HS145 di Willingen. In classifica generale si \u00e8 classificato al quarto posto sia nel 2010, stagione in cui ha vinto il Torneo dei quattro trampolini, sia nel 2011.\nIn carriera ha preso parte a due edizioni dei Giochi olimpici invernali, (11\u00b0 nel trampolino normale, 2\u00b0 nel trampolino lungo, 1\u00b0 nella gara a squadre) e (19\u00b0 nel trampolino normale, 4\u00b0 nel trampolino lungo, 1\u00b0 nella gara a squadre), a tre dei Campionati mondiali, vincendo quattro medaglie, e a tre dei Mondiali di volo, vincendo due medaglie."}
{"id": "2752829", "revid": "92723", "url": "https://it.wikipedia.org/wiki?curid=2752829", "title": "Campionati mondiali di pentathlon moderno 1997", "text": "I campionati mondiali di pentathlon moderno 1997 si sono svolti a Sofia, in Bulgaria, dove si sono disputate le gare individuali ed a squadre, staffetta."}
{"id": "2752831", "revid": "174788", "url": "https://it.wikipedia.org/wiki?curid=2752831", "title": "Savasana", "text": ""}
{"id": "2752832", "revid": "196390", "url": "https://it.wikipedia.org/wiki?curid=2752832", "title": "Imperial regio esercito austro-ungarico", "text": ""}
{"id": "2752834", "revid": "124834828", "url": "https://it.wikipedia.org/wiki?curid=2752834", "title": "Foto dal futuro n.2", "text": "Foto dal futuro n.2 (\"Say Cheese and Die-Again!\") \u00e8 il quarantaquattresimo libro della serie horror per ragazzi \"Piccoli brividi\", ideata dallo scrittore statunitense R. L. Stine.\nQuesta storia \u00e8 il sequel diretto del libro \"Foto dal futuro\", quarto libro della stessa collana.\nTrama.\n\u00c8 passato circa un anno dagli avvenimenti del primo libro. Durante una relazione orale in classe, il protagonista Greg Banks racconta le vicende che lui e i suoi amici hanno vissuto l'estate precedente a causa della macchina fotografica maledetta; tuttavia il professor Saur (soprannominato \"Acidosauro\") gli d\u00e0 un'insufficienza in inglese e i compagni lo prendono in giro. Greg, per prendere una sufficienza nella pagella e poter passare l'estate con i suoi cugini e mostrare ai suoi compagni che diceva la verit\u00e0, decide di tornare a Villa Coffman (dove aveva prima trovato e poi lasciato la macchina fotografica) e mostrarla al professore, senza per\u00f2 scattare alcuna foto per evitare incidenti. Arrivato sul posto scopre che la casa \u00e8 stata demolita, ma il figlio del demolitore, Jon, gli mostra dove l'hanno buttata, cos\u00ec che il ragazzo possa recuperarla; tuttavia chiede di tenerla lui e il padre, in quanto, poich\u00e9 avevano acquistato la casa, di conseguenza anche la macchina \u00e8 diventata loro propriet\u00e0. Greg lo prega di tenerla almeno per un giorno, e inavvertitamente scatta una foto a Jon: questa mostra il ragazzo con un chiodo conficcato in un piede. Jon non se ne preoccupa e va a chiamare il padre per mettersi d'accordo con la macchina, ma finisce veramente con un chiodo nel piede. Mentre lo si porta all'ospedale Greg torna a casa e si ripromette di non scattare nessuna foto, o almeno non a persone. La mattina dopo incontra la sua amica Shari Walker, la quale cerca di convincerlo a non portarla a scuola. Durante il litigio Greg la immortala accidentalmente, ma la foto la ritrae in negativo. Allora Shari, credendo che la macchina sia rotta, scatta a sua volta una foto a Greg, ma l'immagine mostra il ragazzo estremamente grasso e obeso. A scuola il professor Saur \u00e8 assente e in un corridoio i due bulli Brian Webb e Donny Greene provano a scattare una foto a Greg con la macchina maledetta, fortunatamente interrotti dal preside. Quando poco dopo Greg con gli amici va a fare un giro in bici, le gomme sembrano cedere a un peso e si bucano. La mattina dopo il ragazzo si accorge di essere ingrassato, seppur di poco. A scuola prova a mostrare la macchina fotografica e la foto scattata a Jon, ma, poich\u00e9 impedisce che vengano scattate foto, non viene creduto e Saur lo umilia pesantemente di fronte ai compagni che lo deridono. Furioso Greg esce in corridoio e si imbatte in Shari che \u00e8 dimagrita di parecchi chili. Durante la giornata continua ad ingrassare e verso sera i genitori sentenziano che si tratta di una reazione allergica e la mattina dopo lo mandano a scuola, nonostante il ragazzo sia spaventato delle prese in giro dei compagni. Invece la mattina nessuno lo prende in giro, capendo il problema grave in cui si trova; tuttavia viene umiliato nuovamente dal professor Saur che dopo averlo deriso davanti ai compagni (nonostante nessuno rida) lo manda in infermeria. L\u00ec si imbatte in Shari che continua a dimagrire. Poco dopo viene portato dal padre da un medico, il quale per\u00f2 non sa dare nessuna spiegazione. A casa Greg propone a Shari di riscattarsi una foto, ma cos\u00ec peggiora solo la sua situazione in quanto la pelle comincia a venirgli via a grosse scaglie. In quel momento gli viene l'idea di rendere la foto di Shari positiva e la sua negativa; vanno cos\u00ec dal fratello maggiore di Greg, Terry, il quale ci riesce; la mattina dopo si accorgono di essere tornati normali. Nonostante la felicit\u00e0 Greg decide di portare la macchina fotografica maledetta a scuola un'ultima volta per scattare una foto al professore Saur e vendicarsi delle umiliazioni subite. Tuttavia il professore scatta invece una foto a tutta la classe: cos\u00ec a Greg, bloccato da Brian e Donny, non resta che aspettare che l'immagine compaia e vedere cosa succeder\u00e0.\nEpisodio TV.\nDi questo libro \u00e8 stata realizzata una trasposizione televisiva che, tuttavia, presenta numerose differenze rispetto alla sua versione cartacea:"}
{"id": "2752835", "revid": "414299", "url": "https://it.wikipedia.org/wiki?curid=2752835", "title": "Quella macchina fotografica", "text": ""}
{"id": "2752842", "revid": "486946", "url": "https://it.wikipedia.org/wiki?curid=2752842", "title": "Eugenio il gip", "text": ""}
{"id": "2752854", "revid": "122865868", "url": "https://it.wikipedia.org/wiki?curid=2752854", "title": "Controspallina", "text": "Le controspalline, nappina o spalline a frange, sono un tipo di ornamento abbottonato sulla spalla delle uniformi militari, su cui si portano i distintivi del grado militare o di una organizzazione., possono essere munite di nappe (frange in corda) e prendono il nome di nappine\nEsse possono essere agganciate all'uniforme anche attraverso un pezzo di stoffa o di altro materiale che le fa aderire correttamente alla spalla. La loro foggia, il colore, il materiale, il diametro e la grandezza delle frange (nappa) sono utilizzate solitamente per distinguere i vari ranghi. Anche se anticamente esse erano utilizzate anche sull'uniforme da campo, le spalline vengono oggi utilizzate soprattutto sulle uniformi da cerimonia o su quelle storiche.\nStruttura.\nLe spalline dalla loro creazione hanno quasi sempre mantenuto la medesima forma. Esse consistono in una sagoma in stoffa o metallica che ricopre tutta la spalla e che alla fine di essa termina con un'area pi\u00f9 arrotondata alla quale sono solitamente agganciate delle frange. Qualora esse siano spalline moderne non presentano frange.\nLa parte superiore della spalline \u00e8 solitamente destinata ad accogliere le insegne di grado e di appartenenza ad un dato corpo d'esercito o di marina.\nSempre nella parte superiore, nella mezzaluna, viene riportato il grado che pu\u00f2 variare con specifici segni di distinzione (vedi in particolare in Italia).\nStoria.\nLe spalline vennero utilizzate sistematicamente per la prima volta dall'esercito francese per differenziare i vari ranghi. Le spalline, secondo la tradizione, sarebbero derivate dalle \"pteruges\" dell'Impero Romano. Le spalline erano realizzate in argento od oro per gli ufficiali, mentre erano in tessuto di diversi colori per gli altri ranghi d'armata. A partire dalla fine del XVIII secolo, le spalline vennero utilizzate prevalentemente dagli ufficiali affinch\u00e9 potessero essere facilmente distinti dalla truppa.\nAttualmente le classiche spalline metalliche sono state sostituite da spalline in stoffa decorate diversamente a seconda del grado militare e della specialit\u00e0. Esse si dimostrano meno pesanti e pi\u00f9 pratiche da indossare sulla divisa quotidiana.\nFrancia.\nL'armata francese indossava un tempo una tipologia di spalline d'argento solitamente dorate per la fanteria e color argento per la cavalleria.\nAttualmente solo le scuole (come l'\u00c9cole sp\u00e9ciale militaire de Saint-Cyr), cos\u00ec come la Garde R\u00e9publicaine o le unit\u00e0 della Legione Straniera utilizzano regolarmente le spalline.\nRegno Unito.\nLe spalline apparvero per la prima volta nelle uniformi militari inglesi a partire dalla seconda met\u00e0 del XVIII secolo ed esse vennero ufficialmente incorporate nel vestiario della Royal Navy dal 1795, anche se alcuni ufficiali le utilizzavano gi\u00e0 prima di questa data. Sempre all'interno della marina inglese i capitani di vascello con almeno tre anni di regolare servizio sono abilitati ad indossare due spalline, mentre ad esempio i capitani pi\u00f9 giovani possono utilizzarne solamente una su una delle due spalle.\nAntecedentemente alla Prima guerra mondiale l'esercito inglese rinunci\u00f2 ad utilizzare le spalline sul campo, applicando gi\u00e0 le spalline di stoffa moderne il che rendeva anche meno visibili al nemico gli ufficiali.\nStati Uniti d'America.\nLe spalline vennero autorizzate dalla marina americana nel primo regolamento ufficiale delle uniformi militari degli Stati Uniti nel 1797. I capitani utilizzavano due spalline, mentre ad esempio i luogotenenti solo una, sulla spalla destra. Le spalline americane, per\u00f2, erano su un modello particolare in quanto sovente non realizzate in metallo ma in stoffa, di forma piuttosto piatta che divennero poi tipiche nelle immagini della Guerra Civile Americana.\nNel 1851 le spalline per tutte le uniformi divennero dorate e con la Prima guerra mondiale, difatti, esse vennero abolite per l'uniforme ordinaria e conservate unicamente per l'alta uniforme."}
{"id": "2752856", "revid": "1087849", "url": "https://it.wikipedia.org/wiki?curid=2752856", "title": "Rifugio Miryam", "text": "Il rifugio Miryam \u00e8 un rifugio alpino situato in val Vannino, valle laterale della alta val Formazza, nella provincia del Verbano-Cusio-Ossola, a 2.050\u00a0 Amministrativamente appartiene al territorio del comune di Formazza, dal cui centro comunale dista circa 2,5\u00a0km in linea d'aria.\nStoria.\nSi tratta di una struttura in pietra, che fu edificata contemporaneamente ai lavori di realizzazione della diga di contenimento denominata \"Polmone\" (oggi dismessa) e della condotta forzata, come casa per i lavoratori della societ\u00e0 Edison e del guardiano della diga. Fu successivamente ceduta alle ACLI nel 1954 e poi ristrutturata negli anni settanta e novanta.\nCaratteristiche e informazioni.\nIl rifugio dispone di 49 posti letto. \u00c8 dotato di acqua corrente anche in inverno (parziali interruzioni sono possibili nei periodi pi\u00f9 freddi quando l'acqua corrente potrebbe essere sostituita da taniche rubinetto per proteggere le tubature), docce calde e impianto di riscaldamento elettrico; un impianto a pannelli solari, in funzione dagli anni ottanta, contribuisce alla produzione di acqua calda.\n\u00c8 aperto tutto l'anno fatta eccezione per maggio e novembre.\nAccessi.\nIl rifugio \u00e8 raggiungibile a piedi partendo da Ponte Formazza. Da qui, ci si pu\u00f2 portare in quota mediante la seggiovia \"Sagersboden\", oppure seguire il tracciato di una pista da sci che scende dall'arrivo della seggiovia al paese. Dall'arrivo della seggiovia si segue una pista agro-silvo-pastorale che conduce al rifugio.\nAltre attivit\u00e0.\nIntorno al rifugio sono presenti diversi siti d'arrampicata: \"Sasso scuola\", \"Rocciodromo\", \"Castello\", \"Parete delle farfalle\", \"Clogstafel\", con quasi 100 itinerari complessivi di grado di difficolt\u00e0 variabile tra 4a ed 8b (scala francese)."}
{"id": "2752859", "revid": "767487", "url": "https://it.wikipedia.org/wiki?curid=2752859", "title": "Alessio Tramello", "text": "Nacque nelle vicinanze di Borgonovo Val Tidone, nella frazione di Mottaziana, e visse per lungo tempo a Piacenza, dove inizi\u00f2 la sua carriera da architetto. \nGli edifici pi\u00f9 famosi da lui progettati sono la basilica di Santa Maria di Campagna (costruita fra il 1522 e il 1528), la basilica di San Sepolcro e la chiesa di San Sisto (edificata tra il 1499 e il 1511), entrambe collocate nel centro storico della citt\u00e0 di Piacenza.\nFu sepolto nella chiesa di Santa Maria di Campagna, ma le sue spoglie vennero traslate in seguito all'editto di Saint Cloud e da allora andarono disperse."}
{"id": "2752862", "revid": "287204", "url": "https://it.wikipedia.org/wiki?curid=2752862", "title": "Padmasana", "text": "Padmasana, ovvero \"posizione del loto\", \u00e8 una \u0101sana di Hatha Yoga della categoria delle \"posizioni sedute\". Il termine deriva dal sanscrito \"padma\" che significa \"loto\" e \"\u0101sana\" che significa \"posizione\".\nScopo della posizione.\nLa posizione ha lo scopo di raggiungere un rilassamento e favorire la meditazione.\nPosizione.\nPosizionarsi seduti con le gambe intrecciate in modo che il piede sinistro si appoggi sopra la coscia destra all'altezza del pube e il piede destro si appoggi sulla coscia sinistra all'altezza del pube. Le ginocchia sono a terra. Le mani si appoggiano sulle ginocchia corrispondenti. Le spalle devono essere rilassate. Gli occhi rimangono chiusi.\nVarianti.\nEsistono diverse varianti a Padmasana, tra le quali :"}
{"id": "2752863", "revid": "106908", "url": "https://it.wikipedia.org/wiki?curid=2752863", "title": "Bardot (album)", "text": "Bardot \u00e8 l'album di debutto del gruppo musicale pop australiano Bardot, pubblicato l'11 luglio 2000 dall'etichetta discografica WEA.\nL'album \u00e8 stato promosso dai singoli \"Poison\", \"I Should've Never Let You Go\", \"These Days\"."}
{"id": "2752864", "revid": "599013", "url": "https://it.wikipedia.org/wiki?curid=2752864", "title": "Giuseppe Cosma", "text": "Carriera.\nCresciuto nel Campetra e Padova, debutta con i biancoscudati (tre presenze complessive) in Serie A nella stagione 1959-1960, che vede i veneti chiudere il campionato con un ottimo quinto posto finale.\nA fine stagione passa in prestito al Verona in Serie B contribuendo con 8 reti alla sofferta salvezza degli scaligeri; nel 1961 torna a Padova ma dopo altre tre partite in A viene ceduto nella sessione autunnale del calciomercato viene ceduto al in Serie C.\nDal 1962 al 1966 veste la maglia del Pisa in 2 campionati di Serie C e, dopo la promozione fra i cadetti dell'annata 1963-1964, in 2 di B, nei quali raggiunge in entrambe le occasioni le 10 realizzazioni stagionali.\nNell'estate del 1966 viene acquistato dalla Fiorentina dove, senza riuscire a conquistare il posto da titolare (10 presenze in campionato), va a segno in 3 occasioni in campionato e in 2 nella Mitropa Cup. A fine stagione passa al Lanerossi Vicenza, sempre in massima serie, ma scendono ulteriormente sia le presenze sia le reti realizzate (6 apparizioni in campionato, con una rete all'attivo nel pareggio esterno col Cagliari).\nNel 1968 torna a Pisa, per disputare coi nerazzurri il loro primo campionato di Serie A della storia, e realizza 3 reti in 13 incontri, non sufficienti per evitare le retrocessione. Resta coi toscani come rincalzo per altre tre stagioni, le prime due in B e la terza in C, prima di passare all' in Serie D.\nIn carriera ha totalizzato complessivamente 36 presenze e 9 reti in Serie A e 130 presenze e 32 reti in Serie B."}
{"id": "2752873", "revid": "15756", "url": "https://it.wikipedia.org/wiki?curid=2752873", "title": "Albergo diurno Cobianchi", "text": "Gli alberghi diurni Cobianchi sono una catena di alberghi diurni realizzati a partire dai primi decenni del Novecento dall'imprenditore bolognese Cleopatro Cobianchi in alcune citt\u00e0 d'Italia.\nQuesti alberghi sono ancora preservati in alcuni centri storici, come nel caso del Centro diurno Cobianchi a Bologna, sotto i portici di Palazzo Re Enzo. Nella prima met\u00e0 del novecento erano rinomati per le finiture di lusso, l'igiene e l'accoglienza.\nStoria.\nL'idea degli alberghi diurni venne a Cleopatro Cobianchi dopo un viaggio a Londra, dove queste strutture erano gi\u00e0 diffuse. Si trattava di strutture sotterranee dedicate alla cura delle persone. In generale erano presenti non solo i bagni pubblici ma anche barbieri, parrucchieri, lavanderie, telefoni pubblici, uffici di cambio, agenzie viaggi. Questa offerta polivalente era mirata non solo ai cittadini ma anche ai viaggiatori che, con lo sviluppo della ferrovia, erano aumentati notevolmente rispetto al passato. Molti alberghi diurni si trovavano infatti vicino alle stazioni ferroviarie. \nL'albergo diurno di Bologna fu il primo ad essere inaugurato: Cleopatro Cobianchi lo apr\u00ec nel 1911. Ad esso, per il successo ottenuto, fecero seguito gli altri alberghi diurni: a Milano accanto a Piazza Duomo, sotto via Silvio Pellico nel 1924 e poi a Brescia, Verona, Padova, Parma, Imola, Pisa, Ancona, Terni, Roma, Napoli e Palermo.\nIl design di questi alberghi era affidato ai grandi progettisti dell'epoca ed \u00e8 tuttora degno di nota: pu\u00f2 essere collocato tra stile liberty e art d\u00e9co, di cui rappresenta un significativo esempio.\nAlcuni alberghi Cobianchi sono stati recuperati e sono attualmente visitabili, come quello sotto piazza Oberdan chiamato dai milanesi Albergo diurno Venezia. Altri vengono aperti al pubblico solo in occasione di eventi speciali, fino a diventare ambiente di spettacoli di danza, come nel caso dell'albergo di Pisa."}
{"id": "2752879", "revid": "106908", "url": "https://it.wikipedia.org/wiki?curid=2752879", "title": "Play It Like That", "text": "Play It Like That \u00e8 il secondo album del gruppo musicale pop australiano Bardot, pubblicato il 12 novembre 2001 dall'etichetta discografica WEA.\n\u00c8 stato l'ultimo album pubblicato dal gruppo e ha riscosso minor successo del precedente. I singoli estratti sono stati \"ASAP\", \"I Need Somebody\" e \"Love Will Find a Way\"."}
{"id": "2752884", "revid": "247222", "url": "https://it.wikipedia.org/wiki?curid=2752884", "title": "Alessandro Nesta", "text": "Cresciuto nella , vi ha militato dal 1993 al 2002 vincendo due Coppe Italia, due Supercoppe italiane, un campionato italiano, una Coppa delle Coppe e una Supercoppa UEFA. Nel 2002 si \u00e8 trasferito al , dove in dieci stagioni ha conquistato due campionati italiani, una Coppa Italia, due Supercoppe italiane, due UEFA Champions League, due Supercoppe UEFA e una Coppa del mondo per club FIFA. Dal 2012 al 2013 ha giocato nel , vincendo un Canadian Championship, prima di chiudere la carriera nel 2014 con il . Con la nazionale italiana ha totalizzato 78 presenze, prendendo parte a tre campionati d'Europa (, , ) e tre campionati del mondo (, , ).\n\u00c8 stato incluso per tre volte nella classifica del Pallone d'oro piazzandosi al quinto posto nel 2000; nel 2004 \u00e8 stato incluso nella FIFA 100, la lista dei 125 pi\u00f9 grandi giocatori viventi redatta da Pel\u00e9 e dalla FIFA in occasione delle celebrazioni del centenario della Federazione internazionale, ed \u00e8 risultato 47\u00ba nell'UEFA Golden Jubilee Poll, un sondaggio online condotto dalla UEFA per celebrare i migliori calciatori d'Europa dei cinquant'anni precedenti.\nCaratteristiche tecniche.\nGiocatore.\nSoprannominato la \"Tempesta perfetta,\" dopo aver ricoperto a inizio carriera il ruolo di terzino, Nesta si afferm\u00f2 come uno dei pi\u00f9 forti e completi difensori centrali della sua generazione: si distingueva infatti per velocit\u00e0, atletismo, forza fisica, senso della posizione e dell'anticipo, nonch\u00e9 abilit\u00e0 nel gioco aereo e nei tackle. Alle doti tattiche, fisiche e difensive abbinava eleganza, tecnica e capacit\u00e0 di impostare l'azione.\nCarriera.\nGiocatore.\nLazio.\nNesta \u00e8 stato scoperto per primo da Francesco Rocca, scout per la Roma, ma il padre di Alessandro, tifoso laziale, rifiut\u00f2 l'offerta.\nHa iniziato la carriera nelle giovanili della nel 1985 giocando in vari ruoli, compreso attaccante e centrocampista prima di collocarsi nel suo ruolo di difensore. Ha sempre indossato la maglia numero 13: \"Ero ragazzino, nessuno la voleva e l\u2019ho presa io che ero l\u2019ultimo\". Nella stagione 1993-1994 \u00e8 stato aggregato alla prima squadra e l'allenatore Dino Zoff lo ha fatto esordire in Serie A il 13 marzo 1994, pochi giorni prima del suo 18\u00ba compleanno, in -Lazio (2-2), partita nella quale \u00e8 subentrato a Pierluigi Casiraghi al 78\u00ba minuto di gioco. Nelle stagioni successive trova maggiore spazio offrendo spesso ottime prestazioni, esordisce nelle competizioni europee e chiude i campionati tra il secondo ed il quarto posto.\nNella stagione 1997-1998 la Lazio ha vinto la Coppa Italia battendo in finale il ed \u00e8 stato proprio Nesta a segnare la rete decisiva. Nel maggio 1998 ha dovuto invece arrendersi all' in finale di Coppa UEFA.\nL'anno successivo \u00e8 stato costretto a star fuori quasi met\u00e0 stagione a causa dell'infortunio ai legamenti subito durante il . \u00c8 tornato in campo a dicembre e, da neo capitano, ha guidato la Lazio alla rincorsa allo scudetto, che per\u00f2 \u00e8 sfuggito per un solo punto all'ultima giornata.\nIl capitano ha alzato comunque al cielo i primi due trofei a livello internazionale della sua squadra: la Coppa delle Coppe 1998-1999, vinta contro il , e, in agosto, la Supercoppa europea contro i campioni d'Europa in carica del . Nel mese di ottobre, Nesta riceve anche il privilegio di essere nominato membro del consiglio di amministrazione della Lazio, su volont\u00e0 dell'allora presidente Sergio Cragnotti. La soddisfazione sportiva pi\u00f9 grande \u00e8 per\u00f2 arrivata l'anno successivo, quando le \"Aquile\" hanno vinto sia il campionato che la Coppa Italia, centrando il cosiddetto \"double\" del 1999-2000.\nIl 2000 \u00e8 cominciato nel migliore dei modi con la vittoria della seconda Supercoppa italiana ai danni dell'Inter, ma in seguito ci sono stati problemi finanziari per la Lazio e il patron biancoceleste Cragnotti, nell'estate del 2002, \u00e8 stato costretto a vendere Nesta al Milan nonostante la volont\u00e0 del giocatore che sognava un futuro in biancoceleste. Il capitano ha lasciato il club romano con uno stipendio arretrato di 2 milioni di euro, che poi per la met\u00e0 \u00e8 stato convertito in azioni della societ\u00e0.\nMilan.\nIl 31 agosto 2002 viene ufficializzato il passaggio dalla Lazio al Milan, su una base economica di 31 milioni di euro.\nNella prima stagione al Milan ha vinto la Champions League 2002-2003 in finale contro la Juventus a Manchester, realizzando uno dei tre gol ai rigori, e la Coppa Italia 2002-2003 contro la . Nella stagione successiva si \u00e8 aggiudicato con i rossoneri la Supercoppa europea contro il Porto e lo scudetto. Ha anche realizzato un gol contro la Roma all'Olimpico nei quarti di finale di Coppa Italia 2003-2004 (2-1 per il Milan il risultato finale). Nella stagione 2004-2005 ha vinto la Supercoppa italiana contro la sua ex squadra, la Lazio ma il 25 maggio ha perso la finale di Champions League ai rigori contro il Liverpool a Istanbul. \"Certe partite non riesco ancora a spiegarmele - ha spiegato in un'intervista intitolata \"Cragnotti, il tetto del mondo e Perugia. Nesta: second life di un Capitano coraggioso\" -. Semplicemente non so come sia potuto accadere\".\nDopo aver saltato buona parte della stagione 2006-2007 per un infortunio a una spalla e la lunga riabilitazione svolta a Miami, Nesta \u00e8 ritornato a giocare nella fase conclusiva e cruciale della stagione, dove ha dato il suo contributo per la conquista del quarto posto e ha disputato e vinto la finale della Champions League 2006-2007 ad Atene ancora contro il Liverpool.\nIl 31 agosto 2007 ha conquistato la Supercoppa europea battendo il 3-1. Decisiva la sua prestazione, soprattutto nel primo tempo, quando, con il Milan sotto 1-0, al 25' Nesta ha salvato a pochi metri dalla linea di porta un'azione di contropiede di Kanout\u00e9 finalizzata da Renato, gi\u00e0 autore del primo gol. Il 16 dicembre 2007 ha vinto la Coppa del mondo per club, segnando anche il gol del momentaneo 2-1 per i rossoneri in finale contro il . Si \u00e8 trattato del sesto gol del difensore con la maglia del Milan, tre dei quali segnati in campionato (contro , e ), due in Coppa Italia (contro e ) e appunto quello nella finale contro gli argentini.\nLa stagione successiva non \u00e8 cominciata nel migliore dei modi: un infortunio alla schiena ha impedito a Nesta di svolgere la regolare preparazione precampionato con i compagni e anche di essere a disposizione di Ancelotti per l'inizio della stagione 2008-2009. Vista la seriet\u00e0 dell'infortunio e i probabili lunghi tempi di recupero, non \u00e8 stato nemmeno inserito nella lista dei 25 giocatori utilizzabili per la Coppa UEFA 2008-2009 consegnata il 1\u00ba settembre 2008. Nel novembre 2008, dato il perdurare del problema fisico, Nesta ha deciso di ritornare a farsi curare nuovamente a Miami, dove gi\u00e0 due anni prima era stato seguito per l'infortunio alla spalla, con l'obiettivo di evitare un intervento chirurgico. Dopo mesi di stop e il ritorno a Milano \u00e8 stato comunque inserito dal Milan nella lista UEFA, ma il 17 febbraio 2009, viste le ricadute e il continuo dolore, \u00e8 stato operato per eliminare la protrusione discale causa dei problemi alla schiena. L'unica partita ufficiale disputata nella stagione 2008-2009 \u00e8 stata il 31 maggio 2009 nell'ultima giornata di campionato contro la Fiorentina, quando ha sostituito Favalli al 76\u00ba minuto di gioco, tornando cos\u00ec in campo in gare ufficiali dopo oltre un anno di stop.\nNella stagione 2009-2010 il nuovo tecnico Leonardo lo ha utilizzato subito come titolare e Nesta ha ripagato la fiducia con ottime prestazioni, che hanno fatto crescere la voce, prontamente smentita dall'interessato, di un suo ritorno in Nazionale. Il 25 ottobre 2009 ha segnato la sua prima doppietta in carriera nella partita di Serie A contro il , grazie alla quale i rossoneri hanno ribaltato il risultato da 1-0 a 1-2. Ha poi realizzato un altro gol alla Juventus nella partita vinta 3-0 a Torino. Nel marzo 2010, poco dopo l'inizio del girone di ritorno, Nesta si \u00e8 infortunato al tendine popliteo del ginocchio destro, \u00e8 stato operato ed \u00e8 potuto tornare in campo solo nell'ultima giornata di campionato, quando \u00e8 subentrato a Favalli nel corso del secondo tempo della gara contro la Juventus.\nNella stagione 2010-2011 \u00e8 tornato stabilmente titolare come centrale difensivo del Milan e il 7 maggio 2011 ha vinto il suo secondo scudetto con i rossoneri a due giornate dal termine del campionato grazie allo 0-0 contro la . Sempre in quella partita Nesta ha raggiunto la quota di 400 presenze in Serie A. A fine stagione rinnova il suo contratto con i rossoneri per un'altra stagione.\nIl 6 agosto 2011 ha vinto la Supercoppa italiana battendo l' a Pechino per 2-1. Il 10 maggio 2012, a 36 anni, ha annunciato l'addio al Milan al termine della stagione. In totale, nei 10 anni trascorsi in rossonero, Nesta ha disputato 326 partite e segnato 10 gol; vincendo due scudetti, una Coppa Italia, due Supercoppe italiane, due Champions League, due Supercoppe europee e una Coppa del mondo per club.\nMontr\u00e9al Impact e Chennaiyin.\nIl 5 luglio 2012 \u00e8 stato ufficializzato il suo passaggio al Montr\u00e9al Impact, squadra canadese militante nella Major League Soccer, nella quale gi\u00e0 giocavano i connazionali Bernardo Corradi, Marco Di Vaio e Matteo Ferrari.\nHa esordito con la squadra di Montr\u00e9al il 28 luglio seguente in occasione della gara interna di MLS vinta per 3-1 contro i New York Red Bulls. Nella prima stagione con la squadra canadese ha totalizzato 8 presenze in campionato.\nIl 7 novembre 2013, dopo il termine della MLS 2013 nella quale Nesta ha giocato 23 partite, ha annunciato l'addio al calcio giocato.\nIl 26 novembre 2014 viene ingaggiato dal , club militante in Indian Super League allenato dall'ex compagno di Nazionale Marco Materazzi, facendo cos\u00ec ritorno al calcio giocato. L'8 dicembre inizia gli allenamenti, il giorno dopo fa il suo esordio nella sfida contro il del connazionale Alessandro Del Piero (2-2). Il 16 dicembre la sua squadra viene eliminata al termine della doppia semifinale contro il . In tutto gioca quindi 3 partite di campionato prima di ritirarsi definitivamente dall'attivit\u00e0 agonistica.\nNazionale.\nCon la nazionale Under-21 guidata da Cesare Maldini ha vinto il campionato d'Europa Under-21 1996, tenutosi in Spagna.\nDi seguito, fu convocato dal CT Arrigo Sacchi per il , in sostituzione di Ciro Ferrara che si infortun\u00f2 prima dell'inizio della competizione. In questa manifestazione non venne mai impiegato nelle tre partite disputate dell'Italia, che fu eliminata nella fase a gironi.\nHa esordito in nazionale il 5 ottobre 1996, a 20 anni, giocando titolare in -Italia (1-3), partita delle qualificazioni al Mondiale 1998. Nesta \u00e8 diventato subito un pilastro della selezione azzurra, formando per quasi un decennio la linea centrale difensiva con il compagno di reparto Fabio Cannavaro. \nHa quindi partecipato da titolare al , al (perso in finale contro la ), al , al e al vittorioso , in cui gioc\u00f2 le prime tre partite della fase a gironi.\nHa disputato 78 partite con gli \"Azzurri\", tuttavia le sue tre partecipazioni ai Mondiali sono state sfortunate sotto il profilo fisico, in quanto 3 diversi infortuni lo hanno sempre costretto a saltare le gare della fase a eliminazione diretta.\nLa sua ultima presenza in nazionale \u00e8 stata l'11 ottobre 2006 a Tbilisi, nella partita -Italia (1-3), valida per le qualificazioni al . Durante quella stagione non \u00e8 pi\u00f9 sceso in campo con la maglia azzurra e il 1\u00ba agosto 2007 ha ufficializzato la decisione di abbandonare la nazionale, adducendo come motivo principale il bisogno di riposo per un pieno recupero fisico.\nAllenatore.\nMontr\u00e9al Impact e Miami FC.\nIl 27 febbraio 2014 \u00e8 entrato a far parte dello staff tecnico del Montr\u00e9al Impact come consulente principalmente con il ruolo di analista video delle partite della squadra canadese e degli avversari.\nIl 31 agosto 2015 diventa allenatore dei , nuova societ\u00e0 che parteciper\u00e0 nel 2016 alla NASL. Termina la sua prima stagione da allenatore conquistando il settimo posto. L'anno seguente chiude al primo posto la \"regular season\"; nei successivi \"play-off\" per il titolo, viene eliminato in semifinale dai New York Cosmos. Il 18 novembre 2017 si dimette dalla guida della squadra.\nPerugia e Frosinone.\nIl 14 maggio 2018 viene ufficializzato il suo incarico come responsabile tecnico della prima squadra del , in Serie B. Quattro giorni dopo al debutto perde con l\u2019 per 1-2 l'ultima gara di campionato, ma la squadra era comunque gi\u00e0 qualificata per i play-off. Il 3 giugno seguente perde per 3-0 la partita del turno preliminare col , venendo cos\u00ec subito eliminato; viene comunque confermato per la stagione successiva.\nLa prima vittoria da allenatore di Nesta in Italia \u00e8 datata 2 settembre 2018 durante la sfida in casa dei biancorossi contro l'Ascoli; in quella partita il tecnico viene espulso per proteste. Porta la squadra al 9\u00ba posto finale in campionato a un solo punto dai play-off, disputandoli ugualmente per via della retrocessione a tavolino del che si era classificato terzo: viene subito eliminato dall'Hellas Verona nel turno preliminare dei play-off, perdendo per 4-1 dopo i tempi supplementari. In scadenza di contratto, il 21 maggio 2019 Nesta e il Perugia si separano; su 38 partite complessive ne ha vinte 14, pareggiate 8 e perse 16.\nIl successivo 17 giugno si accorda con il , ancora in serie cadetta. Con 14 vittorie, 12 pareggi e 12 sconfitte arriva 8\u00ba, ultima posizione utile per disputare i play-off, dopo che per buona parte della stagione il Frosinone era stato tra le prime squadre della classifica; arrivato fino in finale, dopo la sconfitta interna nella gara di andata per 0-1, la vittoria per 0-1 contro lo al ritorno \u00e8 ininfluente visto il miglior piazzamento dei liguri in campionato.\nNel campionato successivo, in seguito alla sconfitta per 0-3 contro il , il 22 marzo 2021 viene sollevato dall'incarico con la squadra al 12\u00ba posto a 6 punti dalla zona play-off e con la zona play-out pericolosamente sempre pi\u00f9 vicina, frutto di 9 vittorie, 11 pareggi e 10 sconfitte.\nStatistiche.\nStatistiche da allenatore.\n\"Statistiche aggiornate al 20 marzo 2021.\""}
{"id": "2752886", "revid": "54253", "url": "https://it.wikipedia.org/wiki?curid=2752886", "title": "Shirsasana", "text": "Shirsasana o \"Sirsasana\", ovvero \"posizione capovolta\" o \"posizione sulla testa\", \u00e8 una \u0101sana di Hatha Yoga della categoria delle \"posizioni capovolte\". Deriva dal sanscrito \"sirsa\" che significa testa e \"\u0101sana\" che significa posizione.\nScopo della posizione.\nLa posizione ha lo scopo di irrorare la zona cerebrale di sangue e nel contempo di far defluire liquidi dalle gambe e dalle viscere.\nPosizione.\nPosizionarsi in ginocchio, appoggiando a terra gli avambracci e unendo le dita delle mani in modo da formare un triangolo con le braccia. Appoggiare la testa in contatto con le mani sotto il vertice del triangolo, vicino alle dita, e portare le ginocchia tra i gomiti. Sollevare le ginocchia fino a portare la schiena in posizione verticale con le gambe ripiegate. Allungare infine le gambe in una posizione completamente verticale. Tutto il peso \u00e8 retto dalla testa.\nVarianti.\nEsiste la variante pi\u00f9 semplice Kapalasana, dal sanscrito \"kapala\" che significa \"cranio\", e che prevede che invece di formare un triangolo con le braccia, ci si aiuti con le mani direttamente a terra. Questo aiuta a mantenere l'equilibrio e a fare maggiore forza verso terra."}
{"id": "2752887", "revid": "599013", "url": "https://it.wikipedia.org/wiki?curid=2752887", "title": "K\u0131van\u00e7 Tatl\u0131tu\u011f", "text": "Biografia.\nK\u0131van\u00e7 Tatl\u0131tu\u011f \u00e8 nato nella citt\u00e0 di Adana, in Turchia del sud. Ha altri quattro fratelli. \u00c8 stato inviato a Yenice \u00c7a\u011f Private High School dalla sua famiglia, dove eccelse nel basket. Per motivi di salute di suo padre, che in seguito si trasfer\u00ec a Istanbul in modo da ottenere un trattamento adeguato, si un\u00ec al club sportivo \u00dclkerspor come giocatore di pallacanestro.\nVita privata.\nA Tatl\u0131tu\u011f sono state attribuite relazioni sentimentali con diverse donne del mondo dello spettacolo. Fra le altre si ricordano le attrici Azra Ak\u0131n, Meltem Cumbul e \u0130dil F\u0131rat.\nNel 2013 ha iniziato una relazione con la stilista Ba\u015fak Dizer: la coppia si \u00e8 sposata a Parigi il 19 febbraio 2016. \nCarriera.\nGrazie alla madre che invi\u00f2 delle foto, fu scelto da un'agenzia di modelli e, nell'ottobre 2001, vinse il \"Best model of the world\". Da allora ha lavorato come modello professionista e attore. Ha anche ospitato alcuni concorsi e spettacoli. \nUn punto di svolta nella carriera di Tatl\u0131tu\u011f \u00e8 stato quando ha recitato in \"G\u00fcm\u00fc\u015f\" come Mehmet \u015eado\u011flu. Appena un anno pi\u00f9 tardi dopo la sua trasmissione finale in Turchia, Mehmet divenne Mohannad nella versione doppiata popolare del melodramma turco \"Noor\". Il \"AlArab online\", ha dichiarato che l'attore \u00e8 diventato un \"rubacuori per molte donne arabe\". Ha recitato nel film commedia \"Amerikal\u0131lar Karadeniz'de 2\", diretto da Kartal Tibet. Ha anche recitato in altri spettacoli come \"Menek\u015fe ile Halil\" dove ha lavorato a fianco di Sedef Avc\u0131. Ha vinto il Alt\u0131n Kelebek Award per il miglior attore in un ruolo da protagonista per la sua performance in \"Ask-i Memnu\" con Beren Saat. Nel 2009 gira la seconda stagione di \"Ask-i Memnu\". Mentre nel 2010 ha recitato una parte in Ezel con l'amico e attore Kenan \u0130mirzal\u0131o\u011flu e nel 2011 ha cominciato la serie di successo \"Kuzey G\u00fcney\" su Kanal D finita nel giugno 2013 a fianco di Bu\u011fra G\u00fclsoy e \u00d6yk\u00fc Karayel. Nel 2014 la serie tv \"Kurt Seyit ve \u015eura\" tratta dall'omonimo romanzo di Nermin Bezmen che narra di una storia vera dell'amore fiorito ma non compiuto tra Seyit il turco e \u015eura, una giovane russa.\n\u00c8 stato nominato il \"Brad Pitt del Medio Oriente\" per la sua popolarit\u00e0 nel mondo arabo. Ha dichiarato in un'intervista che \"non gli piace questo soprannome che usano gli stranieri\". \n\u00c8 stato scelto come \"Sexy Man turco\" su un sondaggio condotto dal quotidiano turco H\u00fcrriyet nel mese di luglio 2009.\nNel 2013 ha anche recitato nel film Kelebe\u011fin R\u00fcyas\u0131 con il regista e attore Y\u0131lmaz Erdo\u011fan, Bel\u00e7im Bilgin, Mert F\u0131rat e Farah Zeynep Abdullah. Qui recitava il ruolo del grande poeta turco Muzaffer Tayyip Uslu che mor\u00ec di tubercolosi.\nDoppiatori italiani.\nNelle versioni in italiano dei suoi film e delle sue serie TV, K\u0131van\u00e7 Tatl\u0131tu\u011f \u00e8 stato doppiato da:"}
{"id": "2752888", "revid": "124714544", "url": "https://it.wikipedia.org/wiki?curid=2752888", "title": "John Payne", "text": "Biografia.\nFiglio di un ricco agente di commercio e di un soprano (il cui padre fu il compositore della celebre canzone \"Home Sweet Home\"), Payne visse con la famiglia a Fort Lewis (Virginia), una residenza poi dichiarata patrimonio storico nazionale, che and\u00f2 distrutta in un incendio alla fine degli anni cinquanta. Dopo aver frequentato il Roanoke College, all'inizio degli anni trenta si iscrisse alla Columbia University per frequentare i corsi di arte drammatica, e studi\u00f2 canto alla Juilliard School. Per mantenersi agli studi esercit\u00f2 i pi\u00f9 svariati e occasionali mestieri, tra cui l'istitutore, il lift, il prestigiatore, lo scrittore di racconti, il cantante di vaudeville e, nel 1934, entr\u00f2 a far parte della compagnia teatrale Schubert, che segu\u00ec in tourn\u00e9e attraverso gli Stati Uniti in rappresentazioni di repertorio.\nDopo aver ottenuto diverse scritture come cantante in programmi radiofonici a New York, nel 1936 venne scoperto da un \"talent scout\" e messo sotto contratto dal produttore Samuel Goldwyn, che lo inser\u00ec nel cast del film drammatico \"Infedelt\u00e0\" (1937) di William Wyler, dove l'attore apparve nei titoli come \"John Howard Payne\". Fino al 1940 lavor\u00f2 per diversi Studios, quindi firm\u00f2 un nuovo contratto con la Twentieth Century Fox. Grazie alle sue doti canore e al suo fisico atletico, per alcuni anni Payne fu la star maschile della Fox, per la quale interpret\u00f2 numerose commedie musicali, quali \"Serenata a Vallechiara\" (1941), \"In montagna sar\u00f2 tua\" (1943), \"Vecchia San Francisco\" (1943), formando di volta in volta coppia con celebri attrici quali Alice Faye, Betty Grable, Sonja Henie.\nLa sua carriera ebbe una svolta nel 1946, grazie al ruolo di Gray Maturin nel film drammatico \"Il filo del rasoio\", tratto dal celebre romanzo di William Somerset Maugham, accanto a Tyrone Power e Gene Tierney. L'anno seguente Payne incontr\u00f2 un nuovo successo con il ruolo dell'avvocato Fred Gailey nella commedia sentimentale \"Il miracolo della 34\u00aa strada\" (1947), pellicola che ancora oggi \u00e8 spesso riproposta dai palinsesti televisivi nelle programmazioni del periodo natalizio. Paradossalmente fu anche l'ultimo film interpretato dall'attore per la Fox, da cui fu licenziato subito dopo.\nPayne fu molto attivo durante gli anni cinquanta, ma la sua carriera non approd\u00f2 pi\u00f9 a risultati degni di rilievo. L'attore cambi\u00f2 la propria immagine, abbandonando definitivamente i ruoli leggeri, e apparve in una innumerevole serie di pellicole western e di genere avventuroso, ma di qualit\u00e0 piuttosto modesta e dirette da registi non di primissimo piano. Tra i migliori, sono da ricordare il western \"La campana ha suonato\" (1954), in cui interpret\u00f2 la parte di un uomo onesto costretto a difendersi da accuse ingiuste, e \"La jungla dei temerari\" (1955), in cui fu antagonista di Ronald Reagan. Entrambi i film furono diretti dal veterano della regia Allan Dwan.\nPayne pass\u00f2 successivamente alla televisione, interpretando una nota serie western, \"The Restless Gun\", prodotta dal 1957 al 1959. Nel 1961 rimase ferito in un incidente stradale occorsogli a New York, riportando lesioni che richiesero un intervento di chirurgia plastica e due anni di cure prima della guarigione. Tra le prime apparizioni dopo l'incidente, \u00e8 da segnalare quella nello show televisivo della CBS \"What's My Line?\". Continu\u00f2 a lavorare regolarmente per il piccolo schermo fino alla met\u00e0 degli anni settanta: tra le sue interpretazioni, va ricordata quella nell'episodio \"Forgotten Lady\" (1975) nella serie \"Colombo\", in cui recit\u00f2 accanto a Janet Leigh.\nVita privata.\nDal primo matrimonio (1937-1943) con l'attrice Anne Shirley, Payne ebbe una figlia, Julie Anne. Nel 1944 si rispos\u00f2 con l'attrice Gloria DeHaven, da cui ebbe Kathleen Hope e Thomas John. Dopo il divorzio nel 1950 dalla DeHaven, Payne si spos\u00f2 per la terza volta nel 1953 con Alexandra Beryl Curtis. Il matrimonio dur\u00f2 fino alla morte dell'attore, avvenuta il 6 dicembre 1989, all'et\u00e0 di 77 anni, per un attacco di cuore.\nDoppiatori italiani.\nNelle versioni in italiano dei suoi film, John Payne \u00e8 stato doppiato da:"}
{"id": "2752890", "revid": "1873017", "url": "https://it.wikipedia.org/wiki?curid=2752890", "title": "Sankukai", "text": "Karate Sankukai (in giapponese \u4e09\u7a7a\u4f1a) \u00e8 uno stile di karate codificato da Yoshinao Nanbu nel 1970. Esso \u00e8 basato su tecniche estrapolate dall'Aikid\u014d, dal Judo, dal karate Shit\u014d-ry\u016b e dal karate Sh\u016bk\u014dkai. Il suo simbolo \u00e8 costituito da tre cerchi (due rossi ed uno bianco), che rappresentano (dal pi\u00f9 interno al pi\u00f9 esterno): la Terra, la Luna ed il Sole.\nKaiten.\nI Kaiten \"geri\" (calcio) e \"tsuki\" (pugno) vengono introdotti dal M\u00b0. Nanbu per portare un concetto innovativo nel suo stile di karate. L'attacco non deve necessariamente essere frontale, ovvero portate sull'asse longitudinale dell'avversario.\nI Kaiten sono pugni e calci circolari che hanno le caratteristiche peculiari di penetrare nella guardia dell'avversario da una direzione diversa, tra i 30\u00b0 e i 45\u00b0.\nTenshin.\nParimenti agli attacchi il Sankukai ha le parate circolari, ovvero tecniche create per evitare di ricevere un colpo.\nNon a caso di parla di \"evitare\" perch\u00e9 i tenshin apportano una grandissima innovazione: invece di bloccare l'attacco dell'avversario il Tenshin permette di evitarla e nel contempo di preparare un contrattacco che penetri la guardia ad un angolo diverso dall'asse longitudinale (0\u00b0).\nRandori.\nMutuandoli direttamente dallo Judo il M\u00b0 Nanbu introduce i Randori come base del kumite (combattimento).\nI \"Randori\" sono sequenze di 7 attacchi e corrispondenti 7 parate che introducono gli atleti ai concetti basilari del kumite: tempo, distanza, velocit\u00e0.\nIn particolare gli attacchi sono sempre gli stessi per tutti i Randori: oi-tsuki destro e sinistro, mae-geri destro e sinistro, mawashi-geri destro e sinistro, ultimo attacco di oi-tsuki destro (per i primi 3 Randori).\nLe difese sono\n- di pugno (tsuki) per il 1\u00b0 Randori (Randori ichi-no-kata)\n- di calcio (geri) per il 2\u00b0 Randori (Randori ni-no-kata)\n- di proiezione a terra (ashi waza) per il 3\u00b0 Randori (Randori san-no-kata)\n- di leva articolare per il 4\u00b0 Randori (Randori yon-no-kata)\n- di bastone (bo) per il 5\u00b0 Randori (Randori go-no-kata)\nKata.\nKata Shitei:\nTaikyoku Shodan, Taikyoku Nidan, Taikyoku Sandan\nHeiwa Shodan, Heiwa Nidan, Heiwa Sandan, Heiwa Yondan, Heiwa Godan\nKata \"Sentei\":\nHiji no kata, Jiin, Annanko, Shinsei, Bassai Dai\nKata Superiori:\nMatsukaze, Hyakuhachi (Kururunfa), Kosokun Dai, Seipai, Seienchin, Tajima, Goju yon, Ten ryu no kata\nLe origini.\nTratto da \"Karate Sankukai\" di Yoshinao Nanbu\nIl Maestro Yoshinao Nanbu \u00e8 nato a Kobe in Giappone nel febbraio 1943.\nAppartiene ad una vecchia famiglia di budoka. Il nonno era lottatore di Sumo, molto famoso; suo padre (5\u00ba dan), teneva corsi di Judo al Dojo di polizia della citt\u00e0 di Kobe. Sotto la direttiva del padre, il maestro Nanbu cominci\u00f2 a praticare il Judo a soli cinque anni.\nQuando entr\u00f2 nella scuola comunale, impar\u00f2 il Kendo sotto la guida di suo zio. Negli Anni Cinquanta, sia il Karate che l'Aikido erano vietati (infatti il generale Mac Arthur, comandante delle forze di occupazione degli Stati Uniti in Giappone, aveva proibito la pratica di queste due discipline). Cos\u00ec Nanbu dovette cominciare a praticare queste arti sotto la direzione del maestro Someka, che era direttore di un club \"amichevole\".\nEgli cominci\u00f2 a leggere con avidit\u00e0 i libri di suo padre su tutte le arti marziali: Tonfa, Nuntchaku, Tambo, Sai, eccetera, cui si dedic\u00f2 ben presto nei Dojo del vicinato.\nA diciotto anni il maestro Nanbu entr\u00f2 alla facolt\u00e0 di Scienze Economiche di Osaka, dove ebbe come maestro Tani, 8\u00ba dan, che professava lo Shito-Ryu. Fu ben presto promosso capitano della squadra di Karate della sua universit\u00e0, titolo questo che ha molto valore, data l'importanza dei karateka universitari giapponesi. Nel 1963 divenne campione universitario del Giappone (c'erano allora 1250 concorrenti). Per questa vittoria Yoshinao Nanbu ricevette ufficialmente la \"medaglia al valore\" (mandata da tutti i Karateka giapponesi) dalle mani del direttore dell'universit\u00e0 di Waseda, Ohama, promotore dell'organizzazione dell'Associazione degli studenti dell'universit\u00e0.\nNel 1964 ricevette l'invito da Plee, allora promotore del Karate in Francia, a partecipare come invitato alla coppa di Francia; la vinse combattendo individualmente. Partecip\u00f2 anche alla coppa internazionale di Cannes (sette Paesi: Gran Bretagna, Germania, Italia, Norvegia, Stati Uniti, Svizzera e Francia), e vinse anche qui il combattimento individuale. Da questo momento il maestro Nanbu cominci\u00f2 a considerare la sua arte come una professione, e cos\u00ec di conseguenza modific\u00f2 i suoi programmi. Nel 1968 and\u00f2 a trovare tutti i maestri giapponesi, invitandoli l'uno dopo l'altro, per imparare tutti i tipi di tecniche; ufficialmente per\u00f2 si trovava ancora sotto le direttive del maestro Tani e cio\u00e8 del Shukokai - Shito-Ryu.\nLo stesso anno, proprio su richiesta del maestro Tani (che diceva di lui che aveva il genio del Karate), Nanbu si diede da fare per mettere in piedi l'organizzazione mondiale di Shukokai. La sua riunione ebbe successo grazie alle numerose dimostrazioni da lui date in parecchi Paesi, come la Scozia, la Gran Bretagna, la Francia, la Norvegia, la Germania, l'Italia, il Belgio e la Jugoslavia. Apr\u00ec in seguito dei \"club Nanbu\" a Parigi e in provincia, e divenne allenatore della squadra francese. (I suoi nuovi allievi da quel momento hanno cominciato a vincere i campionati di Francia e d'Europa).\nIn seguito ai suoi duri sforzi per promuovere il Shukokai, il maestro Nanbu venne nominato presidente della federazione scozzese di karate, consigliere e direttore tecnico della federazione belga di karate, presidente della federazione norvegese di karate, consigliere e direttore tecnico della squadra di Karate Jugoslava.\nNel 1969 il maestro Nanbu giunse per la prima volta in Canada, per salutare dei suoi discepoli; e lo stesso anno il maestro Tani gli propose di occuparsi dell'organizzazione del terzo campionato del mondo di Karate che avrebbe avuto luogo a Parigi nel mese di ottobre.\nIl giorno dopo il campionato, il maestro Nanbu ruppe definitivamente con lo stile Shukokai, poich\u00e9 si era accorto che, essendo uno stile essenzialmente competitivo, i suoi seguaci finivano per praticare solamente le tecniche pi\u00f9 redditizie per la competizione, e, cio\u00e8 lo Tsuki (pugno diretto) e il Mae-Geri (calcio frontale), lasciando da parte le altre tecniche come il Yoko-Geri (calcio laterale) e il Mawashi-Geri (calcio circolare) pi\u00f9 difficili da applicare durante una gara. Questo modo di combattere era divenuto cos\u00ec rigido e schematico che un esperto di Shukokai pot\u00e9 un giorno dire: \"Questo metodo, in s\u00e9 eccellente purtroppo non ha saputo fare altro che fabbricare handicappati\".\nCosciente dei limiti del Shukokai, il maestro Nanbu riparti per il Giappone, e dopo lunghi mesi di riflessione e di meditazione trov\u00f2 la soluzione dei suoi problemi, fondando la sua tecnica personale, che chiam\u00f2 SANKUKAI.\nQuando il Sankukai prese la sua fisionomia definitiva, il maestro Nanbu sottopose le sue conclusioni a un istituto riconosciuto ufficialmente, che ne studi\u00f2 i rapporti di forza e la dinamica dell'energia. Le conclusioni che gli esperti trassero furono ottime; infatti essi approvarono la nuova tecnica poich\u00e9 questa mostrava chiaramente che si potevano migliorare in maniera considerevole:\nla parata del colpo avversario;\nla velocit\u00e0 di esecuzione;\nla forza con la quale si porta la risposta;\nla ricchezza di spostamenti e schivate al posto dei bloccaggi classici;\nil modo (molto diverso) di portare gli atemi.\nGrazie all'inesauribile energia e alla serenit\u00e0 del maestro Nanbu, il Sankukai mise radici rapidamente in Giappone, in Francia, in Gran Bretagna, in Spagna, in Germania, in Norvegia, in Marocco, in Svizzera, in Belgio, in Messico, in Guatemala e in Canada."}
{"id": "2752893", "revid": "149485", "url": "https://it.wikipedia.org/wiki?curid=2752893", "title": "Campionati mondiali di pentathlon moderno 1998", "text": "I campionati mondiali di pentathlon moderno 1998 si sono svolti a Citt\u00e0 del Messico, in Messico, dove si sono disputate le gare maschili e femminili, individuali ed a squadre."}
{"id": "2752894", "revid": "757396", "url": "https://it.wikipedia.org/wiki?curid=2752894", "title": "Mens Sana Basket 2003-2004", "text": "Questa voce raccoglie le informazioni riguardanti la Mens Sana Basket nelle competizioni ufficiali della stagione 2003-2004.\nStagione.\nLa stagione 2003-2004 della Mens Sana Basket, sponsorizzata \"Montepaschi\", \u00e8 la 18\u00aa nel massimo campionato italiano di pallacanestro, la Serie A.\nRoster.\n\"Aggiornato al 15 dicembre 2021.\""}
{"id": "2752898", "revid": "767487", "url": "https://it.wikipedia.org/wiki?curid=2752898", "title": "Hangar 18 (Megadeth)", "text": "Hangar 18 \u00e8 una canzone del gruppo musicale thrash metal statunitense dei Megadeth. \u00c8 il secondo singolo estratto da \"Rust in Peace\", il loro quarto disco."}
{"id": "2752902", "revid": "174788", "url": "https://it.wikipedia.org/wiki?curid=2752902", "title": "Sirsasana", "text": ""}
{"id": "2752913", "revid": "767487", "url": "https://it.wikipedia.org/wiki?curid=2752913", "title": "Ligat ha'Al 2009-2010", "text": "La Ligat ha'Al 2009-2010 \u00e8 stata la 69\u00aa edizione della massima divisione del campionato israeliano di calcio.\nCon tale stagione, furono apportate due novit\u00e0 alla formula della massima serie del campionato israeliano.\nAnzitutto, il numero delle squadre della prima divisione venne portato a 16.\nPoi, per la prima volta dopo il campionato 1991-1992, al termine della stagione regolare non si assegn\u00f2 il titolo alla prima classificata. Al contrario, fu disputato un girone finale all'italiana con partite di sola andata tra le prime sei classificate della stagione regolare: nel girone finale, le stesse partirono con la met\u00e0 dei punti collezionati nella prima fase del campionato.\nLe squadre classificatesi tra l'undicesimo e il sedicesimo posto disputarono un analogo torneo per decidere le due retrocessioni in Liga Leumit; anche in tal caso, le sei contendenti partirono con la met\u00e0 dei punti conquistati nella stagione regolare.\nLe squadre classificatesi tra il settimo e il decimo posto si contesero anch'esse un torneo, valido, tuttavia, solo a definirne il piazzamento finale e non anche ad assegnare posti nelle competizioni europee.\nIniziata il 22 agosto 2009, la stagione 2009-2010 si concluse il 15 maggio 2010 con la vittoria dell'Hapoel Tel Aviv (undicesimo titolo nazionale).\nCapocannoniere del torneo fu Shlomi Arbeitman, del Maccabi Haifa, con 28 goal."}
{"id": "2752917", "revid": "1543377", "url": "https://it.wikipedia.org/wiki?curid=2752917", "title": "Australian Open 1996 - Singolare femminile", "text": "Monica Seles ha battuto in finale Anke Huber 6-4 6-1."}
{"id": "2752919", "revid": "1543377", "url": "https://it.wikipedia.org/wiki?curid=2752919", "title": "Regioni di formazione stellare delle Vele", "text": "Fra le regioni di formazione stellare delle Vele sono comprese tutte le nubi molecolari e le regioni di gas ionizzato, visibili in direzione della costellazione australe delle Vele, in cui hanno luogo dei processi di formazione stellare. Le strutture visibili in questa direzione non formano un unico complesso fisicamente unito, ma costituiscono dei sistemi spesso indipendenti e situati anche a grandi distanze fra loro, che per\u00f2 appaiono sulla nostra linea di vista in successione uno dietro l'altro.\nLe regioni di formazione stellare pi\u00f9 vicine al sistema solare in questa direzione sono i cosiddetti \"globuli cometari\", delle nubi di gas molecolare situate a circa 450\u00a0parsec di distanza e associate all'immensa Nebulosa di Gum, fortemente consumate dall'azione del vento stellare delle stelle massicce situate nelle vicinanze, in cui ha luogo la nascita di stelle di media e piccola massa.\nI complessi nebulosi pi\u00f9 estesi in questa direzione fanno invece parte di una maxistruttura chiamata \"Vela Molecular Ridge\"; questo eterogeneo sistema nebuloso si estende in particolare sul bordo nordoccidentale della costellazione, dove sono presenti le regioni\u00a0H\u00a0II pi\u00f9 cospicue, catalogate come Gum 14 e Gum 17. Le stelle di grande massa formano in questa regione delle estese associazioni OB, indicate con le sigle Vela\u00a0R2 e Puppis\u00a0R2, situate alla distanza di circa 850 e 950\u00a0parsec rispettivamente.\nI sistemi nebulosi pi\u00f9 remoti osservabili in direzione delle Vele si trovano in particolare nel Braccio di Perseo, uno dei bracci di spirale maggiori della Via Lattea, e in corrispondenza del cosiddetto Nuovo Braccio Esterno, probabilmente un prolungamento del Braccio del Cigno.\nOsservazione.\nLa costellazione delle Vele si trova a declinazioni fortemente australi, comprese mediamente fra i -40\u00b0 e i -50\u00b0; ci\u00f2 comporta che la sua osservazione dalle regioni dell'emisfero boreale ne risulti assai penalizzata. Dalle latitudini corrispondenti all'Europa centrale non \u00e8 praticamente mai osservabile, mentre alla latitudine 40\u00b0N, ossia quella che attraversa il Mar Mediterraneo e la parte centrale degli Stati Uniti d'America, la visibilit\u00e0 risulta molto penalizzata a causa della bassa elevazione sopra l'orizzonte meridionale; perch\u00e9 sia osservabile completamente occorre trovarsi almeno a una latitudine di 34\u00b0N. Nella fascia tropicale boreale, al contrario, la visibilit\u00e0 \u00e8 buona, mentre \u00e8 ottimale da tutto l'emisfero australe.\nLe componenti nebulose della costellazione sono difficilmente osservabili, al punto che l'osservazione diretta pu\u00f2 risultare assai difficoltosa se non si dispone di opportuni filtri; delle buone rese sono date dalle fotografie astronomiche, che rivelano, specialmente nel settore occidentale delle Vele, una tenue nebulosit\u00e0 diffusa che avvolge i ricchi campi stellari di fondo: questa nebulosit\u00e0 costituisce la parte orientale della Nebulosa di Gum, un antico resto di supernova situato a circa 450\u00a0parsec dal Sole. Un'altra nube facilmente individuabile \u00e8 NGC 2626, una nebulosa a riflessione facente parte del Vela Molecular Ridge; pu\u00f2 essere individuata con strumenti di potenza medio-elevata muniti di filtri. Le componenti stellari, al contrario, sono parzialmente visibili anche a occhio nudo e concorrono a formare un ricco campo stellare, caratteristico della parte nordoccidentale delle Vele; in particolare, l'area di cielo visibile fra e \u00e8 occupata dall'associazione stellare Vela\u00a0OB1, fisicamente legata al Vela Molecular Ridge. Un'altra associazione facilmente individuabile \u00e8 costituita da alcune stelle di colore blu situate attorno alla brillante , nota come Vela\u00a0OB2.\nIl periodo migliore per la sua osservazione nel cielo della sera ricade nei mesi compresi fra dicembre e aprile; dall'emisfero sud la costellazione delle Vele, assieme alle altre componenti della Nave Argo, domina i cieli dell'estate, assieme alle brillanti stelle Sirio e Canopo.\nAmbiente galattico.\nLa Via Lattea in direzione delle Vele presenta una sovrapposizione di oggetti e strutture, tutte allineate con il piano galattico; situazioni di questo genere possono tendenzialmente ostacolare l'osservazione delle grandi regioni nebulose, a causa dell'elevato disturbo delle forti radiazioni di fondo. Tutte le regioni poste entro i 2000\u00a0parsec di distanza appartengono al Braccio di Orione e in particolare al tratto pi\u00f9 esterno; in questa direzione infatti il Braccio di Orione si osserva lungo il suo asse, fino al suo termine.\nLa struttura pi\u00f9 vicina al Sole in questa direzione \u00e8 la famosa Nebulosa delle Vele, un resto di supernova originatosi circa 11400 anni fa; si trova a circa 300\u00a0parsec dal Sole e presenta dei brillanti filamenti. L'oggetto che pi\u00f9 di tutti domina per\u00f2 questa parte di cielo \u00e8 la grande Nebulosa di Gum, che si estende per circa 30\u00b0 occupando anche la parte meridionale della costellazione della Poppa; si tratta di una grande bolla in espansione generata probabilmente dall'esplosione di una o pi\u00f9 supernovae, una delle quali potrebbe essere stata in origine una compagna fisica della stella Naos (). La distanza della nube \u00e8 di circa 450\u00a0parsec, la medesima dell'associazione Vela\u00a0OB2.\nAl di l\u00e0 di questa nebulosa, a una distanza compresa fra 700 e 1000\u00a0parsec dal Sole, si trova il Vela Molecular Ridge, un esteso complesso di nubi molecolari giganti cui sono associate diverse regioni H II; esso appare allineato con la Nebulosa di Gum e in corrispondenza dell'associazione Vela\u00a0OB1, che occupa la parte centrale della costellazione. A circa 500\u00a0parsec di distanza dalle nubi centrali del complesso si trova l'associazione Cr 121, visibile in direzione del Cane Maggiore; quest'associazione \u00e8 legata fisicamente a Canis\u00a0Major\u00a0OB1, un'estesa associazione OB originatasi dalla regione che ospita la nube nota come Nebulosa Gabbiano.\nA circa 1800-2000\u00a0parsec di distanza dal Sole si estendono le regioni pi\u00f9 remote del Vela Molecular Ridge, in cui sono comprese le nubi denominate VMR\u00a0B e Gum 21; l'ambiente galattico \u00e8 il medesimo in cui si trova anche il famoso resto di supernova Puppis\u00a0A. Oltre questi complessi, si estende la regione inter-braccio, in particolare quella compresa fra il Braccio Sagittario-Carena, pi\u00f9 interno, e il tratto terminale Braccio di Perseo, posto esternamente. Le nebulose pi\u00f9 remote osservabili in questa direzione appartengono in prevalenza a quest'ultimo, che \u00e8 uno dei due bracci maggiori della Via Lattea; al di l\u00e0 di questo ve n'\u00e8 uno ancora pi\u00f9 esterno, probabilmente una continuazione del Braccio del Cigno, noto come \"Nuovo Braccio Esterno\".\nStrutture del Braccio di Orione.\nLe regioni di formazione stellare situate nel Braccio di Orione che sono visibili in direzione delle Vele sono comprese entro una distanza di circa 2500\u00a0parsec; le regioni pi\u00f9 estreme si collocano nelle vicinanze della sorgente Puppis\u00a0A, un antico resto di supernova visibile al confine fra Poppa e Vele, e l'estesa associazione Turner 5, un gruppo di stelle bianco-azzurre molto disperso situato fra le Vele e la Macchina Pneumatica.\nLa Nebulosa di Gum.\nLa Nebulosa di Gum (nota anche con la sigla Gum 12), \u00e8 di gran lunga la nebulosa conosciuta pi\u00f9 estesa dell'intera volta celeste, sia per le sue dimensioni reali, sia per la sua relativa vicinanza. Scoperta da Colin Stanley Gum all'inizio degli anni cinquanta, sulla sua origine si \u00e8 dibattuto a lungo: alcuni scienziati hanno ipotizzato che si tratti di un'antica sfera di Str\u00f6mgren, ossia una bolla di idrogeno ionizzato, mentre secondo altre ipotesi si tratterebbe di un resto di supernova. La teoria sull'origine della nebulosa pi\u00f9 accreditata appare essere quest'ultima, ossia essa sarebbe il risultato dell'espansione della nube in seguito all'esplosione di una o pi\u00f9 supernovae.\nLa nebulosa si estende per circa 30\u00b0 di volta celeste, fra le longitudini galattiche l\u00a0=\u00a0245\u00b0 e l\u00a0=\u00a0275\u00b0, e copre la parte occidentale della costellazione delle Vele e quella sudorientale di quella della Poppa, dall'asterismo della Falsa Croce fino alla stella . Secondo alcuni studi, una delle stelle che avrebbero dato origine a questa nebulosa \u00e8 stata una compagna fisica di Naos () che, esplodendo come supernova, avrebbe alterato il moto di questa stella facendolo accelerare, diventando cos\u00ec una stella fuggitiva. L'espansione della Nebulosa di Gum avviene in modo disomogeneo nelle sue differenti porzioni: la parte rivolta verso il Sole si espanderebbe infatti a una velocit\u00e0 superiore rispetto alla parte opposta, dove potrebbe essere ostacolata dalla presenza del Vela Molecular Ridge.\nL'onda d'urto causata dall'espansione della Nebulosa di Gum e l'intensa radiazione ultravioletta delle stelle di grande massa della regione hanno eroso e compresso i gas delle nubi circostanti, favorendo in molti casi i processi di formazione stellare; questi fenomeni riguardano in particolare la nascita di stelle di piccola e media massa. Attorno alla nebulosa sono presenti infatti alcune piccole nubi di polveri e gas neutri, composti da un nucleo denso e da una lunga chioma; queste strutture sono note come \"globuli cometari\" e si sono generati a causa dell'erosione di nubi molecolari indipendenti ad opera dell'intensa radiazione delle stelle giganti presenti nella regione, in particolare e la stessa . Questa radiazione strappa via gli strati gassosi pi\u00f9 esterni delle nubi, che si disperdono nella direzione opposta alle fonti di radiazione andando cos\u00ec a costituire la struttura a chioma. Secondo altre ipotesi, la fonte dell'energia che ha divelto gli strati esterni delle nubi non sarebbe la radiazione ultravioletta delle due stelle, ma la potente onda d'urto causata dall'esplosione delle supernovae che avrebbero generato la nubulosa. I globuli cometari individuati in questa regione sono 36 e la maggior parte di essi si concentra attorno alle coordinate galattiche l\u00a0=\u00a0260\u00b0; b\u00a0=\u00a0-4\u00b0; al loro interno si sono osservati alcuni oggetti di Herbig-Haro, costituendo delle prove evidenti dell'attivit\u00e0 di formazione stellare.\nIl Vela Molecular Ridge.\nIl Vela Molecular Ridge (VMR) \u00e8 un grande complesso di nubi molecolari giganti disposte a formare una concatenazione in senso nordovest-sudest. Le quattro nubi maggiori sono indicate con le lettere A-B-C-D, dalla pi\u00f9 orientale alla pi\u00f9 occidentale; tre di queste, A, C e D, si trovano a circa 700-1000\u00a0parsec di distanza e costituiscono un unico sistema nebuloso, mentre la nube B si trova in una posizione pi\u00f9 remota, a circa 2000\u00a0parsec di distanza.\nLe due strutture pi\u00f9 luminose e meglio osservabili sono VMR C e VMR D, visibili poco a nord dei tenui filamenti della Nebulosa delle Vele; all'interno di queste nubi sono state identificate, tramite studi sulle emissioni al C18O, 27 nubi minori, la pi\u00f9 massiccia delle quali, in direzione di VMR\u00a0C, possiede una massa pari a 44.000\u00a0M\u2299, mentre le pi\u00f9 piccole variano dalle 100 alle 1000\u00a0M\u2299. Ognuna di queste nubi possiede al suo interno delle sorgenti infrarosse, coincidenti con altrettante protostelle; delle sorgenti osservate, 32 giacciono all'interno di queste nubi minori, mentre 45 appaiono disperse al loro esterno, indice che queste sorgenti sono maggiormente concentrate all'interno dei piccoli addensamenti nebulosi, in cui avviene anche la gran parte dei fenomeni di formazione stellare del complesso.\nSecondo alcuni scienziati, la sequenza dei fenomeni di formazione stellare nella nube VMR\u00a0D ha avuto origine in una regione localizzata nella parte sudoccidentale del complesso, in cui si osservano le componenti pi\u00f9 massicce di classe spettrale O e B e alcune nubi molecolari disperse; questa regione \u00e8 situata in corrispondenza della parte meridionale della nube D e ha ospitato i primi fenomeni generativi in un periodo compreso fra 1 e 10 milioni di anni fa. Successivamente questi fenomeni, sia a causa dell'espansione di una bolla causata dal vento stellare delle giovani stelle calde, sia probabilmente a causa della stessa azione della radiazione di queste stelle, si sono estesi alle regioni Gum 14 e forse Gum 17, dove si osservano diverse popolazioni di stelle T Tauri. Tali fenomeni si sono infine estesi alla nube C e in particolare a Gum 20.\nAlle nubi situate a 700\u00a0parsec \u00e8 associata una brillante associazione OB, nota come Vela\u00a0R2; fra le stelle appartenenti a quest'associazione \u00e8 presente una gran quantit\u00e0 di gas e polveri interstellari, in parte illuminata per la riflessione della luce delle stelle. La sua et\u00e0 \u00e8 stimata fra poche centinaia di migliaia di anni e pochi milioni di anni. Alla nube B invece sarebbe associata la grande associazione Vela\u00a0OB1, che conta diverse decine di stelle di grande massa, fra le quali due supergiganti gialle. Gran parte di queste stelle appare per\u00f2 oscurata dalle polveri interstellari che si frappongono sulla linea di vista. In aggiunta alle associazioni\u00a0OB vi sono le cosiddette associazioni\u00a0T, ossia dei popolosi gruppi di stelle T\u00a0Tauri; questi gruppi si ritrovano in particolare nelle nubi Gum 14 e Gum 17 e costituiscono una prova evidente di recenti fenomeni di formazione stellare.\nAltre regioni.\nFra le regioni H II pi\u00f9 prominenti delle Vele si trova Gum 15 (RCW 32); si tratta di una nube estesa per circa 30' posta a circa 1000\u00a0parsec di distanza in direzione del VMR\u00a0C, con la quale sarebbe associata, e appare dominata dalle giovani stelle azzurre facenti parte dell'ammasso aperto Cr 197. Altri studi la collocano invece ad appena 424\u00a0parsec. La principale responsabile della ionizzazione dei gas della nube sarebbe la stella HD\u00a074804, una stella di classe B identificata a volte come una stella di sequenza principale e a volte come una gigante brillante. La parte centrale di questa nebulosa \u00e8 oscurata da una striscia di polveri oscure, catalogata come SL\u00a02, la cui velocit\u00e0 radiale, pari a +22,4\u00a0km\u00a0s\u22121, \u00e8 paragonabile con quella delle stelle di Cr\u00a0197. In direzione del complesso sono note 21 stelle con emissioni H\u03b1, 15 delle quali sono in realt\u00e0 delle stelle\u00a0T\u00a0Tauri e due sono stelle Ae/Be di Herbig. A queste si aggiungono altre 70 stelle che mostrano delle caratteristiche proprie delle T\u00a0Tauri, pi\u00f9 una trentina di sorgenti di raggi X, sempre associate a questo tipo di oggetti stellari giovani. Secondo alcuni studiosi, questa nube \u00e8 strettamente legata alla vicina Gum 14 (RCW\u00a027) e assieme costituiscono un'unica regione di formazione stellare, indicata con la sigla SFR\u00a0265.00-2.00.\nAd una distanza simile, o leggermente inferiore (700-800 parsec) si estende una nebulosa oscura nota come DC268.1+1.8; si osserva in direzione della nube VMR\u00a0A, sul bordo della VMR\u00a0C, e risalta notevolmente grazie alla presenza di un ricco campo stellare di fondo. La nube \u00e8 composta da due parti principali orientate in senso est-ovest e connesse fra loro da sottili filamenti nebulosi; parte del gas della nube occidentale (Sa\u00a0114) \u00e8 illuminato da tre stelle azzurre appartenenti all'associazione Vela\u00a0R2, formando la nebulosa a riflessione vdBH 29. La nube occidentale di DC268.1+1.8 ospita anche un oggetto di Herbig-Haro noto come HH\u00a075; la sorgente dell'energia di quest'oggetto non \u00e8 stata identificata con precisione: secondo alcuni studi potrebbe essere la sorgente infrarossa IRAS\u00a009094\u22124522, che pare coincidere con la stella vdBH 29b e appare ben allineata col getto di HH\u00a075; secondo altri studi per\u00f2 questa sorgente, indicata anche come LLN92\u00a047, si collocherebbe a circa 200\u00a0parsec di distanza dalla nube in direzione del Sole, rendendola di fatto un oggetto posto in primo piano. Nella nebulosa vi \u00e8 anche un secondo oggetto, HH\u00a0133, situato nei pressi di un'altra sorgente infrarossa, IRAS\u00a009092\u22124516.\nAlla distanza di circa 2900-3100\u00a0parsec si trova Gum 19 (RCW 34), una piccola regione H II situata probabilmente al di fuori del Braccio di Orione, in una zona inter-braccio; la responsabile della sua ionizzazione \u00e8 vdBH\u00a025a, una stella blu di sequenza principale che appare in direzione della nebulosa a riflessione vdBH 25, la quale per\u00f2 essendo posta a circa 700\u00a0parsec di distanza dal Sole, non \u00e8 fisicamente associata a Gum\u00a019. All'interno della nebulosa sono stati identificati due maser, uno ad acqua e uno a metanolo, entrambi oggetti tipici delle regioni H II ultracompatte ospitanti oggetti stellari in formazione. Sul bordo settentrionale della nebulosa, a nord del fronte di ionizzazione della stella vdBH\u00a025a, si trova la brillante sorgente infrarossa IRAS\u00a008546\u22124254, coincidente con una giovane stella massiccia, attorno alla quale sarebbero attivi dei fenomeni di formazione stellare, in particolare sul bordo del fronte di ionizzazione; nei pressi di questa sorgente \u00e8 stato scoperto anche un piccolo ammasso infrarosso, DBS2003\u00a028.\nStrutture oltre il Braccio di Orione.\nAl di l\u00e0 dei 2500-3000 parsec si estende la zona inter-braccio compresa fra i due bracci maggiori del Sagittario-Carena e di Perseo; a causa della curvatura dei bracci di spirale, gli oggetti posti oltre questa zona ricadono nella parte terminale del Braccio di Perseo, che in questo tratto appare in parte fortemente oscurato dalle polveri galattiche. La nebulosa pi\u00f9 notevole situata in questa regione inter-braccio \u00e8 Gum 24 (RCW\u00a039); si tratta di una nebulosa poco studiata situata a una distanza di circa 3000\u00a0parsec, molto simile a quella di RCW\u00a034, visibile alcuni gradi a nordovest. Secondo alcuni studi tuttavia sarebbe fisicamente connessa alla nube VMR\u00a0B, a soli 1700\u00a0parsec di distanza. Il fronte di ionizzazione proverrebbe dalla stella HD\u00a078344, una supergigante blu di magnitudine 9,09. La nebulosa \u00e8 una forte sorgente di radiazione infrarossa ed \u00e8 probabilmente associata a due nubi molecolari con emissioni CO. La nube ospiterebbe dei fenomeni di formazione stellare, come \u00e8 provato dalla presenza di un maser ad acqua, situato a sudest della zona centrale della nebulosa, a cui sembra essere associata IRAS\u00a009017\u22124814, una delle 7 sorgenti di radiazione infrarossa note nella nube.\nIn direzione del Vela Molecular Ridge, nella parte nordoccidentale della costellazione, si trova una grande superbolla in espansione nota come GS263-02+45, estesa per oltre 600\u00a0parsec; questa struttura \u00e8 collocata sul Braccio di Perseo alla distanza di circa 5300\u00a0parsec, e sembra essere associata al giovanissimo ammasso aperto Bochum 7. La massa di idrogeno neutro contenuta nella superbolla \u00e8 pari a circa 1,5 milioni di masse solari ed \u00e8 stata probabilmente originata o dall'esplosione di una supernova, oppure dall'azione del vento stellare delle stelle giovani in essa contenute; se la causa dell'espansione \u00e8 imputabile a queste stelle, la sua et\u00e0 dinamica sarebbe compresa fra 13 e 30 milioni di anni. L'ammasso Bochum\u00a07 si trova ad una distanza paragonabile a quella della superbolla, o leggermente inferiore, e ci\u00f2 fa ritenere, assieme alle misurazioni del moto proprio delle sue componenti stellari, che sia legato ad essa; la sua formazione potrebbe essere legata all'interazione fra la superbolla e le nubi neutre circostanti: l'espansione di GS263-02+45 infatti potrebbe aver compresso queste nubi favorendo cos\u00ec i processi di formazione stellare. Bochum\u00a07 \u00e8 di fatto un'associazione\u00a0OB, essendo composto in prevalenza da stelle calde e massicce di classe spettrale O e B; la presenza a breve distanza di una sorgente infrarossa (IRAS\u00a008426-4601), fa pensare che nella regione siano attivi fenomeni di formazione stellare sequenziali.\nAl di l\u00e0 del Braccio di Perseo, o sul bordo estremo del Braccio Sagittario-Carena, in una regione ultraperiferica della Via Lattea, si estende la grande nebulosa Gum 26 (RCW 42); si tratta di una regione H II di grandi dimensioni, una delle pi\u00f9 massicce conosciute, la cui distanza \u00e8 stimata sui 6400\u00a0parsec. Secondo alcuni studi, questa nebulosa \u00e8 associata ad un \"chimney\" (\"camino\") galattico gigante, indicato con la sigla GSH\u00a0277+00+36; questa struttura, del diametro di circa 600\u00a0parsec, attraversa per intero il piano galattico, avendo una lunghezza pari a 1000\u00a0parsec. Ad esso \u00e8 associata una gran quantit\u00e0 di idrogeno neutro, mentre la struttura a colonna che costituisce il corpo del chimney appare vuota all'interno. L'origine della struttura non \u00e8 ben compresa, dato che alla distanza in cui essa giace non \u00e8 stato possibile individuare oggetti stellari o ammassi galattici in dissipazione; fra le varie possibilit\u00e0 \u00e8 stata inclusa quella di un possibile impatto di una nube ad alta velocit\u00e0 col piano galattico.\nAssociazioni OB.\nUn'associazione OB \u00e8 un'associazione stellare di recente formazione che contiene decine di stelle massicce di classe spettrale O e B, ossia blu e molto calde; si formano assieme nelle nubi molecolari giganti, il cui gas residuo, una volta che le stelle sono formate, viene spazzato via dal forte vento stellare. Entro pochi milioni di anni, gran parte delle stelle pi\u00f9 luminose dell'associazione esplodono come supernovae, mentre le stelle pi\u00f9 piccole sopravvivono per molto pi\u00f9 tempo, avendo una massa inferiore. Si crede che la gran parte delle stelle della nostra Galassia siano in origine appartenute ad associazioni OB. Paradossalmente, si possono conoscere pi\u00f9 facilmente le associazioni OB di altre galassie piuttosto che della nostra, a causa della presenza delle nubi oscure che mascherano la gran parte degli oggetti interni alla Via Lattea.\nLe maggiori associazioni OB visibili in direzione delle Vele appartengono tutte al Braccio di Orione. La pi\u00f9 prossima \u00e8 situata a circa 420\u00a0parsec ed \u00e8 nota come Vela\u00a0OB2, legata alla Nebulosa di Gum; in corrispondenza delle nubi C e D del Vela Molecular Ridge, a circa 850\u00a0parsec, vi sono le due associazioni R, Puppis\u00a0R2 e Vela\u00a0R2, le cui componenti stellari sono avvolte in tenui banchi nebulosi. Vela\u00a0OB1 \u00e8 invece la pi\u00f9 estesa, sebbene sia anche la pi\u00f9 remota, posta a oltre 1500\u00a0parsec di distanza.\nVela OB1.\nVela OB1 \u00e8 un'estesa associazione OB individuata nel 1978 e probabilmente legata alle regioni pi\u00f9 distanti del Vela Molecular Ridge; essa occupa la parte nordoccidentale delle Vele e contiene 15 stelle giganti di classe O e B facilmente individuabili, cui si aggiungono due supergiganti gialle di classe F e altre di massa inferiore. La sua estensione \u00e8 di circa 6\u00b0\u00a0x\u00a04\u00b0, che alla distanza media di 1690\u00a0parsec corrispondono a circa 180\u00a0x\u00a0120\u00a0parsec. Le stime della sua distanza infatti variano a seconda delle interpretazioni: tutti gli studiosi concordano sul fatto che quest'associazione \u00e8 composta da pi\u00f9 agglomerati di stelle, i quali secondo alcuni si trovano a 1200, 1700 e 2300\u00a0parsec di distanza e pertanto nei pressi della nube VMR\u00a0B, mentre secondo altri si trovano a 700, 1410 e 1430\u00a0parsec, dunque pi\u00f9 in prossimit\u00e0 delle nubi VMR\u00a0A e VMR\u00a0C. I vari sottogruppi sono stati indicati con le lettere A, B e C, e sono ordinati sia dal pi\u00f9 occidentale al pi\u00f9 orientale, sia dal pi\u00f9 vicino al pi\u00f9 lontano. Alle 15 stelle identificate nel 1978 se ne aggiungono 55 altrettanto luminose, ma fortemente oscurate dalle polveri interstellari; fra le componenti dell'associazione potrebbe esserci pure la nota sorgente di raggi X Vela\u00a0X-1, una pulsar binaria.\nAll'associazione sono legate probabilmente le nebulose Gum\u00a018 e Gum\u00a022, data la loro distanza compatibile, mentre le componenti pi\u00f9 luminose sono le giganti blu HD\u00a075211, di classe O e magnitudine 7,55, e CD-47\u00a04551 (LS\u00a01216), una stella con forti linee di emissione di magnitudine 8,45.\nVela OB2.\nVela OB2 \u00e8 l'associazione OB pi\u00f9 prossima al Sole visibile in direzione della costellazione delle Vele, nonch\u00e9 una delle pi\u00f9 vicine in assoluto, dopo l'associazione Scorpius-Centaurus; essendo alla distanza media di circa 410-420\u00a0parsec, viene a trovarsi fisicamente all'interno della Nebulosa di Gum. Vela\u00a0OB2 \u00e8 facilmente individuabile anche con un binocolo, grazie alla luminosit\u00e0 delle sue componenti, e persino ad occhio nudo, sotto buone condizioni osservative. L'associazione conta quasi un centinaio di componenti sparse su un diametro di circa 6\u00b0, le pi\u00f9 luminose delle quali sarebbero la stessa , situata apparentemente presso il suo centro geometrico, pi\u00f9 altre stelle di quarta e quinta magnitudine, come HD 68324, HD 64740 e HD 65818. Con lo studio dei dati del satellite Hipparcos, si \u00e8 potuto determinare che l'associazione Vela\u00a0OB2 di fatto coincide con l'esteso ammasso aperto catalogato negli anni trenta da Per Collinder con la sigla Cr 173, sebbene egli gli diede una diversa distanza. In effetti le stime sulla distanza di quest'associazione sono a tratti controverse, variando dai 380 ai 500\u00a0parsec, cos\u00ec come pure \u00e8 controversa la presenza all'interno dell'associazione della pulsar delle Vele.\nAlcuni scienziati hanno messo in dubbio l'appartenenza effettiva di all'associazione, poich\u00e9 la sua et\u00e0 sarebbe diversa rispetto alle stelle dell'associazione stessa: Vela\u00a0OB2 avrebbe infatti un'et\u00e0 di circa 10-20 milioni di anni, mentre sarebbe pi\u00f9 giovane, con un'et\u00e0 di circa 3-4 milioni di anni. Gli stessi scienziati hanno ipotizzato che l'intensa radiazione ultravioletta di questa stella di Wolf-Rayet possa aver spazzato via il gas residuo, interrompendo di fatto la formazione stellare. si collocherebbe inoltre al centro di un ben distinto sottogruppo, posto nei pressi dell'associazione; probabilmente questa separazione \u00e8 dovuta al fatto che i processi di formazione stellare hanno avuto luogo in pi\u00f9 punti distinti dell'originaria nube molecolare gigante, probabilmente in sequenza temporale.\nVela R2.\nVela R2 \u00e8 una brillante associazione comprendente stelle di classe B immerse in nebulosit\u00e0 diffuse; \u00e8 stata individuata nel 1975 e si estende in direzione della nube VMR\u00a0C per alcuni gradi quadrati. Essa comprende 9 stelle supermassicce di classe spettrale B e magnitudini comprese fra l'ottava e la quattordicesima, con un'et\u00e0 media di circa un milione di anni. La sigla R sta a indicare che l'associazione \u00e8 legata a delle nebulose a riflessione, fra le quali vdBH 25b, vdBH 27 e vdBH 28; a quest'ultima \u00e8 associato un gruppo di 8 stelle con deboli emissioni H\u03b1, mentre un altro gruppo con altre 8 stelle simili \u00e8 legato alla nube vdBH\u00a027. Queste stelle possiedono una massa notevolmente inferiore alle giganti di classe B e appartengono probabilmente alla stessa generazione delle componenti pi\u00f9 massicce di Vela\u00a0R2. Sul bordo sudoccidentale dell'associazione si trova un altro gruppo di 16 stelle H\u03b1, connesso a due oggetti\u00a0HH, a riprova della giovane et\u00e0 dell'associazione stessa. La distanza di Vela\u00a0R2 \u00e8 stata stimata attorno agli 850\u00a0parsec, nella stessa regione galattica delle nubi VMR\u00a0C e VMR\u00a0D. Nella stessa direzione si osserva un'altra stella, nota come vdBH\u00a025a; questa per\u00f2 non farebbe parte dell'associazione, ma sarebbe fisicamente connessa alla nube Gum\u00a019 (RCW\u00a034), posta a oltre 3000\u00a0parsec di distanza.\nPuppis R2.\nL'associazione Puppis R2 si individua a cavallo fra le costellazioni della Poppa e delle Vele; conta una decina di stelle di classe B e A situate sulla sequenza principale, avvolte in nebulosit\u00e0; l'associazione dista circa 950\u00a0parsec ed \u00e8 connessa fisicamente alla parte occidentale del Vela Molecular Ridge, in particolare alla nube D. L'associazione \u00e8 composta da due sottogruppi: il pi\u00f9 occidentale ricade completamente nella costellazione della Poppa e comprende le stelle nebulose vdBH 3, vdBH 4 e vdBH 7; il secondo sottogruppo sconfina nelle Vele e comprende NGC 2626, vdBH 18 e vdBH 20. Quest'ultimo sottogruppo in particolare appare esattamente sulla linea di vista della nube VMR\u00a0D e della regione H II Gum\u00a014 (RCW\u00a027); il sottogruppo pi\u00f9 occidentale invece si estende a nord di e a sud dell'associazione Puppis\u00a0R3, la quale, trovandosi a una distanza di circa 1600\u00a0parsec, non \u00e8 fisicamente connessa col Vela Molecular Ridge, ma costituisce un gruppo a parte probabilmente legato a Puppis\u00a0OB3."}
{"id": "2752923", "revid": "339392", "url": "https://it.wikipedia.org/wiki?curid=2752923", "title": "Associazione Sportiva Cisco Roma", "text": ""}
{"id": "2752932", "revid": "287204", "url": "https://it.wikipedia.org/wiki?curid=2752932", "title": "Open di Francia 1996", "text": "L'Open di Francia 1996, la 95\u00aa edizione degli Open di Francia di tennis, si \u00e8 svolto sui campi in terra rossa dello Stade Roland Garros di Parigi, Francia, \ndal 27 maggio al 9 giugno 1996.\nIl singolare maschile \u00e8 stato vinto dal russo Evgenij Kafel'nikov, \nche si \u00e8 imposto sul tedesco Michael Stich in 3 set col punteggio di 6\u20133, 6\u20134, 6\u20132.\nIl singolare femminile \u00e8 stato vinto dalla tedesca Steffi Graf, che ha battuto in finale in 3 set la spagnola Arantxa S\u00e1nchez Vicario.\nNel doppio maschile si sono imposti Evgenij Kafel'nikov e Daniel Vacek.\nNel doppio femminile hanno trionfato Lindsay Davenport e Mary Joe Fern\u00e1ndez. \nNel doppio misto la vittoria \u00e8 andata alla coppia formata da Patricia Tarabini e Javier Frana.\nSeniors.\nSingolare maschile.\n Evgenij Kafel'nikov ha battuto in finale Michael Stich 7\u20136(4), 7\u20135, 7\u20136(4)\nSingolare femminile.\n Steffi Graf ha battuto in finale Arantxa S\u00e1nchez Vicario 6\u20133, 6\u20137(4), 10\u20138\nDoppio maschile.\n Evgenij Kafel'nikov / Daniel Vacek hanno battuto in finale Guy Forget / Jakob Hlasek 6-2, 6-3\nDoppio Femminile.\n Lindsay Davenport / Mary Joe Fern\u00e1ndez hanno battuto in finale Gigi Fern\u00e1ndez / Nata\u0161a Zvereva 6-2, 6-1\nDoppio Misto.\n Patricia Tarabini / Javier Frana hanno battuto in finale Nicole Arendt / Luke Jensen 6-2, 6-2\nJunior.\nSingolare ragazzi.\n Alberto Mart\u00edn ha battuto in finale Bj\u00f6rn Rehnqvist, 6-3, 7-6\nSingolare ragazze.\n Am\u00e9lie Mauresmo ha battuto in finale Meghann Shaughnessy, 6-0, 6-4\nDoppio ragazzi.\n S\u00e9bastien Grosjean / Olivier Mutis hanno battuto in finale Jan-Ralph Brandt / Daniel Elsner, 6-2, 6-3\nDoppio ragazze.\n Alice Canepa / Giulia Casoni hanno battuto in finale Anna Kurnikova / Ludmila Varmu\u017eov\u00e1, 6-2, 5-7, 7-5"}
{"id": "2752933", "revid": "767487", "url": "https://it.wikipedia.org/wiki?curid=2752933", "title": "L'educanda", "text": "L'educanda \u00e8 un film di genere softcore-commedia erotica all'italiana, girato ad Alatri (provincia di Frosinone) nel 1975 (ma distribuito nel 1976) da Franco Lo Cascio (futuro pornoregista con il nome di Luca Damiano).\nLo stesso Lo Cascio ha curato la sceneggiatura, sulla base di un soggetto proprio, insieme a Piero Regnoli, prolifico autore di testi cinematografici (ne ha firmati otto nel solo 1975).\nCaratteristiche.\nIl film si segnala per la presenza nel \"cast\" del caratterista Umberto D'Orsi, qui nella sua ultima interpretazione prima della morte) nel ruolo del sindaco, e dello scenografo Demofilo Fidani.\nLo Cascio appare anche nel film nel ruolo di un venditore di scarpe e consigliere comunale (non accreditato come attore nei titoli di coda).\nRiguardo a questa produzione, ha dichiarato il regista:\nTrama.\nLa diciottenne Patrizia, non appena terminato l'anno scolastico in collegio, fa ritorno al suo paese andando ospite della nonna e ritrovando le sue amiche d'infanzia. In virt\u00f9 del suo carattere vivace ed estroverso, organizza per s\u00e9 ed i suoi amici una sala da ballo in un capannone di cui \u00e8 proprietario un notaio che per\u00f2, intendendo abbattere la struttura per una speculazione edilizia, fa intervenire le forze dell'ordine per allontanare i giovani dall'edificio.\nLa ragazza e le sue tre disinibite amiche, istruite dalla prostituta Marilena detta \"la bolognese\", pronta a dar loro lezioni di seduzione, riescono nell'intento di mettere spalle al muro l'amministrazione comunale, non prima di aver sedotto il tabaccaio, il fotografo ed il macellaio, tutti componenti del consiglio comunale che le aiuteranno a documentare le malefatte del perfido notaio e del fratello avvocato."}
{"id": "2752938", "revid": "22475", "url": "https://it.wikipedia.org/wiki?curid=2752938", "title": "Il Morandini", "text": "Il Morandini. Dizionario dei film \u00e8 un dizionario enciclopedico di cinema pubblicato da Zanichelli, curato dal critico Morando Morandini insieme alla moglie Laura e alla figlia Luisa, anche lei critica cinematografica. Dopo la morte della moglie, il dizionario fu curato dal padre e dalla figlia. Dalla scomparsa di Morando nel 2015, il dizionario \u00e8 aggiornato da Luisa Morandini.\nStoria.\nEdito per la prima volta nel 1998, \"Il Morandini\" \u00e8 annualmente aggiornato con una nuova edizione. Il dizionario \u00e8 disponibile dal 2000 anche con CD-ROM allegato, poi divenuto DVD dall'edizione del 2012. Dal 2014 ospita anche una sezione dedicata alle serie televisive. In ogni scheda c'\u00e8 un giudizio critico che va da una a cinque stellette, il voto pi\u00f9 alto: un'abitudine presa lavorando al quotidiano \"La Notte\", dove Morando Morandini si occupava della critica degli spettacoli."}
{"id": "2752948", "revid": "729019", "url": "https://it.wikipedia.org/wiki?curid=2752948", "title": "Lerici (casa editrice)", "text": "Lerici \u00e8 stata una casa editrice fondata nel 1927 da Carlo Maurilio Lerici. Pubblic\u00f2 fino agli anni cinquanta per il Centro di prospezioni geominerarie (poi Fondazione Lerici). Nel 1956, Roberto Lerici la rifond\u00f2 con il sostegno economico di Aldo Rosselli (figlio di Nello) e dello zio Carlo Maurilio, volgendola all'editoria letteraria. Fra i collaboratori pi\u00f9 prestigiosi si ricordano: Angelo Maria Ripellino, Oreste Macr\u00ec, Mario Luzi, Roberto Sanesi, Romano Bilenchi, Walter Pedull\u00e0 che fu direttore della Casa Editrice e il capo redattore Magdalo Mussio che nel 1963 diresse la collana Marcalibri associata alla rivista Marcatr\u00e9 diretta da Eugenio Battisti e legata al Gruppo 63. La Casa editrice fu chiusa nel 1967.\nTra gli scrittori pi\u00f9 significativi pubblicati dalla casa editrice si ricordano, tra gli autori stranieri, molti dei quali tradotti per la prima volta in Italia: Endre Ady, Roland Barthes, Aleksandr Blok, Hermann Broch, Witold Gombrowicz, Naz\u0131m Hikmet, Langston Hughes, Antonio Machado, Norman Mailer, Fernando Pessoa, Ezra Pound, Henry Roth, Isaac Bashevis Singer, Robert Walser e Wystan Hugh Auden.\nTra gli italiani, alcuni dei quali pubblicati per la prima volta dalla casa editrice: Carmelo Bene, Edith Bruck, Lorenzo Calogero, Maurizio Calvesi, Gillo Dorfles, Angelo Fiore, Emilio Garroni, Vittorio Gassman, Dacia Maraini, Giorgio Orelli, Antonio Pizzuto, Giorgio Saviane."}
{"id": "2752949", "revid": "1310927", "url": "https://it.wikipedia.org/wiki?curid=2752949", "title": "Shlomi Arbeitman", "text": ""}
{"id": "2752951", "revid": "155634", "url": "https://it.wikipedia.org/wiki?curid=2752951", "title": "Open di Francia 1996 - Singolare maschile", "text": "Evgenij Kafel'nikov ha battuto in finale Michael Stich 7-6(4) 7-5 7-6(4)."}
{"id": "2752954", "revid": "184755", "url": "https://it.wikipedia.org/wiki?curid=2752954", "title": "Centrale del latte di Brescia", "text": "La centrale del latte di Brescia \u00e8 un'azienda lattiero casearia con sede a Brescia.La storia di Centrale ha inizio nel 1931 e parte ovviamente dal latte. Scopo della centrale del latte di Brescia era infatti assicurare ai cittadini il controllo igienico di questo alimento e garantirne ogni giorno la distribuzione. Una missione storica, alla quale l'azienda non \u00e8 mai venuta meno. Dal 1931 a oggi infatti, comprendendo il periodo di guerra, la Centrale del Latte di Brescia non ha mai interrotto la propria produzione, nemmeno per un giorno.\nLa storia.\nNel 1929 su volere del regio decreto n. 994 del 29 maggio nasce la Centrale del Latte di Brescia (il nome dell'epoca era Centrale comunale del latte) , societ\u00e0 municipalizzata del comune di Brescia, i cui lavori di realizzazione vengono ultimati nel 1930. L'inizio vero e proprio dell'attivit\u00e0 produttiva si ha a partire dal 1931 con la distribuzione capillare del latte fresco in pi\u00f9 punti di rivendita cittadini.\nLa distribuzione di latte continua anche durante la seconda guerra mondiale. Centrale del Latte di Brescia conosce negli anni sessanta un'epoca di grande sviluppo e vede raddoppiare il volume di produzione di latte, portando alla necessit\u00e0 della costruzione di nuovi impianti. Nel 1962, viene introdotto un nuovo reparto di confezionamento basato su contenitori a perdere in cartone accoppiato della Tetra Pak, che sostituiscono le iniziali bottiglie in vetro e si affermano tra i bresciani con il nome di \" Triangolo\".\nNel 1963 la Centrale inizia la produzione di latte a lunga conservazione dotandosi del primo impianto U.H.T. in Italia.\nNel 1996 l'azienda cambia denominazione da \"Societ\u00e0 comunale del latte\" a \"Centrale del Latte di Brescia S.p.A.\" trasformandosi cos\u00ec da azienda comunale (gestita in economia) in societ\u00e0 per azioni.\nNel 1998 inizia la distribuzione delle buste di insalata quarta gamma.\nNel 2001 il latte fresco viene confezionato in bottiglie in PET. Nel 2005 nasce il latte microfiltrato. Dal 2009 Centrale avvia la produzione di latte alta digeribilit\u00e0, rivolto a chi \u00e8 intollerante al lattosio. Prima viene lanciato il latte UHT a lunga conservazione e poi, nel 2010, il latte pastorizzato microfiltrato. Nel 2012 inizia la produzione di affettati in vaschetta.\nNel 2015 viene inaugurato il nuovo reparto produttivo, sempre in via Lamarmora.\nA ottobre 2020 Centrale annuncia il confezionamento del latte in bottiglie la cui plastica PET \u00e8 realizzata con il 50% di PET riciclato (RPET).\nI prodotti.\nCentrale si caratterizza per la produzione di latte fresco, latte microfiltrato, latte U.H.T. a lunga conservazione, mascarpone, panna fresca, Yogel\u00e8 (un semilavorato pronto all'uso a base di yogurt) e Recappuccio."}
{"id": "2752961", "revid": "1632387", "url": "https://it.wikipedia.org/wiki?curid=2752961", "title": "Lullabies for the Dormant Mind", "text": "Lullabies for the Dormant Mind \u00e8 il secondo album della band melodic death metal/metalcore canadese The Agonist ed \u00e8 stato prodotto da Christian Donaldson. L'album mostra un sound differente rispetto a \"Once Only Imagined\" ed \u00e8 influenzato da jazz, musica classica, opera, grindcore, thrash e black metal.. Sono stati prodotti tre video per i singoli \"...And Their Eulogies Sang Me to Sleep\", \"Birds Elope with the Sun\" e \"Thank You, Pain\"."}
{"id": "2752962", "revid": "2166030", "url": "https://it.wikipedia.org/wiki?curid=2752962", "title": "Agnese di Waiblingen", "text": "Era la seconda figlia dell'imperatore Enrico IV e di Berta di Savoia. Era sorella dell'imperatore Enrico V.\nAttraverso Agnese si fond\u00f2 il rapporto fra gli Staufen ed i Babenberg.\nDeceduta alla veneranda et\u00e0 (per quei tempi) di quasi 71 anni, fu sepolta con il secondo marito Leopoldo III nel monastero agostiniano di Klosterneuburg.\nMatrimonio con Federico I.\nAll'et\u00e0 di sette anni, il 24 marzo 1079 fu fidanzata al duca Federico I di Svevia; il matrimonio ebbe luogo sette anni dopo e ne nacquero undici figli:\nMatrimonio con Leopoldo III.\nUn anno dopo la morte di Federico, avvenuta nel 1105, spos\u00f2 Leopoldo III di Babenberg (1073 \u2013 1136), al quale diede:\nCollegamenti esterni.\nin lingua tedesca:"}
{"id": "2752969", "revid": "1310927", "url": "https://it.wikipedia.org/wiki?curid=2752969", "title": "Itay Shechter", "text": "Carriera.\nEsordisce in prima squadra a 18 anni nel Hapoel Nazareth Illit dove ha la possibilit\u00e0 di guadagnarsi un posto da titolare nella squadra. Con il club israeliano colleziona 21 presenze e 3 reti.\nA 19 anni viene acquistato dal Maccabi Netanya. Con il club israeliano gioca 3 stagioni e colleziona 83 presenze e 21 gol.\nNell'estate 2009 viene acquistato dall'Hapoel Tel Aviv.\nNell'estate 2011 viene acquistato dal Kaiserslautern.\nL'8 agosto 2012 passa in prestito allo Swansea City, squadra di Premier League."}
{"id": "2752971", "revid": "79968", "url": "https://it.wikipedia.org/wiki?curid=2752971", "title": "Tappeto di guerra", "text": "Con tappeto di guerra si fa riferimento a un particolare tipo di tappeto afgano, realizzato a partire dalla fine degli anni settanta e per tutti gli anni ottanta del Novecento: si hanno tracce di una produzione massiccia di questi tappeti durante il periodo dell'intervento sovietico, avvenuto tra il 1979 e il 1988, e durante la successiva resistenza dei mujaheddin, fino alla costituzione dell'Emirato Islamico dell'Afghanistan, il regime talebano. L'intervento militare americano ha dato un nuovo impulso a questa produzione.\nMotivi.\nI tappeti di guerra sono cos\u00ec chiamati perch\u00e9 i motivi in essi rappresentati sono figurativi e a tematiche militari: elicotteri e kalashnikov sono le iconografie che sostituiscono i temi tradizionali dei tappeti, a fini propagandistici e per innegiare al jih\u0101d.\nSecondo alcuni studiosi, i tappeti di guerra sono pi\u00f9 semplicemente la deriva di una decadenza nei motivi gi\u00e0 in corso prima dell'intervento russo, ossia di un conflitto tra motivi tradizionali e pi\u00f9 moderni gi\u00e0 in corso negli anni sessanta."}
{"id": "2752974", "revid": "1305772", "url": "https://it.wikipedia.org/wiki?curid=2752974", "title": "Naked objects", "text": "I Naked objects (oggetti nudi) costituiscono un pattern architetturale (un modello architetturale) utilizzato in ingegneria del software.\nDefinizione.\nIl modello dei naked objects \u00e8 definito tramite tre principi:\n1. \"Tutta\" la logica di funzionamento deve essere incapsulata all'interno degli oggetti di dominio. Questo principio non\n\u00e8 di esclusiva pertinenza dei naked objects: esso \u00e8 semplicemente un rafforzamento delle regole dell'incapsulamento.\n2. L'interfaccia utente deve essere una rappresentazione diretta degli oggetti di dominio, in cui tutte le azioni effettuate\ndall'utente consistono esplicitamente nel creare, o nel richiamare, oggetti di dominio, e/o invocare metodi su questi oggetti.\nAnche questo principio non appartiene solo ai naked objects: \u00e8 solo una interpretazione pi\u00f9 stringente di una\ninterfaccia utente orientata agli oggetti (object-oriented user interface - OOUI).\nL'idea originale nel modello dei naked objects risiede nella combinazione dei due principi precedenti, per formare\nil terzo principio:\n3. L'interfaccia utente dovrebbe essere creata automaticamente al 100% dalla definizione degli oggetti di dominio.\nCi\u00f2 pu\u00f2 essere realizzato usando numerose tecnologie diverse, inclusa la generazione automatica di codice sorgente;\nimplementazioni di questo modello finora hanno privilegiato la tecnologia della riflessione.\nIl modello dei naked objects fu descritto per la prima volta con metodo formale nella tesi di laurea di Richard Pawson\nche comprende una approfondita investigazione di vari spunti antecedenti e ispirazioni per arrivare al modello attuale,\nincludendo per esempio l'interfaccia utente del programma \"Morphic\".\nI naked objects hanno come tipico antagonista l'architettura \"modello-vista-controllore\" (model-view-controller).\nComunque, la versione\npubblicata nella tesi di Pawson (vedi Note) contiene una prefazione di Trygve Reenskaug, il quale formul\u00f2 per primo\nl'architettura \"modello-vista-controllore\", nella quale suggerisce come i naked objects risultano pi\u00f9 vicini alla suddetta\narchitettura, che non molte altre interpretazioni e implementazioni successive.\nBenefici.\nLa tesi di Pawson descrive quattro benefici del modello:\nLimitazioni.\nL'interfaccia utente auto-generata \u00e8 potenzialmente adatta per applicazioni a s\u00e9 stanti, ma non per applicazioni transienti\no di servizio.\nAmbienti di sviluppo Software.\nSono attualmente disponibili vari ambienti di sviluppo e framework che implementano il modello dei naked objects:\nEsperienze pratiche.\nIl Dipartimento per gli Affari Sociali e Familiari dell'Irlanda ha realizzato una \"suite\" di applicazioni di alto livello\nutilizzando il modello naked objects.\nCome attivit\u00e0 che fa parte del Programma per la Modernizzazione della Fornitura del Servizio, il Dipartimento ha\nprogettato una nuova architettura di alto livello sia per i suoi nuovi obiettivi di business, che per ottenere una maggiore\nagilit\u00e0 nel servizio valutato nel lungo termine.\nIl modello naked objects costituisce un elemento chiave in questa architettura.\nNel novembre del 2002, il Dipartimento ha messo in servizio una nuova applicazione che rimpiazza il suo sistema\npreesistente per l'amministrazione dei sussidi ai bambini. Si ritiene che questa sia la prima applicazione che fa uso del\nmodello naked objects, per la prima volta nel mondo.\nL'esperienza del Dipartimento nella realizzazione di questa prima applicazione, comprese le impressioni d'uso degli utenti\na questa nuova interfaccia utente, \u00e8 documentata estensivamente nella tesi di Pawson.\nUno degli aspetti che pi\u00f9 colpiscono dell'esperienza del Dipartimento \u00e8 stato il modo in cui la tecnica naked objects\nha permesso il riuso dei componenti in modo molto spinto.\nUna volta che un oggetto di dominio, come ad esempio l'oggetto \"Cliente\", \u00e8 stato definito per una applicazione, esso\n\u00e8 stato poi rapidamente adattato con una minima rimaneggiatura e ampliamento, per essere riusato in altre situazioni.\nQuesto suggerisce che tale approccio potrebbe diventare privilegiato nell'ambito governativo, dove il riuso \u00e8 visto come\nuna potente tecnica per scomporre in parti pi\u00f9 semplici gli esistenti sistemi di gestione monolitici e specializzati.\nLa politica inglese dell'\"Amministrazione in Trasformazione\" \u00e8 particolarmente incline a vedere il riuso come un'esigenza\nobbligatoria dei nuovi sistemi di amministrazione pubblica, sia sfruttando altri componenti del sistema amministrativo,\nche realizzandone di nuovi e mettendoli poi a disposizione.\nIl riutilizzo \u00e8 spesso visto in termini di servizi offerti, ma l'approccio a oggetti pu\u00f2 essere altrettanto efficace.\nLa fase iniziale messa in opera dal Dipartimento, denominata \"Architettura Naked Objects\", fu affidata su contratto\na un ente esterno\nma in seguito l'architettura fu riveduta sfruttando l'ambiente open source Naked Objects,\nche attualmente costituisce le basi per lo sviluppo delle applicazioni future, come confermato dalla richiesta di appalti\nper un programma quadriennale di ulteriori applicazioni da costruire usando i naked objects\nCritiche.\nIl modello naked objects ha sollevato una discreta quantit\u00e0 di critiche fin dalla prima dimostrazione pubblica dell'idea,\navvenuta alla conferenza OOPSLA 2001, con la denominazione di\nTechnologie Intriganti.\nLe critiche si sono di solito concentrate su una di queste tre aree:\nNella letteratura accademica della programmazione orientata agli oggetti, e della progettazione domain-driven, si\npossono trovare argomentazioni sia pro che contro questa idea.\nNessuna di queste critiche colpisce solamente i naked objects, ma il fatto che i naked objects combinano tutte e\ntre queste problematiche, li rende pi\u00f9 esposti.\nRelazioni con altre idee.\nIl modello naked objects ha rilevanza verso parecchie altre discipline e/o correnti di pensiero, tra cui:\nL'esperienza del Dipartimento irlandese, descritto sopra, \u00e8 anche stata probabilmente la pi\u00f9 vasta applicazione di tecniche di sviluppo agile di software, in un'organizzazione del settore pubblico, a livello mondiale."}
{"id": "2752991", "revid": "92723", "url": "https://it.wikipedia.org/wiki?curid=2752991", "title": "Pedro Gonz\u00e1lez (beato)", "text": "Biografia.\nIl giovane Pietro (Pedro) nacque ad Astorga nel 1190, dalla nobile famiglia spagnola di Fr\u00f3mista, nipote del vescovo di Palencia; fin da giovane fu canonico dell'omonima cattedrale.\nIl giovane nobile viveva nel lusso e negli agi, ma un giorno un'incidentale caduta da cavallo lo gett\u00f2 in una pozzanghera facendogli subire cos\u00ec le risate dei presenti; questo fatto apparentemente insignificante permise a Pietro di sentire l'inconsistenza e la vanit\u00e0 delle cose e del successo mondano, portandolo a desiderare una vita austera e religiosa: si fece frate ed entr\u00f2 nell'Ordine domenicano.\nFu confessore di Ferdinando III di Castiglia, che lo port\u00f2 con s\u00e9 durante le battaglie contro i Mori nella \"reconquista\"; ma principalmente si dedic\u00f2 ai poveri: instancabile predicatore, convert\u00ec ed istru\u00ec molti uomini e marinai e pescatori della Galizia che lo invocano come loro protettore con il nome di san Telmo. \nMor\u00ec a Tui, nella cui cattedrale riposa il suo corpo.\nIl culto.\nDal Martirologio Romano: \"A T\u00fay nella Galizia in Spagna, beato Pietro Gonz\u00e1lez, detto Telmo, sacerdote dell'Ordine dei Predicatori, che, divenuto tanto umile quanto in passato era stato desideroso di gloria, si adoper\u00f2 nel dare aiuto ai poveri, specialmente marinai e pescatori\".\nFu beatificato nel 1254 da papa Innocenzo IV e il culto fu confermato nel 1741 da papa Benedetto XIV.\nIl diminutivo \"Elmo\" o \"Telmo\" appartiene propriamente al martire vescovo Sant'Erasmo (morto nel 303) la cui contrazione fu Emo poi Elmo. Sant'Erasmo \u00e8 comunemente il patrono dei pescatori e marinai e Pietro Gonz\u00e1lez in particolare di quelli spagnoli e portoghesi, entrambi vengono spesso invocati come sant'Elmo.\nLa diocesi di Tui-Vigo, che lo venera come patrono, ha intrapreso un processo formale di canonizzazione di Pedro Gonz\u00e1lez Telmo. Nel 2016 le confraternite di Tui, Porto e Fr\u00f3mista si unirono per richiedere la sua canonizzazione a papa Francesco, che risiedette nel quartiere di San Telmo a Buenos Aires."}
{"id": "2752999", "revid": "287234", "url": "https://it.wikipedia.org/wiki?curid=2752999", "title": "Cost controller", "text": ""}
{"id": "2753003", "revid": "767487", "url": "https://it.wikipedia.org/wiki?curid=2753003", "title": "Diane Bish", "text": "Svolge l'attivit\u00e0 concertistica come organista e direttore d'orchestra in Nord America ed in Europa, ed \u00e8 ideatrice e conduttrice del programma di divulgazione musicale \"The Joy of Music\".\nBiografia.\nHa iniziato gli studi in Kansas con Dorothy Addy, proseguendo poi in Europa, grazie a borse di studio, perfezionandosi ad Amsterdam con Gustav Leonhardt, ed a Parigi con Nadia Boulanger e Marie-Claire Alain .\nNel 1970 inizia l'attivit\u00e0 di organista, proseguita poi per pi\u00f9 di 20 anni, presso la Coral Ridge Presbyterian Church di Fort Lauderdale, in Florida, dove progetta anche un grandissimo organo, costruito dai Ruffatti, e istituisce corsi di insegnamento per la musica sacra.\nNel frattempo inizia la produzione di un programma televisivo settimanale, \"The Joy of Music\", in cui propone l'ascolto di concerti da lei eseguiti in tutto il mondo su alcuni tra i pi\u00f9 importanti organi, in chiese o sale da concerto; spesso la musica \u00e8 introdotta da una breve spiegazione dell'artista.\nNel 1989, le viene assegnato il premio dalla \"National Federation of Music Clubs\".\nDiscografia.\nDiane Bish \u00e8 stata la prima americana ad effettuare la registrazione di una esecuzione con i quattro organi della Cattedrale di Friburgo.\nIn pi\u00f9 di 30 album sono raccolte registrazioni di musica per organo, organo ed orchestra, organo ed arpa."}
{"id": "2753010", "revid": "1543377", "url": "https://it.wikipedia.org/wiki?curid=2753010", "title": "Hafragilsfoss", "text": "Hafragilsfoss (che in lingua islandese significa: \"cascata del canyon della capra\") \u00e8 una delle tre maggiori cascate del fiume J\u00f6kuls\u00e1 \u00e1 Fj\u00f6llum, situate tutte nella sua parte pi\u00f9 spettacolare: il maestoso canyon J\u00f6kuls\u00e1rglj\u00fafur, nella regione Nor\u00f0urland eystra, la parte nord-est dell'Islanda.\nDescrizione.\nCirca 30 km prima di sfociare nella baia \u00d6xarfj\u00f6r\u00f0ur nell'Islanda settentrionale, il fiume J\u00f6kuls\u00e1 \u00e1 Fj\u00f6llum cade da pi\u00f9 cascate. La prima delle quali \u00e8 il Selfoss, seguita dalla grandiosa Dettifoss. Ancora pi\u00f9 a nord, verso valle, a due chilometri da Dettifoss, si trova la terza potente cascata: Hafragilsfoss, il cui nome significa \"cascata del canyon della capra\".\nLa cascata si getta con un salto di 27 m e una larghezza di 91 m in un antico cratere in un paesaggio surreale, su una delle faglie eruttive pi\u00f9 lunghe dell'Isola (80 km) e attive del pianeta.\nLa cascata \u00e8 nota dalla Grettis saga, dove gioca un importante e leggendario ruolo. Il nome \"Hafragil\", Canyon o Gola della Capra, deriva dalla leggenda secondo cui la gigantessa Kr\u00e1ka vi avrebbe fatto pascolare le sue capre mentre si riposava."}
{"id": "2753031", "revid": "297218", "url": "https://it.wikipedia.org/wiki?curid=2753031", "title": "Vito Mele", "text": ""}
{"id": "2753040", "revid": "767487", "url": "https://it.wikipedia.org/wiki?curid=2753040", "title": "J\u00f6kuls\u00e1rglj\u00fafur", "text": "Lo J\u00f6kuls\u00e1rglj\u00fafur \u00e8 il grandioso canyon situato nel nord dell'Islanda, formato dal fiume glaciale J\u00f6kuls\u00e1 \u00e1 Fj\u00f6llum, le cui acque gelide e grigie di sedimenti, ma anche blu-verdi, in alcuni specchi trasparenti, provengono direttamente dal Vatnaj\u00f6kull, per poi riversarsi in mare a nord in corrispondenza della baia di \u00d6xarfj\u00f6r\u00f0ur. Nel suo corso ha creato uno dei canyon pi\u00f9 grandi del paese (il J\u00f6kuls\u00e1rglj\u00fafur), la cascata pi\u00f9 grande per estensione del fronte d'acqua d'Europa (Dettifoss) ed una miriade di grotte e formazioni laviche particolarissime e ampie valli ricche di vegetazione.\nL'area appartiene alle placche di palatonite nord islandesi ed \u00e8 il risultato di ampie attivit\u00e0 vulcaniche antiche e recenti, glaciazioni e violentissime eruzioni ed alluvioni che con il passare del tempo hanno lasciato sul territorio tracce uniche di conformazione del territorio.\nLa straordinaria conformazione della gola, in cui si possono ritrovare regolarissime colonne di basalto, cascate, grotte, tracce di antichissimi crateri, picchi, \u00e8 un altro dei luoghi unici d'Islanda, paragonabile a pochi luoghi sulla Terra per la sua eccezionale bellezza, uno di questi \u00e8 certamente il Gran Canyon in Arizona.\nLo J\u00f6kuls\u00e1rglj\u00fafur \u00e8 oggi un parco nazionale. Venne fondato nel 1973, copre 150\u00a0km\u00b2 e 35\u00a0km di percorso del fiume J\u00f6kuls\u00e1 \u00e1 Fj\u00f6llum. La parte pi\u00f9 settentrionale, \u00c1sbyrgi, venne unita nel 1978. Nel 2008 entr\u00f2 a far parte dell'immenso parco nazionale del Vatnaj\u00f6kull, che ricopre pi\u00f9 di 12.000\u00a0km\u00b2 di territorio.\nIl Centro visitatori si trova ad \u00c1sbyrgi.\nNei secoli passati l'area di \u00c1s \u00e8 stata una delle zone maggiormente popolate dell'intera isola. Questo grazie al particolare microclima che regna nella regione e per i suoi ampi campi da pascolo. Nel XVIII secolo l'intera area venne completamente devastata dall'alluvione dello J\u00f6kuls\u00e1 \u00e1 Fj\u00f6llum che distrusse gran parte dei centri abitati e rese sterili gli ampi pascoli decretando la fine della prosperit\u00e0 dell'intera area.\nSalvo alcune eccezioni, quali la presenza del poeta Einar Benediktsson (1864-1940) che abit\u00f2 presso la fattoria di \u00c1s nel periodo pi\u00f9 fecondo della sua poesia, l'intera zona, compresa l'area di \u00c1sbyrgi \u00e8 rimasta completamente disabitata.\nLe principali meraviglie naturali che si trovano lungo lo J\u00f6kuls\u00e1rglj\u00fafur sono:"}
{"id": "2753045", "revid": "113854022", "url": "https://it.wikipedia.org/wiki?curid=2753045", "title": "Lo specchio di Dio", "text": "Lo specchio di Dio (\"Jesus Video\") \u00e8 un romanzo di fantascienza di Andreas Eschbach, apparso nel 1998. \u00c8 stato pubblicato in Italia per la prima volta nel 2002 dalla Fanucci.\nTrama.\nDurante uno scavo archeologico in Israele, lo studente di college americano Cornelius Stephen Foxx scopre i resti di un uomo che apparentemente \u00e8 morto circa duemila anni fa. Tra gli effetti personali del morto vi \u00e8 un piccolo sacchetto di tela che contiene il manuale utente per una videocamera digitale. Foxx scoprir\u00e0 successivamente che questo particolare modello non sar\u00e0 distribuito dal suo produttore che fra tre anni,comincia quindi ad ipotizzare che lo scheletro potrebbe appartenere ad un viaggiatore nel tempo proveniente dal futuro, andato indietro nel tempo per filmare un evento significativo precedente di due millenni: la resurrezione di Ges\u00f9.\nIl magnate dei media John Kaun, finanziatore dello scavo, avv\u00eca una ricerca per la fotocamera, che sembra essere stata nascosta in una localit\u00e0 sconosciuta, e coinvolge nella suddetta ricerca il professor Wilford-Smith, direttore dello scavo archeologico. Stephen, che non viene coinvolto nelle operazioni, inizia le ricerche con l'aiuto di Judith Menez e di suo fratello, Yehoshuah. Una lotta contro il tempo che presto diventa pi\u00f9 pericolosa di quanto immaginato, mentre la Chiesa cattolica romana pone in atto quanto in suo potere per mantenere riservata la notizia.\nStephen e Judith si rendono conto che lo sfortunato viaggiatore nel tempo non faceva parte di una missione organizzata, ma si \u00e8 ritrovato catapultato indietro nel tempo durante una normale escursione turistica; riescono a scoprire che la telecamera \u00e8 custodita da un ordine segreto di monaci da secoli, ma non sono in grado di accedere al filmato perch\u00e9 le batterie sono scariche. Mentre i militari israeliani e gli agenti di Kaun li inseguono, fuggono nel deserto, dove rischiano di soccombere al caldo.\nI due giovani sono salvati da John Kaun e dal professor Wilford-Smith, che provano a riattivare la telecamera. \u00c8 in quel momento che compaiono Padre Scarfaro e gli altri agenti della Chiesa: la telecamera viene distrutta e Padre Scarfaro spiega che se Ges\u00f9 fosse vissuto oggi, sarebbe stato solo un piantagrane.\nPassano tre anni. Stefano riceve una telefonata da una societ\u00e0 di video e scopre finalmente la verit\u00e0: Wilford-Smith aveva scoperto una prima videocassetta nel 1947, ma non aveva modo di guardarne il contenuto perch\u00e9 una tecnologia idonea non era ancora stata inventata. Ed ha appena acquistato un nuovo player video in grado di riprodurre il filmato.\nIn quel momento, un commando armato entra in casa Wilford-Smith e sequestra la cassetta. Il professore non ha alcun problema: centinaia di copie sono gi\u00e0 state diffuse in tutto il mondo. Il video si diffonde, e le reazioni variano molto: per alcune persone l'uomo umile nel filmato, e il suo messaggio di amore, sono profondamente toccanti, altri riescono solo a vedere un video confuso e poco interessante.\nAltri due anni e mezzo dopo: Stefano e Judith, fidanzati, gestiscono insieme un motel. Si incontrano con Peter Eisenhardt, uno scrittore tedesco che ha fatto parte anche della squadra di John Kaun e crede ancora che il video sia un falso. Un giovane di nome John entra nel bar del motel e, prima di salire sul bus per l'aeroporto, dice loro che sta per partire per un viaggio turistico in Israele, e mostra loro la sua nuova videocamera digitale.\nAdattamenti.\nNel 2002, il romanzo \u00e8 stato adattato in un film tv in due parti dal titolo \"Das Jesus Video\" dalla TV tedesca ProSieben stazione. Il plot del film \u00e8 piuttosto differente dal romanzo: ad esempio, Stephen scopre che egli stesso \u00e8 il viaggiatore del tempo, e Judith (Sharon nel film) lo accompagna indietro nel tempo; inoltre il video di Ges\u00f9, mostrato verso la fine, \u00e8 totalmente difforme rispetto a quello descritto nel libro."}
{"id": "2753049", "revid": "107831", "url": "https://it.wikipedia.org/wiki?curid=2753049", "title": "Heineken Open 2010", "text": "L'Heineken Open 2010 \u00e8 stato un torneo di tennis giocato sul cemento nella categoria ATP World Tour 250 series nell'ambito dell'ATP World Tour 2010. \u00c8 stata la 43\u00aa edizione dell'Heineken Open.Si \u00e8 giocato nell'ASB Tennis Centre di Auckland in Nuova Zelanda,dall'11 al 17 gennaio 2010.\nPartecipanti.\nAltri partecipanti.\nGiocatori che hanno ricevuto la wild card nel tabellone principale:\nGiocatori passati dalle qualificazioni:\nGiocatori Lucky Loser:\nCampioni.\nSingolare.\n John Isner ha battuto in finale Arnaud Cl\u00e9ment, 6\u20133, 5\u20137, 7\u20136(2).\nDoppio.\n Marcus Daniell / Horia Tec\u0103u hanno battuto in finale Marcelo Melo / Bruno Soares, 7\u20135, 6\u20134."}
{"id": "2753064", "revid": "219355", "url": "https://it.wikipedia.org/wiki?curid=2753064", "title": "Carbonili", "text": ""}
{"id": "2753065", "revid": "83531", "url": "https://it.wikipedia.org/wiki?curid=2753065", "title": "Giro di Amburgo 1996", "text": "Il Giro di Amburgo 1996, prima edizione della corsa, si svolse l'8 aprile 1996. Fu vinta dall'italiano Rossano Brasi che termin\u00f2 la gara in 3h33'18\", imponendosi in solitaria sui tedeschi Bert Dietz e Steffen Rein che precedettero il gruppo principale."}
{"id": "2753067", "revid": "219355", "url": "https://it.wikipedia.org/wiki?curid=2753067", "title": "Gruppo carbonile", "text": ""}
{"id": "2753069", "revid": "219355", "url": "https://it.wikipedia.org/wiki?curid=2753069", "title": "Gruppi carbonile", "text": ""}
{"id": "2753071", "revid": "219355", "url": "https://it.wikipedia.org/wiki?curid=2753071", "title": "Gruppi carbonili", "text": ""}
{"id": "2753075", "revid": "1442080", "url": "https://it.wikipedia.org/wiki?curid=2753075", "title": "Heineken Open 2010 - Singolare", "text": "Il singolare dell'Heineken Open 2010 \u00e8 stato un torneo di tennis facente parte dell'ATP World Tour 2010.\nJuan Mart\u00edn del Potro, detentore del titolo, ha deciso di non partecipare al torneo.\nJohn Isner ha vinto il torneo battendo in finale Arnaud Cl\u00e9ment 6-3, 5-7, 7-6(2)\nTeste di Serie.\nLe prime quattro teste di serie hanno ricevuto un bye per il secondo turno:"}
{"id": "2753082", "revid": "1564499", "url": "https://it.wikipedia.org/wiki?curid=2753082", "title": "Riposo (transumanza)", "text": "Il riposo \u00e8 un'ampia area pascoliva destinata alla sosta delle greggi. \nQueste zone di pastura si trovano disseminate lungo i percorsi armentizi, le loro superfici integrano e appartengono alla complessa rete viaria del percorso della transumanza costituito da tratturi, tratturelli e bracci. \nSi dividono in due categorie: \nSituati in aree aoleggiate in prossimit\u00e0 di pozzi o sorgenti, di solito non presentavano strutture permanenti, dato che i ripari per i pastori e i recinti per gli animali venivano realizzati con attrezzature mobili trasportate al seguito durante la transumanza.\nI riposi, le cui dimensioni medie si aggiravano tra i 20 e i 30 ettari ciascuno, furono ufficialmente istituiti nel XV secolo da re Alfonso d'Aragona; con l'occasione si stabil\u00ec che nessun gregge poteva soffermarsi in un riposo per pi\u00f9 di tre giorni.\nLista dei riposi.\nI riposi riportati nella \"Carta dei tratturi, tratturelli, bracci e riposi\" del \"Commissariato per la reintegra dei tratturi di Foggia\" sono:"}
{"id": "2753084", "revid": "253269", "url": "https://it.wikipedia.org/wiki?curid=2753084", "title": "Patrick Godfrey", "text": "Biografia.\nAttivo come interprete televisivo fin dai primi anni sessanta, appare - tra gli altri - nel film \"Miss Julie\" (1972), girato per il piccolo schermo. Successivamente recita in molte altre pellicole, come \"Calore e polvere\" (1982) di James Ivory, a fianco di Julie Christie e Greta Scacchi; lavora ancora con Ivory in \"Camera con vista\" (1985), nel quale ricopre il ruolo del burbero reverendo Eager, e in \"Maurice\" (1987). Prende parte al film \"Nemesi\" (1987), basato su un'avventura della brillante Miss Marple.\nNel 1990 si trova ancora al fianco di un personaggio di Agatha Christie: \"Il rapimento del primo ministro\" diventa infatti uno dei casi trattati dal celeberrimo Hercule Poirot. Nel 1993 condivide il set di \"Quel che resta del giorno\" con Anthony Hopkins e Emma Thompson, ancora diretto da James Ivory. Nel 1998 arriva per lui il ruolo al quale pare predestinato, quello del bizzarro Leonardo da Vinci de \"La leggenda di un amore - Cinderella\", film diretto dal regista Andy Tennant, che si avvale di un cast eccezionale (Drew Barrymore, Anjelica Huston, Dougray Scott, Timothy West, Judy Parfitt, Jeanne Moreau e Jeroen Krabb\u00e9).\nVita privata.\nDal 1960 \u00e8 sposato con l'attrice Amanda Walker, da cui ha avuto due figli."}
{"id": "2753092", "revid": "21880", "url": "https://it.wikipedia.org/wiki?curid=2753092", "title": "Ophrys fusca funerea", "text": ""}
{"id": "2753096", "revid": "486946", "url": "https://it.wikipedia.org/wiki?curid=2753096", "title": "Ophrys funerea", "text": ""}
{"id": "2753098", "revid": "486946", "url": "https://it.wikipedia.org/wiki?curid=2753098", "title": "Ophrys zonata", "text": ""}
{"id": "2753099", "revid": "1442080", "url": "https://it.wikipedia.org/wiki?curid=2753099", "title": "Heineken Open 2010 - Doppio", "text": "Il doppio dell'Heineken Open 2010 \u00e8 stato un torneo di tennis facente parte dell'ATP World Tour 2010.\nMartin Damm e Robert Lindstedt sono i campioni uscenti. Sono presenti entrambi, ma hanno deciso di non giocare insieme.Martin Damm \u00e8 in coppia con Filip Pol\u00e1\u0161ek.Robert Lindstedt con Julian Knowle.Marcus Daniell e Horia Tec\u0103u hanno vinto il torneo battendo in finale Marcelo Melo e Bruno Soares 7-5, 6-4."}
{"id": "2753100", "revid": "486946", "url": "https://it.wikipedia.org/wiki?curid=2753100", "title": "Ophrys sulcata", "text": ""}
{"id": "2753103", "revid": "22356", "url": "https://it.wikipedia.org/wiki?curid=2753103", "title": "Yingabalanara", "text": ""}
{"id": "2753115", "revid": "228587", "url": "https://it.wikipedia.org/wiki?curid=2753115", "title": "Documenta11", "text": "Documenta11 \u00e8 l'undicesima edizione della mostra di arte contemporanea documenta e si svolge a Kassel dall'8 giugno al 15 settembre 2002, sotto la direzione artistica del curatore Okwui Enwezor. I co-curatori della Documenta11 sono Carlos Basualdo, Ute Meta Bauer, Susanne Ghez, Sarat Maharaj, Mark Nash e Octavio Zaya. Il direttore amministrativo \u00e8 Bernd Leifeld.\nLa Documenta11 \u00e8 visitata da oltre 650.000 visitatori paganti, realizzando in questo modo un nuovo record di presenze.\nLa struttura di Documenta11 si caratterizza per l'organizzazione di cinque piattaforme, di cui la quinta, conclusiva, \u00e8 l'esposizione di Kassel. Le piattaforme sono:\nArtisti partecipanti.\nA\nB\nC\nD\nE\nF\nG\nH\nI\nJ\nK\nL\nM\nN\nO\nP\nR\nS\nT\nU\nW\nY"}
{"id": "2753119", "revid": "2038447", "url": "https://it.wikipedia.org/wiki?curid=2753119", "title": "Calima", "text": "La calima \u00e8 un particolare fenomeno atmosferico delle isole Canarie, in particolare quelle pi\u00f9 orientali quali Fuerteventura, Lanzarote e Gran Canaria.\n\u00c8 un vento di scirocco proveniente da sud est, dal vicino Sahara, causato dalla formazione di un'area di alta pressione nel Nordafrica. Questo vento porta con s\u00e9, oltre all'aria calda africana, anche polvere e sabbia, che produce una foschia costante e il repentino innalzamento delle temperature che si stabilizzano, per tutta la durata del fenomeno, intorno ai 40\u00b0.\nLa polvere giallastra \u00e8 molto fine e riesce a passare da porte e finestre chiuse mentre, all'esterno, la visibilit\u00e0 si riduce quasi a zero e l'aria si fa pesante, con la possibilit\u00e0 d'avere la pioggia \"rossa\". Il fenomeno \u00e8 abbastanza frequente, anche se generalmente \u00e8 limitato ai mesi primaverili e estivi.\nGli effetti della calima normalmente si fermano nel cuore dell'Oceano Atlantico anche se in qualche occasione, quando il fenomeno \u00e8 notevolmente intenso, riescono ad arrivare nei Caraibi.\nNel corso dei millenni la calima \u00e8 stata il principale artefice della creazione di particolari ecosistemi, diventati mete turistiche, quali le Dune di Corralejo a Fuerteventura e le Dune di Maspalomas nell'isola di Gran Canaria."}
{"id": "2753138", "revid": "83531", "url": "https://it.wikipedia.org/wiki?curid=2753138", "title": "Classica di Amburgo 1997", "text": "La Classica di Amburgo 1997 (ufficialmente \"HEW Cyclassics\" per motivi di sponsorizzazione), seconda edizione della corsa, si svolse l'8 aprile 1996 su un percorso di 190\u00a0km. Venne vinta dal tedesco Jan Ullrich che termin\u00f2 la gara in 4h10'04\", giungendo in solitaria al traguardo, seguito dal belga Wilfried Peeters e dall'altro tedesco Jens Heppner."}
{"id": "2753145", "revid": "1573940", "url": "https://it.wikipedia.org/wiki?curid=2753145", "title": "Asunaro hakusho", "text": " \u00e8 un manga di Fumi Saimon, serializzato sulla rivista \"Big Comic Spirits\" della Shogakukan. Il manga ha vinto il premio nella categoria \"manga\" agli Shogakukan Manga Award del 1992.\nIl manga \u00e8 stato adattato dalla televisione giapponese in una serie live action, che \u00e8 stata trasmessa dall'11 ottobre al 20 dicembre 1993 sulla Fuji TV. Gli indici di ascolto del dorama sono stati del 31,9% in totale, rendendolo uno dei drama pi\u00f9 visti in Giappone negli anni '90. La colonna sonora comprendeva canzoni di S.E.N.S. feat. Fujii Fumiya (\"True Love\"), Touge Keiko (\"Hitosaji no Yuuki\") e Fujii Fumiya (\"Just Like Wind\").\nIl modo di recitare di Takuya Kimura, in particolare la sua famosa battuta \u00abNon sono abbastanza per te?\u00bb, \u00e8 diventato una moda del momento in Giappone, ed \u00e8 stato ripreso varie volte all'interno dello stesso mondo dello spettacolo nipponico. Questo drama, inoltre, ha avuto la funzione di trampolino di lancio per il successo che lo stesso Kimura avrebbe poi avuto successivamente.\nIl manga, inoltre, ha ispirato una pi\u00f9 recente serie televisiva prodotta a Taiwan, intitolata Tomorrow, con Rainie Yang e Shawn Yue.\nDorama.\nTrama.\nLa storia segue le vite di cinque giovani studenti universitari, ed \u00e8 particolare poich\u00e9 sembra maturare insieme a loro, che sono amici. Tamotsu (Michitaka Tsutsui) e Osamu (Takuya Kimura) si innamorano della stessa ragazza, Narumi (Hikari Ishida), che tra i due preferisce Tamotsu. In modo da non farsi del male l'un l'altro, i due amici decidono di evitare di iniziare una relazione con Narumi, il che inavvertitamente porta zizzania tra i due. Dopo la morte accidentale di Junichiro (Hidetoshi Nishijima), uno del gruppo di amici, i due protagonisti abbandonano per varie ragioni l'universit\u00e0, lasciando Narumi l'unica a proseguire e concludere gli studi. Qualche anno pi\u00f9 tardi, si incontrano tutti di nuovo e vengono a scoprire, con sorpresa, dei segreti che non erano stati rivelati prima."}
{"id": "2753150", "revid": "278830", "url": "https://it.wikipedia.org/wiki?curid=2753150", "title": "Shichinin no samurai", "text": ""}
{"id": "2753151", "revid": "339392", "url": "https://it.wikipedia.org/wiki?curid=2753151", "title": "Folkwang Hochschule", "text": ""}
{"id": "2753162", "revid": "200154", "url": "https://it.wikipedia.org/wiki?curid=2753162", "title": "Tommaso Tramonti", "text": ""}
{"id": "2753170", "revid": "76963", "url": "https://it.wikipedia.org/wiki?curid=2753170", "title": "Hidetoshi Nishijima", "text": "Nel 2009, ha vinto il premio come migliore attore non protagonista allo Yokohama Film Festival."}
{"id": "2753171", "revid": "35804", "url": "https://it.wikipedia.org/wiki?curid=2753171", "title": "Ciclismo ai Giochi della I Olimpiade - 10 kilometri su pista", "text": ""}
{"id": "2753172", "revid": "35804", "url": "https://it.wikipedia.org/wiki?curid=2753172", "title": "Ciclismo ai Giochi della I Olimpiade - 100 kilometri su pista", "text": ""}
{"id": "2753175", "revid": "287234", "url": "https://it.wikipedia.org/wiki?curid=2753175", "title": "Active travel", "text": ""}
{"id": "2753194", "revid": "124808", "url": "https://it.wikipedia.org/wiki?curid=2753194", "title": "Fussli", "text": ""}
{"id": "2753200", "revid": "901803", "url": "https://it.wikipedia.org/wiki?curid=2753200", "title": "Chiesa dell'Arciconfraternita del Cappuccio alla Pietrasanta", "text": "La chiesa dell'Arciconfraternita del Cappuccio alla Pietrasanta \u00e8 una delle chiese monumentali di Napoli; \u00e8 sita nel centro storico della citt\u00e0. Essa \u00e8 contigua alla Cappella dei Pontano: entrambi i fabbricati sono locati alla destra della facciata di Santa Maria Maggiore alla Pietrasanta.\nLa chiesina, detta anche del Salvatore, \u00e8 addossata alla scalinata in piperno della gi\u00e0 citata chiesa basilicale della Pietrasanta. Nasce come chiesa autonoma, ma, in brevi periodi della sua storia, ha costituito un unico edificio di culto con la vicinissima e ben pi\u00f9 vecchia Cappella dei Pontano: quest'ultima venne infatti allestita come sagrestia dell'arciconfraternita in oggetto. Nel tardo XIX secolo, entrambe le chiesine tornarono ad essere due corpi di fabbrica distinti.\nIl suo interno, di modeste dimensioni, \u00e8 stato rimaneggianto nella seconda met\u00e0 del XVIII secolo; in tale occasione fu arricchita del pregevole pavimento in maiolica riccamente decorato e l'altare in marmi policromi. L'esterno \u00e8 caratterizzato da un portale in piperno e sovrastato da un finestrone a mezzaluna. Alla destra di questo, c'\u00e8 una pseudo edicola sormontata da una targa che ricorda la ricostruzione della cupola di Santa Maria Maggiore alla Pietrasanta (1820)."}
{"id": "2753218", "revid": "287204", "url": "https://it.wikipedia.org/wiki?curid=2753218", "title": "Separazione flash", "text": ""}
{"id": "2753232", "revid": "767487", "url": "https://it.wikipedia.org/wiki?curid=2753232", "title": "Jack Clement", "text": "Biografia.\nNato e cresciuto a Memphis, Clement comincia molto presto la sua carriera: infatti incide il suo primo disco nel 1953 per la Sheraton Records a Boston, Massachusetts, ma fino al 1955 prefer\u00ec continuare gli studi alla Memphis State University.\nNel 1956 and\u00f2 a lavorare come produttore per Sam Phillips alla Sun Records; l\u00ec Clement lavorer\u00e0 con personaggi come Roy Orbison, Carl Perkins e Johnny Cash (con il quale ebbe una partnership lavorativa durata anni), ma soprattutto registr\u00f2 i brani di Jerry Lee Lewis. Nel 1957 Clement scrisse \"Ballad of a Teenage Queen\", che in seguito fu ripresa da Johnny Cash, cos\u00ec come \"Guess Things Happen That Way\", che nel 1958 raggiunse il 1# posto nella classifica country e l'11# in quella pop.\nNel 1959, Clement accett\u00f2 di lavorare come produttore della RCA a Nashville.\nMolti brani di Clement furono registrati da altri artisti, tra cui Johnny Cash, Dolly Parton, Ray Charles, Carl Perkins, Bobby Bare, Elvis Presley, Jim Reeves, Jerry Lee Lewis, Cliff Richard,\nCharley Pride, Tom Jones, Dickey Lee and Hank Snow. Nel 1973 fu introdotto nella Nashville Songwriters Hall of Fame. Nel 1987 Clement lavor\u00f2 anche con gli U2 per la realizzazione di alcune canzoni di \"Rattle and Hum\".\nJack Clement \u00e8 stato inserito nella Rockabilly Hall of Fame e nella Music City Walk of Fame."}
{"id": "2753247", "revid": "278830", "url": "https://it.wikipedia.org/wiki?curid=2753247", "title": "To Kill a Mockingbird", "text": ""}
{"id": "2753257", "revid": "104458", "url": "https://it.wikipedia.org/wiki?curid=2753257", "title": "Vladimir Sabich", "text": ""}
{"id": "2753261", "revid": "729019", "url": "https://it.wikipedia.org/wiki?curid=2753261", "title": "Alfa Romeo Alfetta GT Pininfarina Eagle", "text": "L'Alfa Romeo Eagle \u00e8 una concept car costruita dalla Pininfarina e presentata al salone dell'automobile di Torino del 1975.\nIl contesto.\nTre anni dopo il prototipo \"Alfetta Spider\", realizzato sul pianale della \"Alfetta Berlina\", la Pinifarina present\u00f2 una nuova proposta di vettura scoperta, anch'essa di tipo targa, questa volta su meccanica \"Alfetta GT\", con l'obiettivo di dimostrare che era possibile ricavarne un'auto aperta, mantenendo una buona sicurezza passiva.\nLa vettura.\nLa carrozzeria a cuneo della \"Eagle\", disegnata da Aldo Brovarone, \u00e8 ispirata alle vetture Sport Prototipo dell'epoca, in particolare alla \"33 TT/12\". Risulta fortemente caratterizzata da un vistoso roll-bar che accoglie il lunotto a inclinazione inversa. Gli interni si discostavano fortemente dal coevo \"stile Alfa\", per le finiture del cruscotto in plastica morbida opaca, il volante monorazza e la strumentazione completamente digitale.\nDotata del 4 cilindri in linea da 122 CV montato di serie sulla \"GT\", grazie alla buona penetrazione aerodinamica e al peso di circa 1000 kg, per la \"Eagle\" venivano ipotizzati una velocit\u00e0 massima di 198 km/h e un consumo medio sensibilmente inferiore al modello da cui era derivata.;\nCos\u00ec come per la precedente proposta della Pininfarina, la \"Eagle\" non entr\u00f2 in produzione perch\u00e9 la dirigenza Alfa Romeo decise di optare per un ulteriore \"restyling\" della \"Duetto\"."}
{"id": "2753266", "revid": "76963", "url": "https://it.wikipedia.org/wiki?curid=2753266", "title": "Amanda Walsh", "text": "Biografia.\nAmanda nasce a Rigaud nel Qu\u00e9bec. Frequenta la \"Hudson High School\" e, fin dall'et\u00e0 di dodici anni, lavora come attrice nella TV canadese facendo numerose apparizioni in vari spettacoli televisivi.\nNel 2007 recita nel film \"14 anni vergine\" e sempre nello stesso anno ricopre una piccola parte nel film thriller \"Disturbia\".\nNel 2008 le viene assegnato il ruolo di protagonista femminile, al fianco di Matt Lanter, nel film \"Wargames 2 - Il codice della paura\" seguito del film \"Wargames - Giochi di guerra\".\nNel 2009 recita una piccola parte nella commedia \"La rivolta delle ex\"."}
{"id": "2753270", "revid": "104458", "url": "https://it.wikipedia.org/wiki?curid=2753270", "title": "H\u00e5kon Mjoen", "text": ""}
{"id": "2753272", "revid": "41824", "url": "https://it.wikipedia.org/wiki?curid=2753272", "title": "L'aleph", "text": ""}
{"id": "2753275", "revid": "1872770", "url": "https://it.wikipedia.org/wiki?curid=2753275", "title": "Stanko Molnar", "text": "Biografia.\nPrimi anni.\nNasce come Stanko Brnjac a Verbenico, nell'isola di Veglia, il 12 gennaio 1947, nella Croazia allora repubblica federata della Repubblica Federale Jugoslava.\nIl padre Ivan Brnjac proveniente da una famiglia di muratori, pescatori e marinai, antifascista e comunista fu condannato durante il regime fascista italiano, e dopo la caduta dell'Italia nel 1943, si arruol\u00f2 nella lotta partigiana, diventando dopo la guerra Comandante della Marina militare Jugoslava. La madre Anica figlia di contadini e grande amante del cinema e della letteratura abitu\u00f2 Stanko fin da piccolo alla lettura e ad amare il cinema.\nNella primissima infanzia la famiglia si trasferisce spesso per via del lavoro del padre, fino al suo arresto nel 1951 con l'accusa di alto tradimento per via delle sue opinioni filosovietiche. Il tribunale militare condanna Ivan Brnjac a sette anni di lavori forzati e alla perdita dei diritti civili di cui ne sconta cinque.\nDurante la sua prigionia, la madre con Stanko e sua sorella maggiore Franka, torn\u00f2 al paese d'origine dove per sfamare s\u00e9 e i suoi figli, accett\u00f2 qualsiasi tipo di lavoro, fra cui anche quello di pescatrice. Nonostante la povert\u00e0, grazie al suo amore e alla sua forza nulla manca comunque alla famiglia, che pu\u00f2 cos\u00ec sopravvivere serenamente fino al ritorno del padre dalla prigionia, che sconvolge la vita familiare poich\u00e9 da entrambe le parti, figli e padre, c'era un senso di estraneit\u00e0 dovuto anche alla sua frustrazione poich\u00e9 costretto ai lavori pi\u00f9 umili quali pescatore e cameriere.\nA 20 anni Stanko perde l'amata madre. Ottimo studente, dopo le medie e il liceo classico, Stanko si trasferisce a Zagabria dove si iscrive alla Facolt\u00e0 di Lettere, studiando fonetica sperimentale e lingue romanze. Tuttavia da sempre ha amato lo spettacolo e seguendo questo sogno ha cercato di entrarvi tentando di iscriversi all'Accademia Nazionale d'Arte drammatica dove non viene accettato per ragioni politiche.\nArrivo in Italia.\nLe stesse ragioni lo inducono a fuggire dalla Jugoslavia nel 1970 e a rifugiarsi in Italia, dove, dopo un periodo di studio all'Universit\u00e0 per stranieri di Perugia, sopravvive a Roma facendo i lavori pi\u00f9 umili, come domestico, e in un'agenzia cinematografica.\nPer caso in un autobus che era solito prendere per tornare a casa, legge la locandina di una Scuola serale di recitazione. \nVi si iscrive, e con la sua Maestra Anna Belardelli apprende le tecniche della recitazione seguendo il metodo Stanislavski rivisitato dal suo allievo Petr Sharov del quale Anna era stata allieva.\nDopo la morte di Anna, con la quale era sorto un forte sodalizio artistico, Stanko vince l'ammissione all'Accademia Nazionale d'Arte Drammatica di Roma, dove \u00e8 allievo di Orazio Costa, e contemporaneamente ottiene asilo politico in Italia anche perch\u00e9 nel 1972 erano iniziati i processi in Croazia contro i dissidenti politici accusati di nazionalismo, e di cui Stanko era stato amico.\nCarriera nel cinema.\nNel 1973, al secondo anno di Accademia, viene scelto dai fratelli Taviani per interpretare il giovane rivoluzionario Allonsanfan nell'omonimo film del 1974, ruolo che lo mise subito in luce. Viene nuovamente diretto dai due fratelli nella loro opera successiva, \"Padre padrone\", film vincitore della Palma d'oro al Festival di Cannes 1977.\nFra i registi con i quali ha lavorato si ricordano inoltre Maurizio Ponzi, Giacomo Battiato, Liliana Cavani, Lamberto Bava, Michael Cimino, Alberto Bevilacqua, Bruno Gantillon, Danielle Dubroux, Jos\u00e9 Mar\u00eda S\u00e1nchez. \nFra gli altri ha lavorato con gli interpreti come Marcello Mastroianni, Trevor Howard, Massimo Serato, Alida Valli, Anthony Quinn, Adalberto Maria Merli, John Turturro, Mickey Rourke, Mario Adorf, e altri. Ha avuto occasione di lavorare con grandi direttori della fotografia come Pasqualino De Santis, Franco Delli Colli, Giuseppe Ruzzolini, Alex Thomson.\nNel 1976, Stanko ha ricevuto un'offerta per interpretare il ruolo Pietro della Valle nell`omonimo film. Si tratta del film di propriet\u00e0 della TV iraniana, girato nel 1976 in Iran, con la regia di Parvin Ansary e che vinse un premio ad un festival televisivo di Monte Carlo nel 1977, e di cui non si sa nulla, perch\u00e9 il film \u00e8 andato perduto.\nNell 1984 ha interpretato vari ruoli in \"Faccia affittasi\" di Jos\u00e8 Maria Sanchez, dove ha anche cantato una canzone di sua composizione, testo e musica, dal titolo \"Venditi\" arrangiata dal grande compositore Carlo Rustichelli.\nOccasionalmente si \u00e8 occupato di teatro sperimentale partecipando ad una messa in scena del \"Macbeth\" di Giovanni Lombardo Radice, e ha lavorato anche in alcuni fotoromanzi pubblicati negli anni ottanta nella popolare rivista \"Grand Hotel\". \nMarginalmente partecipa ai doppiaggi sia come doppiatore che come collaboratore, come accadde con Federico Fellini per il fim \"E la nave va\" e Valerio Zurlini, affiancandolo nella direzione del doppiaggio del film di Emir Kusturica \"Ti ricordi di Dolly Bell?\".\nDopo una carriera di attore.\nLasciata l'attivit\u00e0 come attore, e dopo un breve periodo di formatore per addetti alla riabilitazione dopo gravi patologie. Per la riabilitazione era il direttore ed ideatore di un corso fondato sulla recitazione come modo per trovare in s\u00e9 le energie necessarie ad aiutare gli altri ad affrontare con coscienza e serenit\u00e0 le proprie condizioni esistenziali durante, dopo, una grave malattia come il cancro. \nPoi si occupa della gestione di un bed and breakfast Casa Lemmi in Val d'Orcia, Toscana, Siena, insieme al suo amico di sempre Vittorio Menesini.\nPer un qualche anno, negli anni 80 \u00e8 stato sposato con una costumista. Nel 1990 perde il padre e nel 1991 la sorella. Rientra in Croazia per la prima volta dopo 40 anni soltanto nel 2013, pi\u00f9 di 40 anni dopo che \u00e8 stato costretto a lasciare. \nA Stanko Molnar \u00e8 stato assegnato un premio speciale al IV International Russian Horror Film Awards \"Kaplja\"(Goccia) tenutosi a Mosca nel gennaio del 2014 per il suo \"contributo internazionale allo sviluppo del genere horror.\nDoppiatori italiani.\nOccasionalmente, Stanko Molnar \u00e8 stato doppiato da:"}
{"id": "2753284", "revid": "287204", "url": "https://it.wikipedia.org/wiki?curid=2753284", "title": "Richmond Rhythm", "text": "I Richmond Rhythm sono stati una societ\u00e0 di pallacanestro statunitense con sede a Richmond, in Virginia.\n, hanno partecipato ai due campionati della IBL."}
{"id": "2753287", "revid": "110157", "url": "https://it.wikipedia.org/wiki?curid=2753287", "title": "Sandhills", "text": "Le Sandhills (letteralmente \"Dune di sabbia\") sono una regione geografica compresa tra il Nord Carolina e il Carolina del Sud, negli Stati Uniti d'America.\nSono costituite da ci\u00f2 che rimane di antiche dune sabbiose e solitamente dividono la regione del Piedmont e da quella della Pianura costiera dell'Atlantico. Rappresentano l'antica linea del litorale marino. I depositi sabbiosi si sono formati principalmente durante il Miocene, circa 20 milioni di anni fa."}
{"id": "2753299", "revid": "1305772", "url": "https://it.wikipedia.org/wiki?curid=2753299", "title": "Resistance (Muse)", "text": "Resistance \u00e8 un singolo del gruppo musicale britannico Muse, pubblicato il 22 febbraio 2010 come terzo estratto dal quinto album in studio \"The Resistance\".\nDescrizione.\nIl frontman del gruppo Matthew Bellamy ha dichiarato che il brano \u00e8 una sorta di continuazione del singolo del 2007 \"Map of the Problematique\" e racchiude influenze dei primi lavori dei The Police. Il brano fa riferimenti musicali alla canzone \"Citizen Erased\" del loro secondo album \"Origin of Symmetry\"\nL'introduzione \u00e8 caratterizzata da un Onde Martenot, primo strumento musicale elettronico risalente al 1928 e antenato del moderno sintetizzatore.\nLa canzone \u00e8 la pi\u00f9 rappresentativa del disco ispirato al romanzo del 1948 di George Orwell intitolato \"1984\" dato che il testo rivisita la storia d'amore e gli incontri dei protagonisti del libro Winston e Julia.\nVideo musicale.\nIl videoclip del brano \u00e8 un insieme di scene provenienti da alcuni concerti del \"The Resistance Tour\" ed \u00e8 stato pubblicato il 14 gennaio 2010."}
{"id": "2753307", "revid": "767487", "url": "https://it.wikipedia.org/wiki?curid=2753307", "title": "Parco nazionale di Kon Ka Kinh", "text": "Il parco nazionale di Kon Ka Kinh (in vietnamita:\"V\u01b0\u1eddn qu\u1ed1c gia Kon Ka Kinh\") \u00e8 un'area naturale protetta del Vietnam. \u00c8 stato istituito nel 2002 e occupa una superficie di 417,80 km\u00b2 nella provincia di Gia Lai.\nIl Kon Ka Kinh National Park ospita 428 specie animali, di cui 223 specie di vertebrati e 205 di invertebrati."}
{"id": "2753309", "revid": "36426", "url": "https://it.wikipedia.org/wiki?curid=2753309", "title": "A parte il fatto / Capirai", "text": ""}
{"id": "2753310", "revid": "36426", "url": "https://it.wikipedia.org/wiki?curid=2753310", "title": "Accarezzami amore / Mi cercherai", "text": ""}
{"id": "2753313", "revid": "36426", "url": "https://it.wikipedia.org/wiki?curid=2753313", "title": "Ardente / E tu mai", "text": ""}
{"id": "2753316", "revid": "36426", "url": "https://it.wikipedia.org/wiki?curid=2753316", "title": "Arrivederci padre / Che uomo sei", "text": ""}
{"id": "2753317", "revid": "36426", "url": "https://it.wikipedia.org/wiki?curid=2753317", "title": "Caro mio / Non tornar mai", "text": ""}
{"id": "2753322", "revid": "36426", "url": "https://it.wikipedia.org/wiki?curid=2753322", "title": "Ciao cara come stai? / Vendetta", "text": ""}
{"id": "2753329", "revid": "36426", "url": "https://it.wikipedia.org/wiki?curid=2753329", "title": "I discorsi tuoi / Confessioni", "text": ""}
{"id": "2753330", "revid": "36426", "url": "https://it.wikipedia.org/wiki?curid=2753330", "title": "I mulini della mente / Baster\u00e0", "text": ""}
{"id": "2753332", "revid": "1543377", "url": "https://it.wikipedia.org/wiki?curid=2753332", "title": "Seoul City Sue", "text": "Educatrice e missionaria metodista, \u00e8 nota soprattutto per la sua attivit\u00e0 di propagandista radiofonica in favore dell'esercito nord-coreano durante la Guerra di Corea, in cui trasmetteva messaggi demoralizzanti alle truppe statunitensi impegnate nel conflitto.\nBiografia.\nL'educazione metodista.\nAnna Wallis era l'ultima di sei figli di Albert B. e M. J. Wallis; nacque nel 1900 in Arkansas, nella contea di Lawrence.\nRimase orfana in giovane et\u00e0: la madre mor\u00ec in una data imprecisata tra il 1900 e il 1910, secondo i dati rilevati dal censimento nazionale, mentre il padre mor\u00ec nell'ottobre 1914.\nLa Wallis si trasfer\u00ec in Oklahoma al seguito di una delle sorelle; l\u00ec frequent\u00f2 il Southeastern State Teachers College di Durant.\nIn seguito si trasfer\u00ec allo Scarritt-Bennett Center di Nashville, Tennessee, dove si laure\u00f2 nel 1930. La scuola era un centro di studio per \"lavoratori cristiani\" dove veniva addestrato il personale metodista destinato alle missioni all'estero.\nLa missione in Corea.\nNello stesso anno venne scelta dalla Methodist Episcopal Church South per essere mandata in missione in Corea, per insegnare in una scuola metodista..\nRimase in Corea per quasi tutti gli anni trenta, ritornando negli Stati Uniti solo nel 1935 per visitare una sorella e nel 1937 per visitare lo Scarritt College durante una licenza dopo essere stata assegnata al Seoul Social Evangelistic Center nell'anno precedente.\nLa situazione degli stranieri in Corea, all'epoca sotto il controllo dell'Impero Giapponese, era complessa. Ai missionari non era concesso fare formalmente proselitismo, e nel corso degli anni trenta l'Impero divenne sempre meno tollerante nei confronti delle missioni che offrivano servizi sociali ed educazione.\nLa missione in Cina e il matrimonio.\nLa Wallis venne trasferita in Cina, entrando nell'organico della Shanghai American School (SAS) nel 1938. L\u00ec conobbe Suh Kyoon Chul, un insegnante di coreano che collaborava alla gestione della scuola, che divenne poi suo marito.\nDopo il matrimonio rinunci\u00f2 al servizio missionario attivo, e svilupp\u00f2 un forte interesse nella politica coreana, in cui fu influenzata dalle idee comuniste del marito.\nShanghai all'epoca godeva di un ambiente pi\u00f9 cosmopolita e tollerante rispetto a molte altre citt\u00e0 dell'estremo oriente, per via della presenza dei protettorati britannici, francesi ed americani. In questa societ\u00e0 l'esistenza di coppie miste era accettata con pi\u00f9 facilit\u00e0, per via della presenza di numerosi funzionari e militari che intrattenevano relazioni con persone del luogo.\nIl fallito ritorno in America.\nLa Wallis si trasfer\u00ec a Shanghai nel 1938, ma gi\u00e0 nello stesso anno il personale americano cominci\u00f2 a lasciare la citt\u00e0 per via di un lento ma costante aumento della tensione diplomatica tra Stati Uniti e Giappone.\nSecondo la legge statunitense in vigore negli anni '30, la cittadinanza per le donne sposate dipendeva generalmente da quella del marito, specie se la coppia viveva nella terra di origine di lui. La Wallis avrebbe dunque perso la cittadinanza americana quando spos\u00f2 Suh in Cina, diventando come il marito una residente giapponese.\nAll'epoca, il Giappone si definiva come uno \"stato multietnico\" e includeva Corea e Taiwan.\nLa Wallis sarebbe venuta a conoscenza della sua situazione solo nel 1939, quando visit\u00f2 San Francisco per ottenere un passaporto per il marito. Gli Stati Uniti in quegli anni avevano congelato tutte le pratiche di immigrazione dall'Asia con l'Immigration Act del 1924. Se anche la Wallis fosse stata ancora cittadina statunitense, la legge avrebbe precluso alla coppia la possibilit\u00e0 di un ritorno in America.\nLa guerra e gli anni nel campo di detenzione.\nCon lo scoppio della seconda guerra mondiale, gli americani e gli europei abbandonarono in massa l'estremo oriente: la SAS rimase aperta fino al 1943, quando tutti gli stranieri rimanenti vennero trasferiti forzatamente al Centro di Ricollocazione Civile di Chapei, nella provincia nord della citt\u00e0.\nIl centro era un campo di concentramento, come ve n'erano molti nei dintorni di Shanghai. Era stato allestito in un dormitorio universitario di tre piani, nell'area della odierna East China Normal University. Il campus era rimasto danneggiato nella Battaglia di Shanghai del 1937.\nMentre \u00e8 certo che la Wallis vi soggiorn\u00f2, non \u00e8 chiaro se anche il marito fu internato, poich\u00e9 questo godeva dello stato di colono giapponese. Anche sull'effettivo stato di prigionia della Wallis vi sono dubbi, in quanto dopo il matrimonio anch'essa godeva pienamente della cittadinanza giapponese: la donna probabilmente sarebbe dunque entrata nel campo di internamento volontariamente, al seguito dell'organico della scuola, e non come internata.\nNel periodo di prigionia il personale della scuola e i genitori degli studenti cercarono di mantenere un programma di insegnamento, grazie ai libri che poterono portare con s\u00e9 e al regime di sorveglianza piuttosto blando.\nCon il volgersi delle sorti della guerra, il mantenimento dei prigionieri divenne difficoltoso, e le autorit\u00e0 decisero di rilasciare alcuni prigionieri nel 1944, tra cui le donne sposate con cittadini di stati alleati o neutrali. Anche in mancanza di documentazione al riguardo, \u00e8 probabile che la Wallis fu rilasciata con questo primo gruppo.\nConcluso il conflitto, la Wallis ritorn\u00f2 alla SAS, che si ricostitu\u00ec e ritorn\u00f2 attiva dal 1945-46.\nIl ritorno in Corea.\nPer via della crisi economica derivante dalla guerra, che colp\u00ec soprattutto zone un tempo ricche come quella di Shanghai, la Wallis non riusc\u00ec ad ottenere uno stipendio sufficiente alle proprie esigenze e torn\u00f2 con il marito in Corea, che aveva ottenuto l'indipendenza.\nA Seul lavor\u00f2 come insegnante per i figli dei diplomatici alla scuola della delegazione statunitense. Nel 1950 fu costretta a lasciare l'impiego, quando suo marito venne inquisito perch\u00e9 sospettato di aver condotto attivit\u00e0 comuniste. Poco tempo dopo, la Corea del Nord invase il sud del paese, nel giugno 1950.\nL'Esercito Popolare della Corea occup\u00f2 Seul dopo soli tre giorni, cogliendo di sorpresa la maggior parte degli abitanti che non riuscirono ad evacuare la citt\u00e0 per tempo. Parte della colpa della situazione \u00e8 da imputarsi alla propaganda radiofonica del governo del Sud, che imped\u00ec di avere una immagine chiara della situazione.\nIl 10 luglio, la coppia giur\u00f2 fedelt\u00e0 al regime Nord Coreano davanti ad una commissione governativa.\nL'attivit\u00e0 radiofonica.\nIl reclutamento.\nIntrodotta da Lee Soo, un istruttore di lingua inglese alla Universit\u00e0 Nazionale di Seul, la Wallis cominci\u00f2 a lavorare per la nordcoreana Radio Seul, trasmettendo dagli studi HLKA del Korean Broadcasting System.\nIl suo programma veniva trasmesso quotidianamente, dalle 21:30 alle 22:15 locali, a partire dal 18 luglio. I coniugi Suh vennero trasferiti in una casa vicino alla stazione radio.\nLe sue prime trasmissioni si limitarono a insultare i soldati statunitensi, invitandoli a tornare alle proprie \"botteghe da gelataio\", e a criticare le campagne di bombardamento della U.S. Air Force.\nIn seguito, prese l'abitudine di leggere i nomi delle targhette dei soldati americani caduti su un sottofondo di musica leggera.\nI soprannomi.\nLa trasmissione di \"Sue\" veniva ricevuta dalle truppe americane di stanza in Corea, ed era una delle poche trasmissioni in lingua inglese disponibili. Durante il programma, oltre ai momenti di parlato, veniva trasmessa anche musica leggera occidentale.\nI soldati le diedero diversi soprannomi, tra cui \"Rice Ball\" e \"Rice Bowl Maggie\", \"Rice Ball Kate\", ma soprattutto \"Seoul City Sue\".\nL'ultimo nome divenne quello pi\u00f9 celebre, creato ricalcando il titolo di una canzone del 1946 di Zeke Manners, \"Sioux City Sue\".\nL'attivit\u00e0 della stazione.\nDurante l'estate del 1950 la trasmissione di \"Seoul City Sue\" riport\u00f2 regolarmente i nomi dei soldati, marinai e aviatori caduti o catturati, affiancandovi minacce verso i nuovi soldati in arrivo, messaggi di ironico benvenuto alle navi in arrivo nella zona, e provocazioni nei confronti dei soldati afroamericani riguardo alla loro assenza di diritti civili in patria.\nIn trasmissione a volte \"Sue\" trasmetteva in chiaro informazioni che sarebbero dovute essere segrete o riservate, mostrando le carenze dell'apparato bellico statunitense.\nRadio Seul venne disabilitata da un attacco aereo all'inizio del programma di \"Sue\" del 13 agosto, quando un B-26 scaric\u00f2 delle bombe a frammentazione nei pressi del trasmettitore della stazione. Le trasmissioni ripresero solo una o due settimane dopo.\nLa caduta di Seul e il trasferimento a Pyongyang.\nGli Suh intanto vennero evacuati, e portati a nord via camion poco prima dell'arrivo in massa delle forze statunitensi in citt\u00e0\nNonostante le forze statunitensi abbiano cercato con tutti i mezzi di trovarla dopo la cattura di Seul nel settembre 1950, \u00e8 dubbio il fatto che avrebbe potuto essere processata per tradimento, per via della perdita della nazionalit\u00e0 statunitense.\nLa Wallis e suo marito dopo l'evacuazione vennero ospitati presso il campo di prigionia 12 di Pyongyang, dove fino al febbraio 1951 tennero corsi di indottrinamento per i prigionieri occidentali. In seguito, i prigionieri vennero obbligati a indottrinarsi a vicenda, sotto il controllo di guardie coreane.\nConsiderazioni sull'attivit\u00e0 di propaganda.\nIl fatto che l'attivit\u00e0 della Wallis fosse volontaria o coatta \u00e8 stato a lungo dibattuto. Alcuni militari che ascoltarono le trasmissioni si convinsero che il tono piatto e privo di inflessioni del parlato provasse il fatto che era obbligata a svolgere quel compito..\nQuesta affermazione tuttavia \u00e8 discutibile, per via del prolungato coinvolgimento nelle attivit\u00e0 nordcoreane anche successivamente all'esperienza radiofonica.\nDopo la guerra.\nCharles Robert Jenkins, un militare americano che defezion\u00f2 in Corea del Nord, nel suo libro \"The Reluctant Communist\" riport\u00f2 alcune notizie sulla sorte dei coniugi Suh.\nRiport\u00f2 che la Wallis fu messa a capo delle pubblicazioni in lingua inglese della Korean Central News Agency, e che in un pamphlet di propaganda del 1962 dal titolo \"I am a Lucky Boy\" la Wallis veniva mostrata in fotografia seduta a cena con Larry Allen Abshier, un altro disertore dell'esercito statunitense.\nJenkins scrisse di averla incontrata personalmente nel 1965 nella sezione riservata agli stranieri del Magazzino Dipartimentale n. 2 di Pyongyang.\nSecondo informazioni raccolte da Jenkins nel 1972, la coppia sarebbe stata fucilata nel 1969 perch\u00e9 sospettata di spionaggio a favore della Corea del Sud.\nCon l'indipendenza della Corea del Sud la Wallis aveva acquisito, per via di suo marito, la nazionalit\u00e0 sudcoreana ma non \u00e8 noto se abbia effettivamente svolto attivit\u00e0 di spia per questi."}
{"id": "2753334", "revid": "36426", "url": "https://it.wikipedia.org/wiki?curid=2753334", "title": "Io sar\u00f2 la tua idea / Jesus", "text": ""}
{"id": "2753335", "revid": "104458", "url": "https://it.wikipedia.org/wiki?curid=2753335", "title": "Christina Cutter", "text": ""}
{"id": "2753336", "revid": "36426", "url": "https://it.wikipedia.org/wiki?curid=2753336", "title": "L'arca di No\u00e8 / Aria di settembre", "text": ""}
{"id": "2753344", "revid": "287204", "url": "https://it.wikipedia.org/wiki?curid=2753344", "title": "Budapesti Hirlap", "text": ""}
{"id": "2753359", "revid": "104458", "url": "https://it.wikipedia.org/wiki?curid=2753359", "title": "Pra-Loup", "text": ""}
{"id": "2753371", "revid": "1573940", "url": "https://it.wikipedia.org/wiki?curid=2753371", "title": "Parco nazionale di Chu Yang Sin", "text": "Il parco nazionale di Chu Yang Sin (in vietnamita:\"V\u01b0\u1eddn qu\u1ed1c gia Ch\u01b0 Yang Sin\") \u00e8 un'area naturale protetta del Vietnam. \u00c8 stato istituito nel 2002 e occupa una superficie di 589,47 km\u00b2 nella provincia di \u0110\u0103k L\u0103k."}
{"id": "2753376", "revid": "48925303", "url": "https://it.wikipedia.org/wiki?curid=2753376", "title": "Numeri poligonali", "text": ""}
{"id": "2753377", "revid": "196390", "url": "https://it.wikipedia.org/wiki?curid=2753377", "title": "Changi airport", "text": ""}
{"id": "2753382", "revid": "767487", "url": "https://it.wikipedia.org/wiki?curid=2753382", "title": "Walk All Over Me", "text": "Walk All Over Me \u00e8 un film del 2007 diretto da Robert Cuffley.\nLa pellicola, con protagonisti Leelee Sobieski e Tricia Helfer, \u00e8 stata girata a Vancouver ed a Winnipeg ed \u00e8 stata presentata al Toronto International Film Festival in prima mondiale l'11 settembre 2007.\nTrama.\nAlberta \u00e8 una ragazza che lavora in un negozio di alimentari in una piccola citt\u00e0 di provincia canadese; in seguito a una lite tra il suo ragazzo e un uomo a cui questi doveva dei soldi, decide di andare a vivere dalla sorella Celene, che nel frattempo lavora come dominatrice sadomaso.\nAlberta, che ha sempre desiderato mantenere il controllo della propria vita, non resister\u00e0 alla tentazione di assumere l'identit\u00e0 lavorativa della sorella e avere almeno per una volta un uomo ai suoi piedi. Ma la sua sbadataggine e un bel po' di soldi sconvolgeranno i suoi piani."}
{"id": "2753383", "revid": "29249884", "url": "https://it.wikipedia.org/wiki?curid=2753383", "title": "Stretto di Johore", "text": ""}
{"id": "2753384", "revid": "29249893", "url": "https://it.wikipedia.org/wiki?curid=2753384", "title": "Isola di Singapore", "text": ""}
{"id": "2753386", "revid": "628767", "url": "https://it.wikipedia.org/wiki?curid=2753386", "title": "Distretto di Sindhupalchok", "text": " \nIl distretto di Sindhulpalchok (o Sindhupalchowk) \u00e8 una distretto del Nepal di 305.857 abitanti, che ha come capoluogo Chautara.\nIl distretto fa parte della provincia Bagmati Pradesh; fino al 2015 faceva parte della zona di Bagmati nella Regione Centrale.\nGeograficamente, il distretto appartiene alla zona montagnosa himalayana detta Parbat. La zona settentrionale del distretto fa parte del Parco nazionale del Langtang.\nIl principale gruppo etnico presente nel distretto \u00e8 rappresentato dai Tamang."}
{"id": "2753387", "revid": "29249941", "url": "https://it.wikipedia.org/wiki?curid=2753387", "title": "Pulau Ubin", "text": ""}
{"id": "2753411", "revid": "95178", "url": "https://it.wikipedia.org/wiki?curid=2753411", "title": "Palazzo De Sangro", "text": ""}
{"id": "2753412", "revid": "339392", "url": "https://it.wikipedia.org/wiki?curid=2753412", "title": "Faro di Strombolicchio", "text": ""}
{"id": "2753431", "revid": "4175", "url": "https://it.wikipedia.org/wiki?curid=2753431", "title": "Serie A 1977-1978 (rugby a 15)", "text": "La serie A 1977-78 fu il 48\u00ba campionato nazionale italiano di rugby a 15 di prima divisione.\n a girone unico, fu vinto dal Metalcrom Treviso, alla sua ultima stagione con tale nome; nell'estate di quell'anno, infatti, il gruppo Benetton acquist\u00f2 la societ\u00e0 e le diede il suo marchio, che mantiene tuttora.\nPer la squadra trevigiana fu il secondo titolo nazionale, a distanza di 22 anni da quello conquistato nel 1955-56: si tratt\u00f2, all'epoca, del lasso di tempo pi\u00f9 ampio tra due scudetti successivi da parte di uno stesso club.\nFu, anche, l'ultima stagione in serie A delle : la squadra della Polizia, di stanza all'epoca a Padova, retrocesse e si ritir\u00f2 dalle competizioni, non facendo ritorno che nel 1985 in serie C.\nL'altra squadra retrocessa fu il , che aveva appena debuttato in massima divisione."}
{"id": "2753432", "revid": "2039709", "url": "https://it.wikipedia.org/wiki?curid=2753432", "title": "Genetica umana", "text": "La genetica umana \u00e8 lo studio della successione ereditaria, come accade negli esseri umani. La genetica umana copre una vasta gamma di settori tra cui: Genetica classica, Citogenetica, Genetica molecolare, Biologia molecolare, Genomica, Genetica delle popolazioni, Biologia dello sviluppo, Genetica clinica e Consulenza genetica. Lo studio della genetica umana pu\u00f2 essere utile, perch\u00e9 pu\u00f2 rispondere a delle domande sulla natura umana, comprendere le potenzialit\u00e0 di sviluppo e per il trattamento delle malattie e della genetica della vita umana(per approfondire Malattia genetica).\nSequenziamento del genoma umano.\nNel 2001 la Celera Genomics (ditta di Craig Venter), grazie a particolari metodi di biologia e di bioinformatica riesce a campionare ed a pubblicare in anticipo la sequenza completa del genoma umano che secondo il Progetto Genoma Umano doveva essere pubblicata del primo decennio dopo il duemila.\nIn seguito \u00e8 stato completata e confermata la determinazione della sequenza di basi azotate del genoma in molti individui appartenenti a molte razze, ma anche in altre specie come negli scimpanz\u00e9, nel topo, nel pollo, nella rana e in molti batteri e virus, e persino sono state estratte e determinate sequenze anche dai fossili dell'uomo di Neanderthal.\nQuesti sforzi sono stati accelerati grazie a particolari procedure come la reazione a catena della polimerasi, che permette l'amplificazione della quantit\u00e0 di DNA nei campioni, permettendo di eseguire moltissime prove sulla stessa cellula (scoperta di Kary Mullis) e accorgimenti biologici e bio-informatici, come quelli sviluppati da Craig Venter della ditta Celera Genomics, entrambe in California.\nLa sequenza del DNA umano \u00e8 stata esaminata e comparata con le sequenze genetiche di altre specie all'Universit\u00e0 di California a Santa Cruz, da parte di un'\u00e9quipe capeggiata da Katherine S. Pollard, che ha potuto identificare e descrivere delle particolari sequenze del genoma (denominate Human accelerated region), che corrispondono a geni specifici di Homo sapiens dove si \u00e8 avuta un'accelerata mutazione rispetto alla scimmia e ad altri primati, che costituiscono la parte pi\u00f9 importante di quel 1% di differenza nel genoma (10 milioni di basi) che ci differenzia da altri grandi primati, come il bonobo, il macaco, il gorilla, la scimmia, ecc."}
{"id": "2753433", "revid": "585241", "url": "https://it.wikipedia.org/wiki?curid=2753433", "title": "Monte Rogoria", "text": "Il Monte Rogoria, detto anche Rogorio o Motto Croce, \u00e8 una montagna delle Prealpi Luganesi, nella sezione delle Prealpi Varesine. \u00c8 situata sul confine tra il Canton Ticino (Svizzera) e la Lombardia (Italia) con un'altitudine di 1184\u00a0m.\nDescrizione.\nLa vegetazione sulla cima, che domina il lago Maggiore e le isole Borromee, \u00e8 composta da faggi."}
{"id": "2753435", "revid": "126257", "url": "https://it.wikipedia.org/wiki?curid=2753435", "title": "RevPOR", "text": "RevPOR, Revenue Per Occupied Room, \u00e8 un indicatore utilizzato nel settore alberghiero ed indica i ricavi ottenuti dalla vendita delle camere vendute (su una base temporale).\nFinalit\u00e0.\n\"Quando si vuole esprimere il ricavo medio camera includendo anche altri servizi (ad es. Food&amp;Beverage e altre amenities) si illustra il Total RevPOR. Questo consente di mettere in luce quanto l'impresa sia in grado di generare entrate ulteriori rispetto al solo servizio di pernottamento (non-room RevPOR).\nFormula.\nRevPOR = Total Room Revenue (costo dei pasti compresi) / Total occupied rooms (numero di camere occupate);"}
{"id": "2753439", "revid": "1305772", "url": "https://it.wikipedia.org/wiki?curid=2753439", "title": "Queen of the Damned", "text": ""}
{"id": "2753444", "revid": "297745", "url": "https://it.wikipedia.org/wiki?curid=2753444", "title": "Sant'Ulderico vescovo", "text": ""}
{"id": "2753446", "revid": "247222", "url": "https://it.wikipedia.org/wiki?curid=2753446", "title": "Raccolta (Grazia Di Michele)", "text": "Raccolta \u00e8 un album della cantautrice pop italiana Grazia Di Michele.\nL'album, pubblicato nel 1990 dall'etichetta discografica WEA Italiana, contiene brani precedentemente incisi dall'artista, alcuni dei quali qui presenti in una nuova versione, e due canzoni inedite: \"Io e mio padre\", presentata nello stesso anno al Festival di Sanremo, e \"Storia di una polena\".\nTracce.\nLATO A\nLATO B"}
{"id": "2753455", "revid": "92046", "url": "https://it.wikipedia.org/wiki?curid=2753455", "title": "Coppa J.League 2007", "text": "La J.League Cup 2007 (o Coppa Yamazaki Nabisco 2007), la Coppa di Lega nipponica di calcio, venne vinta dal Gamba Osaka.\nA questa competizione hanno preso parte tutte le squadre di J.League 1. Il Kawasaki Frontale e l'Urawa Red Diamonds accedono direttamente ai quarti a causa della loro qualificazione alla fase a gironi dell'AFC Champions League. Dalla fase a gironi accedono ai quarti le prime di ogni gruppo e le due migliori seconde."}
{"id": "2753457", "revid": "767487", "url": "https://it.wikipedia.org/wiki?curid=2753457", "title": "Parco nazionale di Bidoup Nui Ba", "text": "Il parco nazionale di Bidoup Nui Ba (in vietnamita: \"V\u01b0\u1eddn qu\u1ed1c gia Bidoup N\u00fai B\u00e0\") \u00e8 un'area naturale protetta del Vietnam. \u00c8 stato istituito nel 2004 e occupa una superficie di 648,00 km\u00b2 nella provincia di Lam Dong."}
{"id": "2753461", "revid": "287204", "url": "https://it.wikipedia.org/wiki?curid=2753461", "title": "Gary Steelheads", "text": "I Gary Steelheads sono stati una societ\u00e0 di pallacanestro statunitense con sede a Gary, nello Stato dell'Indiana.\nStoria.\nFondati nel 2000 per prendere parte alla CBA, col fallimento della stessa, nello stesso anno gli Steelheads \"ripiegarono\" sulla IBL.\nL'adesione alla CBA, comunque, \u00e8 soltanto rimandata all'anno successivo, quando la lega \u00e8 rifondata in seguito al fallimento proprio della IBL.\nNel 2007 confluiscono, invece, nella USBL, mentre l'anno successivo aderiscono alla IBL (omonima della precedente), restando, per\u00f2, inattivi nel 2009."}
{"id": "2753463", "revid": "339392", "url": "https://it.wikipedia.org/wiki?curid=2753463", "title": "J. League Cup 2007", "text": ""}
{"id": "2753467", "revid": "92723", "url": "https://it.wikipedia.org/wiki?curid=2753467", "title": "Maaja Ranniku", "text": "Vinse due volte il Campionato sovietico femminile: nel 1964 (dopo aver battuto allo spareggio Tat'jana Zatulovskaja) e nel 1967.\nOttenne il titolo di Maestro Internazionale Femminile nel 1964.\nDieci volte vincitrice del campionato estone femminile: 1961, 1963, 1967, 1973, 1981, 1982, 1984, 1987, 1988 e 1991.\nNel 1992 partecip\u00f2 con l'Estonia alle olimpiadi di Manila, ottenendo 6 \u00bd su 11.\nOttenne diversi buoni risultati in tornei internazionali, tra cui: "}
{"id": "2753468", "revid": "125718748", "url": "https://it.wikipedia.org/wiki?curid=2753468", "title": "Giustizia privata (film 2009)", "text": "Giustizia Privata (\"Law Abiding Citizen\") \u00e8 un film del 2009 diretto da F. Gary Gray ed interpretato da Gerard Butler e Jamie Foxx.\nTrama.\nClyde Shelton \u00e8 un ingegnere che lavora per il governo americano, ma ha deciso di licenziarsi per stare con la sua famiglia. La sua vita viene sconvolta quando due criminali irrompono nella sua casa tramortendolo con una mazza da baseball e, dopo averlo immobilizzato, uno dei due stupra e uccide la moglie Clara e la figlioletta Daisy mentre l'altro assiste impotente. I malviventi vengono catturati grazie all'identificazione di Shelton, che fornisce al procuratore Nick Rice tutti gli elementi possibili, ma durante il processo Rice preferisce patteggiare pur di vincere la causa, accettando la pena di morte per Ames (l'uomo che aveva assistito impotente) ma lasciando libero dopo soli tre anni di carcere Clarence Darby, l'assassino materiale. Fuori dal tribunale, Darby stringe la mano di Rice per sbeffeggiarlo, mentre Shelton da lontano nota la scena e, equivocando, mette in dubbio l'integrit\u00e0 del procuratore, pensando che questi abbia messo in atto un complotto con Darby e il giudice. Rice, ignaro di ci\u00f2, torna a casa dalla moglie incinta.\nDieci anni dopo arriva il giorno dell'esecuzione di Ames e Rice preferisce assistere alla pena capitale invece che al saggio di violoncello della figlia. Inaspettatamente l'iniezione letale avviene con un composto corrosivo e il giustiziato muore atrocemente. Non avendo alternative, la polizia si mette alla ricerca di Darby, dato che trovano su un flacone una frase detta spesso dall'uomo, il complice omicida di dieci anni prima. Darby viene immobilizzato da Sheldon travestito da poliziotto con della tetradotossina nascosta nella sua pistola, un veleno che paralizza solo il corpo lasciando intatte le funzioni cerebrali; lo porta quindi in una delle sue propriet\u00e0, dove lo tortura somministrandogli una soluzione salina e dell'adrenalina in vena, facendo in modo di non fargli perdere i sensi affinch\u00e9 egli provi tutta la paura e il dolore possibile.\nDopo aver ripreso il tutto con una telecamera, Shelton spedisce il filmato a casa di Rice, assicurandosi per\u00f2 che in nessuna delle riprese del video sia possibile identificare il volto dell'uomo che seziona Darby. La polizia e i detective Dunnigan e Garza ritrovano i resti del criminale in un vecchio magazzino di Shelton e lo rintracciano. L'uomo si consegna completamente nudo e viene portato in prigione. Non essendoci prove inconfutabili, Shelton rinuncia ad essere difeso da un avvocato e con una brillante arringa riesce quasi ad essere rilasciato su cauzione. Prima che la giudice stabilisca l'importo, Shelton inizia con grande rabbia ad offenderla (la giudice \u00e8 la stessa del processo che mise in libert\u00e0 l'assassino della moglie e la figlia) e viene di conseguenza trattenuto in carcere per offese alla corte. Qui Shelton cerca di vendere delle proprie confessioni (rivelando dettagli sulle morti dei due criminali, che solo il vero assassino poteva sapere) in cambio di alcuni privilegi tra cui un pasto di lusso e un materasso comodo; Rice accetta e in cambio viene a conoscenza di un uomo sepolto, l'avvocato di Darby, Bill Reynolds, che per\u00f2 non riuscir\u00e0 a salvare perch\u00e9 con gli agenti giunger\u00e0 in ritardo sul punto comunicato da Shelton. Nel frattempo Shelton usa l'osso di una bistecca come arma per accoltellare il suo compagno di cella, e viene per questo rinchiuso in isolamento.\nParlando con Rice, il detenuto rivela di voler sovvertire il sistema, che secondo lui non funziona correttamente, definendo tale iniziativa un \"evento biblico\". Rice e il procuratore distrettuale Jonas Cantrell riescono a contattare e incontrare una spia ed ex-collega di Shelton all'epoca dei servizi segreti statunitensi: questi rivela che Shelton \u00e8 stato il miglior ingegnere specializzato in dispositivi, armi e trappole a servizio della CIA, e che si comporta come uno stratega militare dotato di una grande intelligenza e doti tattiche: ritiene infatti che farsi arrestare e poi chiudere in isolamento faccia sempre parte del suo piano. L'obiettivo dell'uomo \u00e8 quindi mettere a ferro e fuoco la citt\u00e0 di Filadelfia per dimostrare che il sistema non funziona. Per concludere, la spia consiglia di giocare d'anticipo per fermarlo, oppure ucciderlo a sangue freddo, affermando che ora che Shelton si \u00e8 messo in moto non si fermer\u00e0 fino a quando non avr\u00e0 concluso la sua opera.\nRice e Cantrell si rivolgono alla giudice per trovare un modo di tenerlo in isolamento il pi\u00f9 possibile. La donna decide quindi di violare i diritti civili di Shelton per la causa che stanno seguendo. In quel momento il suo cellulare inizia a squillare ed appena la donna risponde il telefono improvvisamente esplode, facendo partire un proiettile che la uccide sul colpo, lasciando scioccati e spiazzati Rice e Cantrell. Tornando a parlare con Shelton, egli afferma a Rice che non ha ancora imparato a vedere le cose come stanno, e che Shelton intende pi\u00f9 che mai mostrargli la verit\u00e0 affinch\u00e9 capisca il suo punto di vista. Shelton afferma di fidarsi ancora di Nick dandogli un'ultima possibilit\u00e0, a condizione che questi lo faccia uscire di prigione facendo ritirare le accuse contro di lui entro le 6:00 del mattino. Rice non cede al ricatto e inizia a ritenere che Shelton abbia un complice, quindi chiede di operare un controllo generale di tutti i detenuti.\nPassate le 6:00, i funzionari della procura escono dagli uffici del carcere (dove hanno svolto le indagini) per tornare a casa convinti di essere fuori pericolo, ma improvvisamente, appena messe in moto le macchine nel parcheggio, queste esplodono: alcuni colleghi di Rice, tra cui la sua assistente Sarah, muoiono nelle esplosioni, attuate tramite un telecomando che viene ritrovato nei paraggi. \nDopo aver messo al sicuro la propria famiglia, Nick si reca al cimitero con Jonas e i detective per i funerali delle vittime. Tuttavia, mentre lasciano quel luogo, alcuni dei sopravvissuti vengono attaccati da un mitragliatore e lanciarazzi comandato manualmente e in quest'altro massacro muore il procuratore distrettuale. Nick, sopravvissuto coi detective solo perch\u00e9 il loro mezzo si \u00e8 fermato di colpo prima dell'attacco, capisce di essere l'ultimo nella lista.\nIl sindaco, furioso per la situazione e finito nel mirino della stampa, decide di promuovere Rice (nonostante questi volesse dimettersi) a procuratore distrettuale, sostituendo cos\u00ec Cantrell, col solo obiettivo di fermare Shelton a tutti i costi. Rice \u00e8 disorientato, ma trova una e-mail di un contatto di Sarah contenente l'elenco delle propriet\u00e0 di Shelton: dopo averle analizzate, una in particolare cattura la sua attenzione poich\u00e9 molto vicina al carcere. Rice e Dunnigan irrompono in questo magazzino e durante l'ispezione scoprono un tunnel segreto collegato alla cella di Shelton (in quel momento vuota) nonch\u00e9 diverse armi, monitor, travestimenti e apparecchiature; capiscono cos\u00ec il suo vero modus operandi: l'uomo non aveva complici, gli bastava evadere ogni volta e tornare a fingersi detenuto. Grazie a un documento, Rice scopre che l'attentato successivo avr\u00e0 luogo nel municipio durante una riunione a cui prenderanno parte i vertici della citt\u00e0. Rice e Dunningan raggiungono il posto insieme a Garza in qualit\u00e0 di artificiere e trovano una valigetta con una bomba al napalm all'interno, programmata per esplodere tramite cellulare oppure in caso di manomissione.\nRice torna in carcere e sorprende Shelton mentre chiude il passaggio segreto. Inizia una breve discussione tra i due in cui Rice, dopo aver proposto all'ingegnere di fermarsi prima che sia troppo tardi, ammette finalmente di aver capito e cambiato mentalit\u00e0, e che non tratter\u00e1 mai pi\u00f9 con gli assassini. Compiaciuto di ci\u00f2, Shelton afferma di aver preso comunque la sua decisione e attiva la bomba. Rice allora gli ribatte che conviver\u00e0 con questa sua scelta per tutto il resto della sua vita e, chiudendo la porta della cella, aggiunge \"cio\u00e8 per i prossimi ultimi 25 secondi\", allontanandosi di corsa. Shelton sentendo un rumore metallico provenire dal tunnel si accorge subito dopo che Rice ha collocato la bomba sotto il letto della cella e che non pu\u00f2 nemmeno scappare dal tunnel, dato che il passaggio \u00e8 stato bloccato da Dunnigan: l'ingegnere si siede sul letto e, guardando il braccialetto di sua figlia (unica cosa rimastagli), viene avvolto dalle fiamme.\nNell'epilogo viene mostrato un Rice provato dalla dura esperienza, che gli ha comunque insegnato a discernere le priorit\u00e0 nella vita ed a mettere il bene davanti a ogni cosa. Il film si conclude con una scena in cui finalmente Rice assiste al concerto di sua figlia, assieme alla moglie Kelly.\nDistribuzione.\nUscito nella sale cinematografiche statunitensi il 16 ottobre 2009, il film \u00e8 stato distribuito in Italia il 25 agosto 2010.\nCuriosit\u00e0.\nLa massima \"Sei solo un uomo\" che il procuratore distrettuale ricorda a Rice deriva da \"Hominem te memento\" (\"Guarda dietro a te. Ricordati che sei un uomo\") pronunciata, secondo la tradizione, ai generali romani dopo una campagna vittoriosa per non farli cadere nella superbia. Con il tempo la frase fu trasfigurata in \"Memento mori\" (\"Ricordati che devi morire\") in richiamo alla mortalit\u00e0 dell'essere umano."}
{"id": "2753469", "revid": "203463", "url": "https://it.wikipedia.org/wiki?curid=2753469", "title": "Maia Ranniku", "text": ""}
{"id": "2753479", "revid": "309289", "url": "https://it.wikipedia.org/wiki?curid=2753479", "title": "Leonid Rogozov", "text": "Ha preso parte alla Sesta Spedizione Antartica Sovietica negli anni 1960-1961. Durante tale spedizione si ammal\u00f2 di appendicite; poich\u00e9 era l'unico medico presente nella spedizione, dovette operarsi da solo per sopravvivere.\nGiovinezza.\nLeonid Rogozov nacque a Daurija, un remoto villaggio nella Siberia orientale. Il padre venne ucciso durante la Seconda guerra mondiale, nel 1943. Nel 1953 concluse gli studi superiori a Minusinsk nel Territorio di Krasnojarsk, e venne ammesso all'Accademia Statale di Medicina Pediatrica di San Pietroburgo. Una volta medico, nel 1959 inizi\u00f2 subito un tirocinio per specializzarsi in chirurgia. Nel settembre 1960, all'et\u00e0 di 26 anni, interruppe tale attivit\u00e0 per partecipare alla Sesta Spedizione Antartica Sovietica.\nLa spedizione antartica, la scoperta della malattia e l'intervento.\nDal settembre 1960 all'ottobre 1962, Rogozov lavor\u00f2 in Antartide, come unico medico in un team di tredici ricercatori, alla Stazione Novolazarevskaya, completata nel 1961.\nDurante la mattina del 29 aprile 1961 Rogozov inizi\u00f2 a provare stanchezza, senso di nausea, accompagnate da una leggera febbre e un dolore nella parte destra dell'addome. Il giorno dopo i sintomi di un'appendicite in stato avanzato divennero evidenti e le sue condizioni si aggravarono ulteriormente nella serata. Mirny, la stazione antartica sovietica pi\u00f9 vicina, si trovava a mille miglia dalla Novolazarevskaya; non vi era alcun aereo a disposizione e, anche se vi fosse stato, le condizioni meteo non avrebbero permesso il decollo. Rogozov non aveva altra scelta: operarsi da solo o morire.\nL'intervento inizi\u00f2 alle ore 22:00 del 30 aprile, con l'aiuto del meccanico Zinovy Teplinsky, del meteorologo Alexandr Artemev e del direttore della stazione Vladislav Gerbovich che fornivano al medico-paziente gli strumenti e reggevano uno specchio per permettere a Rogozov di vedere meglio ci\u00f2 che stava facendo. Egli stava in una posizione semiseduta, leggermente inclinato verso sinistra. Venne usata una soluzione di procaina allo 0,5% per anestetizzare la parete addominale. Rogozov pratic\u00f2 un taglio di 10-12 centimetri e procedette all'asportazione dell'appendice. Debolezza e nausea pervennero dopo una mezz'ora dall'inizio dell'intervento; Rogozov fu quindi costretto a fermarsi per 20 o 25 secondi ad intervalli regolari di 4 o 5 minuti. Vennero somministrati antibiotici direttamente nella cavit\u00e0 addominale; l'intervento si concluse a mezzanotte circa.\nIl decorso post-operatorio fu regolare; i sintomi della malattia scomparvero e, dopo cinque giorni, spar\u00ec anche la febbre. I punti di sutura vennero rimossi sette giorni dopo l'intervento. Due settimane dopo, Rogozov riprese a lavorare.\nLa vicenda divenne ben presto nota nell'Unione Sovietica; nel 1961 venne premiato con l'Ordine della Bandiera rossa del Lavoro.\nUltimi anni.\nNell'ottobre 1962 Rogozov ritorn\u00f2 a San Pietroburgo (all'epoca Leningrado) e inizi\u00f2 a studiare per un dottorato di ricerca. Complet\u00f2 gli studi nel settembre 1966 con una tesi sul cancro all'esofago. Negli anni successivi lavor\u00f2 in diversi ospedali della citt\u00e0. Dal 1986 al 2000 \u00e8 stato direttore del Dipartimento di Chirurgia dell'Istituto di Ricerca per Tubercolosi e Pneumologia.\nMor\u00ec di cancro del polmone il 21 settembre 2000."}
{"id": "2753482", "revid": "1965727", "url": "https://it.wikipedia.org/wiki?curid=2753482", "title": "Colonne romane di Brindisi", "text": "Le Colonne romane di Brindisi sono un monumento situato presso il porto della citt\u00e0.\nIn origine erano due colonne gemelle, un \"unicum\" nel panorama architettonico dell'antichit\u00e0. Come tali furono raffigurate gi\u00e0 dal XIV secolo come emblema della citt\u00e0. A seguito del crollo di una delle due colonne nel 1528, il monumento \u00e8 rimasto mutilo. La colonna superstite \u00e8 stata smontata durante la seconda guerra mondiale per evitare crolli o danni causati dai furiosi bombardamenti subiti dalla citt\u00e0; tra il 1996 e il 2002 la colonna \u00e8 stata nuovamente smontata nelle sue parti componenti e questa volta interamente restaurata, mentre nel piazzale circostante sono state svolte indagini archeologiche; dopo il rimontaggio, il capitello originale \u00e8 ora esposto in una sala del Palazzo Granafei-Nervegna, al suo posto \u00e8 stata collocata una copia.\nOrigini.\nQuanto all'epoca della costruzione, gli storici locali nel tempo hanno dato dimostrazione di grande fantasia, attribuendone l'erezione a Brento (mitico fondatore della citt\u00e0, figlio di Eracle); a Silla, che avrebbe anche concesso ai brindisini molti benefici; all'imperatore Traiano, per celebrare la costruzione del tratto finale (da Benevento a Brindisi) della Via Traiana.\nSecondo il Mercklin, il capitello appartiene allo stile degli Antonini (II secolo) o dei Severi (prima met\u00e0 del III secolo). Tuttavia la diversit\u00e0 dei marmi impiegati, l'evidente uso del reimpiego in diverse parti, la inusuale iconografia con i busti di divinit\u00e0 pagane in funzione di telamoni e le risultanze degli scavi archeologici nei dintorni, fanno propendere per una datazione piuttosto posteriore all'epoca imperiale romana, non escludendo una sistemazione finale in epoca bizantina.\nFunzione.\nPer lungo tempo le colonne sono state ritenute terminali della Via Appia, ma considerazioni topografiche e morfologiche fanno pensare che tale ipotesi sia solo il frutto di erudizione accademica settecentesca.\nL'ipotesi che abbiano funzionato da faro \u00e8 molto difficile da sostenere, mancando qualsiasi riscontro tipologico in altre situazioni simili: strutturalmente assurda infatti \u00e8 la pretesa che tra i capitelli delle due colonne fosse innalzata una traversa bronzea con un fanale dorato.\nLa collocazione delle colonne nel rialzo prospiciente il porto di Brindisi e in relazione visuale con l'imboccatura dello stesso, dimostrano che furono innalzate con un intento celebrativo, forse a supporto di due statue bronzee. Si suppone che le due colonne (col Leone di san Marco e la statua di San Teodoro) che i veneziani innalzarono in piazza San Marco, proprio in fronte alla banchina pi\u00f9 importante della citt\u00e0 lagunare, siano una replica medievale di quelle di Brindisi.\nCaratteristiche.\nLa colonna che si innalza sul porto di Brindisi \u00e8 in di marmo proconnesio, misura ben 18,74 metri d'altezza: la base 4,44\u00a0m, il totale degli otto rocchi \u00e8 11,45\u00a0m, il capitello misura 1,85\u00a0m e, infine, un metro del cosiddetto pulvino.\nIl suo capitello raffigura quattro deit\u00e0 e otto tritoni tra foglie di acanto; l'elemento sovrastante presenta tre ordini di fregi, perfettamente rispondenti, nell'ordine classico, alla tripartizione dell'architrave (non pu\u00f2 trattarsi dunque di un pulvino).\nSul piedistallo della colonna \u00e8 possibile leggere un'iscrizione che ricorda una ricostruzione della citt\u00e0 (presumibilmente nel IX secolo, in seguito alla distruzione da parte dei Saraceni) ad opera del protospatario Lupo:\nDono di una colonna a Lecce.\nIl 20 novembre 1528 una delle colonne croll\u00f2 (in seguito ad un forte terremoto) e i vari pezzi marmorei rimasero a terra per oltre un secolo. Nel frattempo nel 1657 la peste riprese a seminare morte nel regno di Napoli, ma fortunatamente non tocc\u00f2 la Terra d'Otranto. A Lecce, dove si credette ci fosse stata un'intercessione di Sant'Oronzo, il popolo volle realizzare un monumento al santo patrono e l'allora sindaco di Brindisi Carlo Stea decise di offire i pezzi della colonna caduta, danneggiati e in stato di abbandono.\nIl sindaco che gli succedette Giovanni Antonio Cuggi\u00f2, facendosi interprete delle volont\u00e0 popolari, rifiut\u00f2 di consegnare la colonna. Il 2 novembre 1659 il Vicer\u00e9 di Napoli, conte di Castrillo, ordin\u00f2 l'invio a Lecce dei pezzi cascati della colonna. Il trasporto dei grossi pezzi di marmo fu difficilissimo a causa delle pessime condizioni delle strade e per i mezzi inadeguati: tuttavia nel 1666 l'architetto Giuseppe Zimbalo innalz\u00f2 nella piazza principale la statua di Sant'Oronzo su una colonna marmorea che riutilizzava, bench\u00e9 rastremati e rilavorati, i rocchi e il capitello della colonna brindisina."}
{"id": "2753485", "revid": "29250920", "url": "https://it.wikipedia.org/wiki?curid=2753485", "title": "Motori V8", "text": ""}
{"id": "2753488", "revid": "1573940", "url": "https://it.wikipedia.org/wiki?curid=2753488", "title": "Parco nazionale di Bu Gia Map", "text": "Il parco nazionale di Bu Gia Map (in vietnamita:\"V\u01b0\u1eddn qu\u1ed1c gia B\u00f9 Gia M\u1eadp\") \u00e8 un'area naturale protetta del Vietnam. \u00c8 stato istituito nel 2002 e occupa una superficie di 260,32 km\u00b2."}
{"id": "2753492", "revid": "481666", "url": "https://it.wikipedia.org/wiki?curid=2753492", "title": "Olive Borden", "text": "Soprannominata \"The Joy Girl\", fu celebre per i suoi nerissimi capelli e la sua grande bellezza.\nGiovent\u00f9.\nFino agli anni novanta si credette erroneamente che il suo vero nome fosse Sybil Tinkle, ma poi si \u00e8 scoperto che veniva confusa con un'altra donna con lo stesso nome. Il padre mor\u00ec quando era ancora bambina, cos\u00ec venne cresciuta dalla madre, Sibbie, a Norfolk in Virginia e poi a Baltimora, dove frequent\u00f2 delle scuole cattoliche. Era lontana parente della celebre omicida Lizzie Borden. Diventata ragazza convinse la madre a portarla a Hollywood per inseguire una carriera nel mondo dello spettacolo.\nLa carriera cinematografica.\nInizi\u00f2 la propria carriera nel 1922 come una delle \"\"Bellezze al bagno\" di Mack Sennett e presto pass\u00f2 a interpretare il ruolo della \"Vamp\"\" in alcune comiche brevi di Hal Roach. Quindi il produttore Paul Bern la scelse per una parte nel film \"The Dressmaker In Paris\". Nel 1925 venne messa sotto contratto dalla Fox Film Corporation dopo essere stata scelta tra le WAMPAS Baby Stars insieme alla cugina Natalie Joyce. \nLa Borden divent\u00f2 rapidamente una delle stelle pi\u00f9 popolari e pagate dell'epoca, percependo un compenso di 1.500 dollari alla settimana. Ebbe ruoli di primo piano in undici film della Fox, tra cui \"I tre furfanti\" e \"Le disgrazie di Adamo\", entrambi interpretati al fianco del suo fidanzato di allora, l'attore George O'Brien. Sempre in quel periodo lavor\u00f2 con registi che in seguito sarebbero diventati estremamente famosi come John Ford, Howard Hawks e Leo McCarey.\nQuando nel 1927 la Fox decise di ridurle i compensi la Borden ruppe il contratto. In quel momento era una stella di prima grandezza, ma trov\u00f2 difficile il passaggio dal cinema muto a quello sonoro. Si impegn\u00f2 per liberarsi del suo accento del sud ma non riusc\u00ec a scrollarsi di dosso la reputazione di attrice con cui era difficile lavorare. Aveva comunque ancora diverse richieste e continu\u00f2 a lavorare per la Columbia e la RKO. Decise di tagliare i suoi caratteristici capelli scegliendo un corto caschetto e trasformandosi, come dettava la moda del tempo, in una \"flapper\". Durante i primi anni trenta interpret\u00f2 diversi film ma la sua carriera ormai andava declinando. La sua ultima apparizione sullo schermo fu nel film del 1934 \"Chloe, Love Is Calling You\". Si trasfer\u00ec a New York dove tent\u00f2 una carriera teatrale che per\u00f2 dur\u00f2 molto poco a causa dei suoi numerosi problemi personali. Per un certo periodo si guadagn\u00f2 da vivere esibendosi nel circuito del vaudeville.\nVita privata.\nOlive Borden si spos\u00f2 due volte ma entrambi i matrimoni fallirono. La prima volta spos\u00f2 un agente di cambio di nome Theodore Spector, nel marzo 1931. L'uomo venne arrestato per bigamia l'anno successivo, quando si scopr\u00ec che l'aveva sposata prima di ottenere il divorzio dalla sua prima moglie. Il matrimonio venne annullato. Nel 1934 spos\u00f2 il secondo marito, l'elettricista John Moeller; il matrimonio si concluse con il divorzio sette anni dopo.\nDal 1926 al 1930 aveva avuto una relazione con l'attore George O'Brien. Aveva inoltre frequentato il regista Marshall Neilan e il produttore Paul Bern. per la maggior parte della vita, tuttavia, la Borden visse con la madre Sibbie.\nGli ultimi anni e la morte.\nNel 1943 Olive Borden si arruol\u00f2 nel Women's Army Corps (sezione femminile dell'esercito statunitense), ricevendo un encomio ufficiale per il coraggio dimostrato facendo ribaltare un camion di munizioni nemico. Dopo il congedo tent\u00f2 un fallimentare ritorno nel mondo del cinema. Finita in miseria, trascorse i suoi ultimi anni in uno dei quartieri pi\u00f9 degradati di Los Angeles, pulendo i pavimenti della Sunshine Mission, un istituto di accoglienza per donne bisognose.\nMor\u00ec il 1\u00ba ottobre 1947, per una combinazione di disturbi allo stomaco provocati dall'alcolismo e polmonite. L'unica cosa che le era rimasta al momento della morte era una sua foto autografata.. Fu sepolta al Forest Lawn Memorial Park di Glendale (California). Mamma Sibbie fu sepolta al suo fianco."}
{"id": "2753501", "revid": "84184", "url": "https://it.wikipedia.org/wiki?curid=2753501", "title": "Beckham", "text": ""}
{"id": "2753503", "revid": "834", "url": "https://it.wikipedia.org/wiki?curid=2753503", "title": "Megasecondo", "text": ""}
{"id": "2753506", "revid": "729019", "url": "https://it.wikipedia.org/wiki?curid=2753506", "title": "Cattedrale di Laon", "text": "La chiesa di Nostra Signora (in francese: \"\u00e9glise Notre-Dame\") \u00e8 il principale luogo di culto cattolico di Laon, in Piccardia; fino al 1801 cattedrale dell'omonima diocesi, attualmente rientra all'interno del territorio della diocesi di Soissons.\nLa chiesa, costruita tra il 1150 e il 1180, \u00e8 uno delle pi\u00f9 importanti realizzazioni della prima fase dell'architettura gotica in Francia, e dal 1840 \u00e8 monumento storico di Francia.\nStoria.\nLe cattedrali carolingia e romanica.\nLa diocesi di Laon venne istituita alla fine del V secolo, con giurisdizione su parte dell'originaria arcidiocesi di Reims. La prima cattedrale, tuttavia, non venne edificata che durante l'episcopato di Gerfrid, vescovo dal 774 al 799; la consacrazione del tempio avvenne il 6 settembre dell'anno 800 alla presenza del Sacro romano imperatore Carlo Magno.\nSotto il vescovo \u00c9linand, nel 1052, iniziarono i lavori per la costruzione di una nuova cattedrale, terminati nel 1072. L'edificio, che doveva apparire come una grande chiesa romanica a tre navate, fu gravemente danneggiato durante la rivolta popolare del 25 aprile 1112 contro il vescovo Gaudry, durante la quale quest'ultimo fu ucciso; segu\u00ec la ricostruzione delle parti danneggiate che si protrasse sino al 1114, quando la chiesa fu finalmente riconsacrata dal nuovo vescovo Bartolomeo di Giura.\nNel 1132 la chiesa venne visitata da papa Innocenzo II.\nLa costruzione della cattedrale gotica.\nNonostante la ricostruzione della cattedrale romanica, gi\u00e0 nel 1155 il vescovo Walter de Mortagne decise di costruirne una nuova secondo i canoni della nuova architettura che in quei tempi stava nascendo proprio in Francia: il gotico\nLa costruzione della nuova chiesa part\u00ec, come del resto in gran parte delle grandi chiese medioevali, dal coro, probabilmente gi\u00e0 concluso nel 1164, quando vi vennero traslate le reliquie di San Beato.\nTra il 1170 e il 1180 venne edificato il transetto con le relative due facciate e, a copertura della crociera, venne elevato il tiburio, derivato dalla tradizione normanna (presente, ad esempio nelle cattedrali inglesi come Durham e Lincoln); successivamente, fino al 1195, l'aula (con struttura a tre navate) e la facciata principale con le sue due torri, orientata ad ovest; al 1180 risale l'installazione delle vetrate policrome, quella del rosone occidentale al 1200.\nDal 1205 al 1220 venne demolito l'antico coro di tre campate e sostituito da quello attuale, pi\u00f9 profondo, pur lasciando inalterato lo schema originario, costituito da un rosone soprastante tre monofore. Anche le due facciate del transetto furono interessate, negli anni successivi, da un'opera di ricostruzione, terminata tra il 1245 e il 1250 con la realizzazione delle due torri campanarie del transetto sud (quella sud-orientale rimase incompiuta).\nEventi successivi.\nTra il XVI e il XX secolo, la chiesa \u00e8 stata oggetto di una serie di restauri, soprattutto di natura conservativa, quali quelli successivi al terremoto del 18 settembre 1692, che caus\u00f2 la caduta della guglia del tiburio, e quelli post-rivoluzionari, iniziati nel 1853 sotto la direzione di Emile Boeswillwad dopo che, nel 1793, era stata demolita la cuspide della torre nord-occidentale e pesantemente danneggiata la facciata principale; un nuovo restauro venne condotto tra il 1870 e il 1914, dopo lo scoppio di una polveriera vicina all'edificio. Durante questo intervento, vennero eliminate varie aggiunte relative al periodo barocco; fra queste l'altare maggiore in marmi policromi, che venne sostituito da uno nuovo in stile neogotico.\nCon la soppressione, nel 1801, della diocesi di Laon e l'annessione del territorio di quest'ultima alla diocesi di Soissons, l'ex cattedrale \u00e8 stata ridotta al rango di semplice chiesa ed \u00e8 sede della parrocchia \"Sainte C\u00e9line de la Montagne Couronn\u00e9e\", la cui giurisdizione si estende sull'intera citt\u00e0 di Laon e i comuni di Athies-sous-Laon e Chambry.\nDescrizione.\nArchitettura.\nL'edificio rispecchia un'architettura gotica primitiva, non ancora totalmente definita: si nota, infatti, la compresenza di elementi gotici (triforio, archi a sesto acuto, pilastri polistili, volte a crociera) con elementi di derivazione romanica (archi a tutto sesto e pilastri cilindrici). Vi sono anche richiami all'architettura anglo-normanna, quali il profondo coro con parete terminale piatta e il tiburio a pianta quadrangolare posto a copertura della crociera.\nLa chiesa presenta una struttura con pianta a croce latina, con la presenza di tre navate (le due laterali simmetriche e pi\u00f9 piccole rispetto a quella maggiore) sia nell'aula, sia nel transetto, sia nel coro.\nLe principali misure dell'edificio sono le seguenti:\nEsterno.\nLa chiesa di Nostra Signora \u00e8 situata nel centro storico della citt\u00e0 di Laon, sulla sommit\u00e0 di un rilievo dal quale domina la zona circostante.\nFacciata occidentale.\nLa facciata principale della chiesa \u00e8 orientata ad ovest, posta sull'asse ovest-est, lungo il quale si sviluppa l'edificio.\nIl prospetto, che presenta delle analogie con quello della cattedrale di Nostra Signora a Parigi, costruito tra il 1208 e il 1250, si articola in quattro fasce orizzontali. In basso si aprono i tre portali, ciascuno dei quali \u00e8 caratterizzato da una profonda strombatura con decorazioni scultoree e da un'alta ghimberga triangolare; alle spalle delle ghimberghe, vi \u00e8 una teoria di monofore con arco a sesto acuto e, pi\u00f9 in alto, si aprono in altrettante nicchie con arco a tutto sesto, il rosone circolare (in corrispondenza della navata centrale) e due monofore ogivali (una per navata laterale). Pi\u00f9 in alto vi \u00e8 una galleria con archetti poggianti su colonnine e pi\u00f9 in alto, ai lati, svettano le due torri campanarie, a pianta quadrangolare con, agli angoli, torrette ottagonali.\nAlla sommit\u00e0 dell'area della facciata relativa alla navata centrale, al di sopra della galleria, vi \u00e8 un gruppo scultoreo in marmo raffigurante \"Maria regina con in braccio il bambino Ges\u00f9, fra due angeli oranti inginocchiati\" (XIX secolo). Fra le altre sculture che adornano il prospetto, i buoi delle torri campanarie, i quali si ricollegano alla leggenda locale secondo cui un bue sostitu\u00ec, durante l'edificazione della cattedrale, gli altri animali esausti portando sulla cima della collina i blocchi lapidei necessari alla costruzione dell'edificio.\nTorri campanarie.\nL'esterno dell'edificio \u00e8 caratterizzato dalla presenza di quattro torri campanarie: due sulla facciata principale ed una per ciascuna delle due facciate che costituiscono le pareti di fondo del transetto. Ogni torre si articola su due livelli, con una bifora in quello inferiore ed una monofora in quello superiore, e torrette scalari con sommit\u00e0 ottagonale.\nNel progetto originario dell'anonimo architetto che ha ideato la chiesa, vi dovevano essere ben sette torri, essendo attualmente mancanti quelle orientali di ciascuna facciata del transetto e la settima sopra la crociera, sostituita dall'attuale tozzo tiburio, che doveva essere in stile con le altre.\nI quattro campanili sono privi di cuspide (l'ultima ad esser demolita nel 1793 fu quella della torre del transetto di destra, attualmente sostituita da una cella campanaria pi\u00f9 piccola).\nAlle torri della cattedrale di Laon \u00e8 ispirata la torre dell'orologio della Rotes Rathaus, sede del municipio di Berlino, costruita da Hermann Friedrich W\u00e4semann tra il 1861 e il 1869.\nInterno.\nAula.\nL'interno della chiesa di Nostra Signora a Laon \u00e8 caratterizzato da una diffusa luminosit\u00e0, dovuta alla presenza di vetrate trasparenti e non policrome a gran parte delle finestre e al colore chiaro della pietra con cui \u00e8 stato costruito l'edificio.\nIl piedicroce, del quale si pu\u00f2 avere una veduta complessiva dal portale centrale della facciata occidentale, si articola in tre navate: le due laterali si compongono ciascuna di dodici campate a pianta quadrata e con copertura di volta a crociera; quella centrale, invece, in sette campate con volta a crociera esapartita (quadripartita nelle prime due, irregolari) poggiante su pilastri polistili.\nLe pareti laterali della navata centrale presentano uno schema fisso, che si ripete anche nelle aree analoghe del transetto e del coro: in ciascuna delle campate con volta a crociera esapartita, in basso vi sono due archi a sesto acuto poggianti su pilastri cilindrici con capitelli scolpiti (elemento derivati dalla tradizione romanica); sopra di essi, le bifore del matroneo; pi\u00f9 in altro il triforio, innovazione assoluta nel panorama architettonico dell'epoca; infine, il cleristorio, formato da una teoria di monofore ogivali.\nAl centro della parete di controfacciata, in posizione sopraelevata, si apre il rosone, risalente nella sua attuale conformazione strutturale al primo quarto del XIII secolo. La finestra \u00e8 chiusa da una vetrata policroma (realizzata tra il 1869 e il 1870), raffigurante il \"Giudizio universale\" con al centro \"Cristo risorto tra la Madonna, San Giovanni evangelista e due angeli\" e intorno \"Angeli con gli strumenti della Passione e personaggi biblici\".\nSotto la prima arcata di sinistra dell'ultima campata della navata centrale, vi \u00e8 il pregevole pulpito ligneo; il manufatto venne realizzato nel 1681 dall'intagliatore Michel Ducastel ed \u00e8 costituito da una pedana ottagonale sormontato da un baldacchino finemente intagliato come il dossale sul quale poggia. Sul lato opposto rispetto al pulpito, vi \u00e8 un monumentale banco ligneo, risalente alla seconda met\u00e0 del XIX secolo; questo \u00e8 caratterizzato da un alto dossale, decorato con bassorilievi e da un dipinto coevo di autore anonimo con \"Ges\u00f9 in croce\", e terminante con un timpano triangolare.\nTransetto e crociera.\nA separare il piedicroce dal coro vi \u00e8 il transetto.\nLa navata trasversale segue lo schema del piedicroce, con ripartizioni in tre navate: due minori di quattro campate ciascuna ed una centrale di tre campate (le due esterne coperte con volta a crociera quadripartita, quella interna esapartita), con matroneo e cleristorio sopra le navate laterali. Le due controfacciate sono simmetriche: in ognuna, infatti, si aprono in basso un portale (preceduto da una cantoria, vuota, poggiante su due archi a tutto sesto) e in alto una finestra (nel transetto di destra una polifora ogivale, in quello di sinistra un rosone circolare, chiuso da una vetrata policroma realizzata nel 1865 su disegno di Adolphe Charles Edouard Steinheil e raffigurante le \"Arti liberali\").\nLa crociera \u00e8 coperta da un tiburio, elemento estraneo all'architettura gotica francese e caratteristico di quella architettura anglo-normanna; a pianta quadrata, presenta, su ciascun lato, in basso un triforio e in alto due monofore ogivali.\nNell'area della crociera trova luogo l'attuale presbiterio, poggiante su una pedana sopraelevata ed ospitante, al centro, un altare ottocentesco che funge da altare maggiore; quest'ultimo \u00e8 in legno di quercia scolpito ed intagliato e decorato, sulla parte anteriore, con ghirlande ornamentali che incorniciano dei bassorilievi dorati raffiguranti l'\"Agnus Dei\" (al centro), \"San Domenico\" (a sinistra) e \"San Rocco\" (a destra).\nCoro.\nIl coro \u00e8 costituito dal prolungamento, oltre la crociera e il transetto dello schema dell'aula, con struttura a tre navate, quella centrale di cinque campate e le due laterali di dieci ciascuna. L'ambiente termina con una parete piatta, mentre in origine, dopo le prime tre campate (le altre vennero aggiunte successivamente) presentava un'abside semicircolare con deambulatorio.\nAlle spalle del presbiterio della crociera, a chiusura del coro, vi \u00e8 una ricca cancellata in ferro battuto, in stile barocco; il manufatto risale al primo quarto del XVIII secolo e si trovava originariamente nell'abbazia celestina di Villeneuve-Saint-Germain. Al di sopra del cancello, in posizione centrale, vi \u00e8 un bassorilievo dorato raffigurante la \"Madonna in trono col Bambino\", sormontato da una raffigurazione di \"Ges\u00f9 crocifisso\".\nNelle prime tre campate del coro, in due gruppi contrapposti simmetrici, vi sono gli stalli lignei, in totale 47, disposti su due ordini. I seggi risalgono al XVIII secolo e sono in legno di quercia scolpito, con bassi schienali.\nNelle ultime campate, invece, vi \u00e8 il presbiterio, con in posizione centrale il precedente altare maggiore; quest'ultimo venne realizzato in stile neogotico tra il 1906 e il 1913 ed installato in quegli anni in sostituzione dell'altare precedente, in stile barocco. L'altare \u00e8 in marmo bianco con inserti in bronzo e vetro colorato; al di sotto della mensa, poggiante su colonnine con capitelli scolpiti, vi sono cinque bassorilievi marmorei raffiguranti la \"Madonna in trono col Bambino\", \"San Remigio\", \"San Beato\", \"San Genebaldo\" e \"San Canoel\"; al di sopra di essa, invece, a coppie le figure bronzee dei \"Dodici Apostoli\"; il tabernacolo, la cui porticina \u00e8 decorata con \"Ges\u00f9 Redentore\", \u00e8 sormontato da un alto baldacchino neogotico, terminante con cuspide triangolare.\nLa parete di fondo della navata centrale del coro \u00e8 piatta, perpendicolare alle pareti laterali dello stesso. Essa si articola su due livelli: quello inferiore, che arriva all'altezza del piano di calpestio del triforio, \u00e8 a sbalzo ed \u00e8 caratterizzato dalla presenza di tre grandi nicchie ogivali separate da pilastri polistili; in quello superiore, invece, che arriva sino alla sommit\u00e0 della volta, si apre un grande rosone circolare con intelaiatura marmorea.\nQuest'ultimo \u00e8 chiuso da una vetrata policroma coeva al coro stesso, essendo stata realizzata tra il 1210 e il 1215; fortemente danneggiata nel 1870 a causa dello scoppio di una polveriera, \u00e8 stata successivamente oggetto di un restauro integrativo e, tra il 1989 e il 1991, di uno conservativo. La composizione, incentrata sul tema della \"Glorificazione della Vergine Maria\", al suo centro vede la figura della \"Madonna in trono col Bambino\", attorniata da due angeli (in alto), dal profeta Isaia (in basso a sinistra) e da San Giovanni Battista (in basso a destra); la successiva fascia esterna \u00e8 decorata con le figure dei \"Dodici Apostoli\", ciascuna entro un proprio tondo; quella esterna, infine, presenta i \"Vegliardi dell'Apocalisse\".\nA ciascuna delle tre nicchie che si aprono nella parte inferiore della parete di fondo, corrisponde un'alta monofora ogivale; tutte e tre le finestre sono chiuse con delle vetrate policrome coeve a quella del rosone (1215 circa) e come questa restaurate in seguito all'esplosione di una polveriera nel 1870. Il soggetto di quella centrale \u00e8 la \"Passione di Cristo\", narrata attraverso quindici episodi distinti, con un ordine dal basso verso l'alto, che vanno dall'\"Ingresso in Gerusalemme\" fino all'\"Ascensione\".\nNella nicchia di destra, in basso, al di sotto della vetrata, trova luogo un gruppo scultoreo ad altorilievo in stucco dipinto policromo. Esso raffigura, al di sotto di un arco a tutto sesto, \"Ges\u00f9 in croce tra la Madonna e San Giovanni Evangelista\" e risale al XIV secolo.\nOrgani a canne.\nOrgano maggiore.\nSulla cantoria in controfacciata si trova l'organo a canne principale della chiesa; lo strumento venne costruito nel 1899 dall'organaro Henry Didier che riutilizz\u00f2 la cassa di quello precedente, opera di Pierre Puget e risalente al 1698-1700.\nL'organo a canne a trasmissione meccanica semplice per i manuali e il pedale, con leva Barker per i registri (questi ultimi in totale 54). La sua consolle, situata tra il corpo d'organo maggiore e il corpo tergale, dispone di tre tastiere di 56 note ciascuna e pedaliera dritta di 30 note, con i registri azionati da pomelli disposti su pi\u00f9 file ai lati dei manuali. La cassa lignea all'interno della quale \u00e8 alloggiato lo strumento, \u00e8 in stile barocco, caratterizzata da due telamoni ad altorilievo che sorreggono le due \"tourelles\" pi\u00f9 alte della mostra.\nLa cassa \u00e8 monumento storico di Francia dal 1971; la parte fonica, invece, lo \u00e8 dal 1979.\nOrgano del coro.\nSotto la seconda arcata di sinistra del coro, si trova un secondo organo a canne. Lo strumento venne costruito da Henry Didier alla fine del XIX secolo ed \u00e8 racchiuso all'interno di una cassa lignea con prospetto neogotico in cinque campate; la trasmissione \u00e8 integralmente meccanica e la consolle dispone di due tastiere di 56 note (54 note reali) ciascuna e pedaliera dritta di 25 note."}
{"id": "2753510", "revid": "36426", "url": "https://it.wikipedia.org/wiki?curid=2753510", "title": "Munasterio 'e Santa Chiara / 'O destino", "text": ""}
{"id": "2753516", "revid": "36426", "url": "https://it.wikipedia.org/wiki?curid=2753516", "title": "Quando arriver\u00e0 / Sera di vento", "text": ""}
{"id": "2753517", "revid": "36426", "url": "https://it.wikipedia.org/wiki?curid=2753517", "title": "Quel momento / Dove \u00e8 lui", "text": ""}
{"id": "2753518", "revid": "36426", "url": "https://it.wikipedia.org/wiki?curid=2753518", "title": "Testarda io / E la notte \u00e8 qui", "text": ""}
{"id": "2753519", "revid": "36426", "url": "https://it.wikipedia.org/wiki?curid=2753519", "title": "Testarda io / Sei tornato a casa tua", "text": ""}
{"id": "2753521", "revid": "36426", "url": "https://it.wikipedia.org/wiki?curid=2753521", "title": "Un fiume amaro / Tienimi con te", "text": ""}
{"id": "2753523", "revid": "682976", "url": "https://it.wikipedia.org/wiki?curid=2753523", "title": "Microsoft Azure", "text": ""}
{"id": "2753524", "revid": "36426", "url": "https://it.wikipedia.org/wiki?curid=2753524", "title": "Un uomo senza tempo / Un attimo", "text": ""}
{"id": "2753531", "revid": "764447", "url": "https://it.wikipedia.org/wiki?curid=2753531", "title": "Moby King", "text": "La Moby King era una nave traghetto appartenuta con questo nome alla compagnia di navigazione italiana Moby Lines dal 1990 al 2002.\nCaratteristiche.\nLa nave fu progettata per il trasporto di vagoni ferroviari, venendo dotata di quattro binari nel ponte garage. In questa configurazione poteva trasportare 40 tra carri e carrozze ferroviari, oltre a 100 automobili e 1192 passeggeri. Nel 1989, in seguito all'acquisto da parte della Moby Lines, i binari furono rimossi, portando la capacit\u00e0 del garage a circa 550 autovetture. Furono inoltre ampliate le sovrastrutture a poppa, portando a 1830 i passeggeri trasportabili, e fu aggiunto un bulbo a prua.\nServizio.\nVarato nel 1966 con il nome di \"Sk\u00e5ne\" ai cantieri navali di Uddevalla, il traghetto fu utilizzato dalle ferrovie statali svedesi (Statens J\u00e4rnv\u00e4gar - SJ) per collegare Trelleborg e Sassnitz, nell'allora Germania Est. Nel 1982 la nave fu posta in disarmo e utilizzata come unit\u00e0 di riserva, venendo impiegata inizialmente per collegamenti tra \u015awinouj\u015bcie e Ystad e poi noleggiata in due occasioni, nel 1987 e nel 1988, alle Ferrovie dello Stato della Germania Est.\nMesso in vendita, nel 1989 il traghetto venne acquistato dalla societ\u00e0 Moby Lines, la quale lo rinomin\u00f2 \"Moby Big\". L'anno successivo, dopo essere stato sottoposto a dei lavori di ristrutturazione che aumentarono le sistemazioni per i passeggeri, oltre a provvedere il traghetto di un nuovo fumaiolo e di un bulbo a prua, cambi\u00f2 nome in \"Moby King\" e venne adoperato sulle rotte Livorno - Olbia, Livorno - Bastia e Livorno - Calvi.\nNel 2001 il traghetto fu disarmato, avendo riportato dei danni agli assi delle eliche. L'anno seguente il \"Moby King\" fu venduto per la demolizione in India, arrivando ad Alang a dicembre."}
{"id": "2753532", "revid": "834", "url": "https://it.wikipedia.org/wiki?curid=2753532", "title": "Forma normale congiunta", "text": ""}
{"id": "2753541", "revid": "767487", "url": "https://it.wikipedia.org/wiki?curid=2753541", "title": "Circondario di Sal\u00f2", "text": "Il circondario di Sal\u00f2 era uno dei circondari in cui era suddivisa la provincia di Brescia.\nStoria.\nIl circondario fu creato come suddivisione della provincia di Brescia a seguito del decreto Rattazzi e in virt\u00f9 dell'annessione della Lombardia al Regno di Sardegna (dal 1861, Regno d'Italia.\nNel 1911 il censimento stabil\u00ec che l'ammontare della popolazione complessiva del circondario era pari a 73.829 residenti, dei quali solo 70.079 presenti, a dimostrazione dell'incidenza della grande emigrazione dei primi anni del secolo. L'ultimo censimento prima dell'abolizione (1921) faceva ascendere i presenti a 72.696.\nIl circondario di Sal\u00f2 venne soppresso nel 1926 e il territorio assegnato al circondario di Brescia.\nSuddivisione amministrativa.\nNel 1863, la composizione del circondario era la seguente:"}
{"id": "2753550", "revid": "599013", "url": "https://it.wikipedia.org/wiki?curid=2753550", "title": "Lee Matthews", "text": ""}
{"id": "2753553", "revid": "484362", "url": "https://it.wikipedia.org/wiki?curid=2753553", "title": "Gil\u00e8", "text": ""}
{"id": "2753561", "revid": "767487", "url": "https://it.wikipedia.org/wiki?curid=2753561", "title": "Sky Fighters", "text": "Sky Fighters (\"Les chevaliers du ciel\") \u00e8 un film del 2005 diretto da G\u00e9rard Pir\u00e8s.\nFilm decisamente propagandistico sulle capacit\u00e0 di proiezione di potenza dell'Arm\u00e9e de l'air nel mondo. Come gi\u00e0 l'omonima serie televisiva, mandata in onda a partire dal 1967 dalla 1\u00aa rete francese (e solo nei primi anni '70 dalla RAI), anche il film \u00e8 liberamente ispirato alle avventure a fumetti di Tanguy e Laverdure,(\"Les Aventures de Michel Tanguy\"). Nel film vi sono diversi camei di attori francesi e croati tra cui Ivan Franek e Mathieu Delarive.\nTrama.\nScenario.\nIn seguito alla distruzione non autorizzata di un aereo da caccia rubato, due piloti vengono assunti come mercenari per conto di un'agenzia francese clandestina. Riusciranno ad essere reintegrati e a salvare Parigi da un disastro.\nSinossi.\nLo scenario inizia al Farnborough Airshow nel Regno Unito, quando, durante una dimostrazione, un prototipo di aereo da caccia francese scompare: un \"Mirage 2000-10\" monoposto con una livrea nera con bande rosse (in realt\u00e0 questo aereo non esiste, si tratta semplicemente di un \"Mirage 2000C\"). Due piloti da caccia di pattuglia, Marchelli e Valois, (a bordo di due Mirage 2000C dell'\"Escadron de Chasse 1/5 Vend\u00e9e\" dell'Arm\u00e9e de l'air) vengono immediatamente inviati per ritrovare il \"Mirage 2000-10\". Spalle al muro, il pilota dell'aereo rubato va in posizione di attacco dell'aereo di Valois, e Marchelli lo abbatte per proteggere il suo compagno di squadra.\nTuttavia, ai due piloti era stato ordinato di abbandonare la missione e essi si sono rifiutati di obbedire. Ci\u00f2 comporta per loro l'essere messi sotto inchiesta. Marchelli, al fine di mettere fine all'inchiesta, mostra ad uno dei responsabili, Ma\u00eblle Coste una donna che lavora in ambito civile, lo stress vissuto durante il combattimento attraverso una esercitazione nella quale un Mirage 2000 simula ripetutamente l'attacco dell'Alpha Jet sul quale si trovano. Pi\u00f9 tardi, ella rivela che dei terroristi sono penetrati nei pi\u00f9 alti livelli di governo e ella deve agire duramente per smascherarli.\nNel frattempo alla base della squadriglia Vende\u00e9 arrivano due piloti in addestramento per partecipare alla Red flag, l'esercitazione annuale internazionale che si tiene a Las Vegas, due donne, una delle quali (il capitano Estelle Kass) non ha protetto Valois durante una missione in Serbia terminata con l'abbattimento dello stesso Valois.\nLa commissione d'indagine, che si basa su un video falsificato, espelle Marchelli dall'Arm\u00e9e de l'air e Valois si dimette in segno di protesta. I due piloti si trovano cos\u00ec a pilotare piccoli aerei ad elica, poich\u00e9 nessuna compagnia aerea civile vuole assumerli, nonostante il loro talento innegabile di piloti. Tuttavia, sono nostalgici del tempo quando potevano pilotare un aereo a reazione.\nValois, che non pu\u00f2 tollerare una tale situazione persista, contatta la Coste. Marchelli accetta di parlare con lei, e lei lo convince a entrare in un gruppo mercenario.\nLa loro prima missione \u00e8 quella di compiere il pi\u00f9 velocemente possibile un volo tra la Francia e Gibuti, una specie di \"Cannonball Race\" sopra un territorio ostile nel corno d'Africa, per una \"Missione Speciale\" per aiutare nella vendita del Mirage 2000 ad un acquirente asiatico; il concorrente \u00e8 l'F-16. Durante il viaggio in Africa, i loro Mirage non sono stati riforniti di carburante, poich\u00e9 un commando ha ucciso l'equipaggio del tanker che doveva rifornirli, costringendo i 3 Mirage (2 C e 1 D) ad atterrare su una base controllata da mercenari che lavorano per i terroristi. Marchelli e Valois riescono a fuggire a bordo di un Mirage 2000D, un pilota che era con loro viene ucciso e Kass viene rapita; mentre un Mirage 2000C viene trasportato verso una destinazione sconosciuta, i due riescono a distruggere l'altro Mirage 2000C per evitare che resti in mano dei terroristi.\nReintegrati nell'Arm\u00e9e de l'air, lo stato maggiore presenta loro le scuse per questa manipolazione.\nDurante la celebrazione del 14 luglio, momento forte di un importante vertice internazionale, Marchelli e Valois ipotizzano che il Mirage 2000C perso sia nei pressi di Parigi. Partono per una missione al fine di distruggerlo e di porre fine a un attacco terroristico contro Parigi e i notabili riuniti durante l'incontro internazionale.\nProduzione.\nRiprese.\nLe riprese sono state fatte in Francia e a Gibuti."}
{"id": "2753574", "revid": "536103", "url": "https://it.wikipedia.org/wiki?curid=2753574", "title": "Alberto Burri", "text": "Biografia.\nNacque a Citt\u00e0 di Castello (Perugia) il 12 marzo 1915, primogenito di Pietro, commerciante di vini, e di Carolina Torreggiani, insegnante elementare. \nDopo aver conseguito la maturit\u00e0 classica presso il liceo Annibale Mariotti di Perugia, nel 1934 si iscrisse alla facolt\u00e0 di medicina all'Universit\u00e0 degli Studi della stessa citt\u00e0, laureandosi il 12 giugno 1940.\nIl 9 ottobre 1940, con il grado di sottotenente medico di complemento, fu richiamato alle armi e presto congedato per seguire il tirocinio presso un istituto ospedaliero, ai fini dell'abilitazione all'esercizio della professione. Conseguito il diploma, torn\u00f2 nell'esercito e, all'inizio di marzo 1943, assegnato alla 10\u00aa legione in Africa settentrionale. Nei giorni della resa italiana in Africa, fu catturato dagli inglesi l'8 maggio 1943 e, passato in mano agli statunitensi, fu recluso, insieme a Giuseppe Berto e Beppe Niccolai, nel \"criminal camp\" per non cooperatori del campo di concentramento di Hereford (in Texas) dove rimase per 18 mesi. Nella primavera del 1944 rifiut\u00f2 di firmare una dichiarazione di collaborazione propostagli e fu catalogato tra i fascisti \"irriducibili\". Fu in questo periodo che matur\u00f2 la convinzione di dedicarsi alla pittura.\nRientr\u00f2 dalla prigionia statunitense molto dopo la fine delle ostilit\u00e0, giungendo a Napoli il 27 febbraio 1946 e vivendo per un breve periodo a Citt\u00e0 di Castello, prima di trasferirsi a Roma, dove condivise uno studio in via Mario de' Fiori, nei pressi di piazza di Spagna, con l'amico scultore Edgardo Mannucci.\nLa prima mostra personale, favorita dall'architetto Amedeo Luccichenti, si svolse nel luglio 1947, presso la galleria La Margherita di Gaspero del Corso e Irene Brin, e fu presentata dai poeti Libero de Libero e Leonardo Sinisgalli. Le opere esposte erano ancora di carattere figurativo con qualche debito verso la pittura tonale della Scuola romana degli anni Trenta. Nei giorni dell'esposizione conobbe lo scultore Pericle Fazzini, vicepresidente dell'Art Club, importante sodalizio artistico romano aperto anche alle novit\u00e0 dell'arte astratto-concreta: gi\u00e0 nel dicembre 1947 prese parte alla seconda Mostra annuale del sodalizio e continu\u00f2 ad esporre con l'Art Club fino ai primi anni Cinquanta, sia in Italia sia all'estero.\nNella sua seconda mostra personale: \"Bianchi\" e \"Catrami\", sempre presso la galleria La Margherita, nel maggio 1948\",\" propose per la prima volta opere astratte che, con le loro forme ora amebiche e organiche, ora filiformi e reticolari, rivelavano alcune affinit\u00e0 con il linguaggio di Jean Arp, Paul Klee e Joan Mir\u00f3. Successivamente inizi\u00f2 a elaborare i primi catrami in cui le qualit\u00e0 dei materiali (erano realizzati con olio, catrame, sabbia, vinavil, pietra pomice e altri materiali su tela) cominciavano a prendere il sopravvento sulla semplice organizzazione formale della composizione. \nAlla fine del 1948 si rec\u00f2 a Parigi dove visit\u00f2 lo studio di Mir\u00f3, vide le opere astratte pi\u00f9 recenti dell'italiano Alberto Magnelli e conobbe quanto si esponeva presso la galleria Ren\u00e9 Drouin, che si stava affermando come uno dei centri pi\u00f9 importanti della nuova stagione artistica, poi denominata \"informale\".\nNel 1949 realizza \"SZ1\", il primo \"Sacco\" stampato.\nNel 1950 comincia con la serie \"le Muffe\" e i \"Gobbi\" e utilizza per la prima volta il materiale logorato nei \"Sacchi.\" Il 1950 fu un anno di grande sperimentazione, durante il quale dipinse diverse muffe, sfruttando le efflorescenze prodotte dalla pietra pomice combinata alla tradizionale pittura a olio, ma anche il primo gobbo, dal caratteristico rigonfiamento ottenuto con rami di legno sistemati su retro della tela, e il primo sacco, realizzato interamente con la juta, rattoppata e ricucita. Sempre nel 1950, esegu\u00ec il grande \"Pannello Fiat\" (un quadrato di quasi 5 m di lato) per la sala espositiva di una concessionaria di automobili romana.\nNel gennaio 1951 partecipa alla fondazione del Gruppo Origine, insieme a Mario Ballocco, Giuseppe Capogrossi ed Ettore Colla. e partecip\u00f2 alla mostra inaugurale del gruppo, scioltosi l'anno dopo. \nIl 1952 si apr\u00ec con la mostra personale \"Neri e Muffe\", presso la galleria dell'Obelisco di Roma. Ad aprile, presso la Fondazione Origine dell'amico Colla, si tenne la mostra \"Omaggio a Leonardo\" in cui espose tra gli altri \"Lo Strappo\", uno dei primi sacchi che solo pochi mesi dopo fu rifiutato dalla giuria della Biennale di Venezia. Fu invece accolto, nella sezione del \"bianco e nero\" della mostra veneziana, il disegno \"Studio per lo strappo\", acquistato da Lucio Fontana. Il 17 maggio Burri fu tra i firmatari del \"Manifesto del movimento spaziale per la televisione\", promosso dallo stesso Fontana. Nel corso dell'anno si trasfer\u00ec in via Margutta, in uno studio confinante con quello del pittore Franco Gentilini e con il terrapieno del Pincio. Nello stesso anno Robert Rauschenberg, mentre trascorre quasi un anno a Roma, visita lo studio di Alberto Burri, potendo cos\u00ec vedere i \"Sacchi.\"\nCon le mostre di Chicago e New York del 1953 inizia il grande successo internazionale. La prima mostra personale americana (Alberto Burri: paintings and collages), allestita presso la Allan Frumkin Gallery di Chicago, si svolse tra il 13 gennaio e il 7 febbraio 1953; fu poi trasferita nella newyorkese Stable Gallery di Eleanor Ward alla fine dell'anno. Nel frattempo Burri aveva conosciuto il critico James Johnson Sweeney, allora direttore del Solomon R. Guggenheim Museum di New York, il quale decise di promuoverne il lavoro attraverso il sostegno critico, che sfoci\u00f2 nella prima monografia a lui dedicata (1955), e l'inclusione di alcune sue opere nell'attivit\u00e0 espositiva del museo. Un mese dopo, tra il 18 e il 30 aprile, fu allestita, presso la Fondazione Origine, una nuova personale presentata dal poeta Emilio Villa, con il quale la collaborazione si protrasse anche negli anni successivi.\nIl 1954 fu caratterizzato dal trasferimento nello studio di via Salaria e dall'ingresso nel gruppo di artisti sostenuti dal critico francese Michel Tapi\u00e9, padre dell'Art autre. Verso la fine dell'anno, inizi\u00f2 a servirsi nei suoi lavori del fuoco, realizzando le prime piccole combustioni su carta.\nIl 15 maggio 1955 spos\u00f2, a Westport (California), la ballerina americana d'origine ucraina Minsa Craig (1928-2003), conosciuta a Roma l'anno precedente. Nello stesso periodo apriva la mostra collettiva \"The new decade: 22 European painters and sculptors\", organizzata dal Museum of Modern Art di New York (maggio-agosto), dove erano esposti cinque suoi lavori; risale a quella mostra una delle poche dichiarazioni di poetica dell'artista, che si trova nel relativo catalogo. Sempre nel 1955, un buon esito ebbe la partecipazione alla Quadriennale romana e alla Biennale di San Paolo del Brasile.\nNonostante i successi e il sostegno dell'amico Afro Basaldella, alla Biennale di Venezia del 1956 gli fu concesso di esporre due sole opere. Tuttavia, a settembre, mentre la Biennale era ancora in corso, la veneziana galleria del Cavallino gli dedic\u00f2 una mostra con molti dei suoi ormai noti sacchi.\nBurri, intanto, continuava a realizzare numerose \"combustioni\" (con legno, tela e plastica) e sperimentava le caratteristiche del legno.\nIl 1957 fu caratterizzato da numerose mostre personali in Italia e negli Stati Uniti. Verso la fine dell'anno realizz\u00f2 i primi ferri, in cui sfruttava le possibilit\u00e0 offerte dalla tecnica della saldatura. Le prime di queste opere mantenevano analogie compositive con sacchi, legni e plastiche, mentre successivamente Burri matur\u00f2 un'impaginazione pi\u00f9 rigorosa e consona alle caratteristiche del nuovo materiale utilizzato.\nL'attivit\u00e0 espositiva fu piuttosto intensa nel 1959 e nei primi mesi del 1960. A giugno Burri ottenne una sala alla Biennale di Venezia, dove ricevette anche il premio dell'Associazione internazionale dei critici d'arte. Nello stesso anno, durante il quale trasfer\u00ec la sua residenza in via Grottarossa, fuori Roma, Giovanni Carandente realizz\u00f2 il primo documentario della sua opera.\nUn lungo viaggio tra Messico e Stati Uniti e i postumi di un delicato intervento chirurgico rallentarono la sua produzione, sebbene continuasse a esporre in mostre personali e collettive.\nAgli inizi degli anni sessanta si segnalano in successione ravvicinata, a Parigi, Roma, L'Aquila, Livorno, e quindi a Houston, Minneapolis, Buffalo, Pasadena, le prime ricapitolazioni antologiche che, con il nuovo contributo delle \"Plastiche\", diverranno vere e proprie retrospettive storiche a Darmstadt, Rotterdam, Torino e Parigi (1967-1972).\nAlla fine del 1962, anno in cui acquist\u00f2 la villa di Case Nove di Morra, presso Citt\u00e0 di Castello, si ripresent\u00f2 al pubblico con gli esiti degli ultimi mesi di lavoro. Tra dicembre 1962 e gennaio 1963, la galleria Marlborough di Roma ospit\u00f2 un'esposizione dedicata alle plastiche che, dopo i ferri, rappresentarono una nuova, e inattesa, svolta. Forse rimeditando alcune plastiche di met\u00e0 anni Cinquanta, decise di concentrare la sua attenzione sulla pellicola di plastica trasparente.\nLa nuova stagione delle plastiche si protrasse per tutto il decennio e Cesare Brandi ne fu l'esegeta principale: introdusse molte mostre e scrisse su Burri una fondamentale monografia (1963).\nNel 1963 disegn\u00f2, prima di una lunga serie d'ideazioni in questo settore, la scenografia e i costumi per cinque balletti del pianista, direttore d'orchestra e compositore americano Morton Gould alla Scala di Milano. nello stesso anno una sua opera viene esposta alla mostra \"Contemporary Italian Paintings\", allestita in alcune citt\u00e0 australiane. Nel 1963-64 espone alla mostra \"Peintures italiennes d'aujourd'hui\", organizzata in medio oriente e in nordafrica. Nel 1964 vince il premio Marzotto per la pittura.\nAlla fine degli anni Sessanta acquist\u00f2 una casa a Los Angeles (California) dove trascorse i mesi invernali fino al 1990; in questo periodo e nei successivi primi anni Settanta si dedic\u00f2 ancora ad allestimenti teatrali.\nGli anni settanta registrano una progressiva rarefazione dei mezzi tecnici e formali verso soluzioni monumentali, dai \"Cretti\" (terre e vinavil) ai \"Cellotex\" (compressi per uso industriale), mentre si susseguono le retrospettive storiche: Assisi, Roma, Lisbona, Madrid, Los Angeles, San Antonio, Milwaukee, New York, Napoli.\nIn quegli anni cominci\u00f2 a lavorare anche ai cretti, originati da una misurata miscela di collanti acrovinilici con altri materiali utilizzati per ricoprire il supporto (creta, caolino, bianco di zinco), sui quali lavor\u00f2 per tutto il decennio e che furono esposti per la prima volta nell'ottobre del 1973 a Bologna (galleria San Luca).\nUna mostra antologica allestita presso il convento di San Francesco d'Assisi, nel maggio 1975, propose al pubblico anche un cellotex di recente realizzazione, materiale utilizzato in edilizia come isolante e realizzato con una mistura di colle e segatura di legno.\nIntanto l'attivit\u00e0 espositiva proseguiva senza interruzioni, sebbene con minore intensit\u00e0 rispetto ai decenni precedenti. \nNel 1973 inizia il ciclo dei \"Cretti\" e su questo filone si colloca il sudario di cemento con cui rivest\u00ec i resti di Gibellina terremotata in un famoso esempio di land art. Nello stesso anno, Burri riceve dall'Accademia Nazionale dei Lincei il \"Premio Feltrinelli\" per la Grafica, con la seguente motivazione: \u201cper la qualit\u00e0 e l'invenzione pur nell'apparente semplicit\u00e0, di una grafica realizzata con mezzi modernissimi, che si integra perfettamente alla pittura dell'artista, di cui costituisce non gi\u00e0 un aspetto collaterale, ma quasi una vivificazione che accoppia il rigore estremo ad una purezza espressiva incomparabile\u201d.\nNel 1975 partecipa ad \"Operazione Arcevia\", progetto coordinato dall'architetto Ico Parisi, di costruzione ex novo di una comunit\u00e0 da realizzare ad Arcevia, comune in provincia di Ancona, con i contributi di artisti, musicisti, critici, scrittori, cineasti, psicologi, istituzioni locali. Burri realizza il bozzetto per il Teatro, ora conservato nella Collezione di Palazzo Albizzini.\nNel 1976 Alberto Burri crea (avvalendosi dell'aiuto \"tecnico\" del ceramista Massimo Baldelli) un cretto di imponenti dimensioni, il 'Grande Cretto Nero' esposto nel giardino delle sculture Franklin D. Murphy dell'Universit\u00e0 di Los Angeles (UCLA). Altra opera analoga, per stile, forza espressiva e imponenti dimensioni \u00e8 esposta a Napoli, nel museo di Capodimonte. L'evoluzione pi\u00f9 spettacolare fu, tuttavia, rappresentata da quello di Gibellina (Trapani). di quasi 90.000 m\u00b2 sulle macerie della vecchia Gibellina. I lavori, iniziati nell'agosto del 1985, furono interrotti nel dicembre 1989 per mancanza di fondi con l'opera non ancora completata.\nNel 1977 espone un'importante antologica al Solomon R. Guggenheim Museum di New York dal titolo \"Alberto Burri. A retrospective View 1948-77\".\nAl 1979 risalgono i \"Cicli\", che domineranno tutta la sua produzione successiva, formato da dieci monumentali composizioni che ripercorrevano i momenti pi\u00f9 significativi della sua produzione artistica, inaugur\u00f2 invece la stagione dei grandi cicli pittorici, realizzati anche negli anni successivi ed esposti permanentemente presso gli \"Ex-Seccatoi del Tabacco di Citt\u00e0 di Castello. Presenter\u00e0 altri cicli a Firenze (1981), Palm Springs (1982), Venezia (1983), Nizza (1985), Roma, Torino (1989) e Rivoli (1991)\"\nNel 1981 viene inaugurata la \"Fondazione Burri\" in Palazzo Albizzini a Citt\u00e0 di Castello, con una prima donazione di 32 opere.\nNel 1984, per inaugurare l'attivit\u00e0 di Brera nel settore del contemporaneo, viene ospitata un'esaustiva mostra di Burri.\nNel 1994 Burri partecipa alla mostra The Italian Metamorphosis 1943-1968 presso il Solomon R. Guggenheim Museum di New York. Dall'11 maggio al 30 giugno '94 presso la Pinacoteca Nazionale di Atene viene presentato il ciclo \"Burri il Polittico di Atene, Architetture con Cactus\", che verr\u00e0 esposto in seguito presso l'Istituto Italiano di Cultura di Madrid (1995). Il 10 dicembre 1994 vengono ricordate le donazione di Burri agli Uffizi in Firenze: un quadro \"Bianco Nero\" del 1969 e tre serie di grafiche datate 1993-94.\nLe opere di Burri sono esposte principalmente in due musei a Citt\u00e0 di Castello. Il primo, a \"Palazzo Albizzini\", ha una superficie di 1660 m\u00b2 inaugurato nel 1981. Il secondo ospitante i \"grandi cicli pittorici\" dell'artista, inaugurato nel 1990, \u00e8 un'area industriale inutilizzata, gli \"Ex Seccatoi del Tabacco\" recuperata architettonicamente. A Palazzo Albizzini, sede della omonima Fondazione, costituita per volere dello stesso Burri nel 1978, e negli Ex Seccatoi, inaugurati come luogo espositivo nel luglio 1990, l'artista allest\u00ec infatti la collezione che don\u00f2 alla citt\u00e0 natale. Attraverso il percorso museale organizzato in queste due sedi e il catalogo sistematico delle sue opere, maturato alla fine degli anni Ottanta e realizzato sotto la sua attenta regia, offr\u00ec cos\u00ec una precisa ipotesi di lettura della sua produzione in cui trovarono posto anche le sculture di grandi dimensioni, cui cominci\u00f2 a dedicarsi in contemporanea ai grandi cicli pittorici.\nAll'inizio degli anni Novanta, Burri e la moglie lasciarono la California e si stabilirono a Beaulieu-sur-Mer, in Costa Azzurra (Francia), continuando a trascorrere i mesi estivi a Citt\u00e0 di Castello. Nonostante l'et\u00e0 avanzata prosegu\u00ec la sperimentazione di nuovi materiali: l'ultimo suo lavoro fu Metamorfex, un ciclo di nove opere presentate, dall'amico Nemo Sarteanesi, negli Ex Seccatoi.\nBurri muore a Nizza il 13 febbraio 1995, un mese prima del suo ottantesimo compleanno. Noto in vita per la sua riservatezza, aveva infine appena terminato una lunga registrazione autobiografica con Stefano Zorzi che ne ha raccolto il contenuto nel volume \"Parola di Burri\".\nLe sue opere sono esposte in alcuni fra i pi\u00f9 importanti musei del mondo: il Centro Georges Pompidou a Parigi, il Solomon R. Guggenheim Museum di New York, la Tate Gallery di Londra, la Galleria nazionale d'arte moderna e contemporanea di Roma, il Castello di Rivoli, il Museo d'arte moderna e contemporanea di Trento e Rovereto, Collezione Gori a Santomato di Pistoia\nArchivio.\nL'archivio di Alberto Burri \u00e8 conservato presso la Fondazione Palazzo Albizzini Collezione Burri.\nIl nucleo documentario di Alberto Burri \u00e8 di piccole dimensioni, ma piuttosto significativo ed \u00e8 costituito dalla documentazione rinvenuta nella casa di Citt\u00e0 di Castello e in quella di Beaulieu, in Francia, che \u00e8 stata trasferita nella sede della Fondazione dopo la sua morte. Il fondo contiene quasi esclusivamente corrispondenza (lettere, biglietti, telegrammi) e materiale fotografico (stampe in b/n e a colori, stampe di provini, diapositive, negativi). Ci sono inoltre pochi documenti di natura contabile (note, fatture e parcelle). Le lettere, in gran parte in arrivo, provengono da gallerie d'arte e musei di tutto il mondo, dalla Soprintendenza alle gallerie Roma II-Galleria nazionale d'arte moderna-Arte contemporanea, dall'Accademia nazionale dei Lincei e da altre istituzioni culturali, da universit\u00e0 e scuole, redazioni di riviste e giornali, case editrici, librerie, fondazioni, teatri, comitati di vario tipo, premi d'arte (ricorre il Premio Marzotto), singoli personaggi, dalla Biennale di Venezia, dalla RAI, dal Comune di Citt\u00e0 di Castello e da altri enti pubblici locali, da alcune sedi di ambasciate d'Italia e di istituti di cultura italiana all'estero. Qualche lettera \u00e8 indirizzata alla \"signora Burri\" e qualcuna alla Fondazione. I documenti sono sia manoscritti che dattiloscritti e talvolta contengono degli allegati.\nMostre.\nImportanti mostre celebreranno negli anni a venire la grandezza del personaggio.\nUn importante mostra antologica ha avuto luogo nel 1996 per iniziativa del Comune di Roma al Palazzo delle Esposizioni, e che \u00e8 stata poi replicata con successo al Lenbachhaus di Monaco di Baviera e al Palais de Beaux-Arts di Bruxelles.\nNel decimo anniversario della scomparsa (2005), sono le Scuderie del Quirinale a rendere omaggio al grande Maestro italiano, con una mostra volta a testimoniare come la sua opera abbia dato un profondo contributo all'arte del XX secolo in ambito internazionale.\nLa mostra intitolata \"Burri. Gli artisti e la materia\", a cura di Maurizio Calvesi e Italo Tomassoni, realizza un interessante confronto fra grandi e ospita tra gli altri opere di Robert Rauschenberg (probabilmente influenzato dal Maestro italiano in alcune composizioni degli anni sessanta e '70), Antoni T\u00e0pies, Lucio Fontana, Afro Basaldella, Joseph Beuys, Piero Manzoni, Anselm Kiefer, Damien Hirst, ecc.\nCollegamenti esterni.\n[[Categoria:Artisti contemporanei]]\n[[Categoria:Alberto Burri| ]]\n[[Categoria:Studenti dell'Universit\u00e0 degli Studi di Perugia]]"}
{"id": "2753579", "revid": "287204", "url": "https://it.wikipedia.org/wiki?curid=2753579", "title": "Giovanna d'Aviz", "text": ""}
{"id": "2753585", "revid": "891051", "url": "https://it.wikipedia.org/wiki?curid=2753585", "title": "Cartago", "text": ""}
{"id": "2753586", "revid": "765341", "url": "https://it.wikipedia.org/wiki?curid=2753586", "title": "Norbert Valis", "text": ""}
{"id": "2753589", "revid": "1745361", "url": "https://it.wikipedia.org/wiki?curid=2753589", "title": "Mongolia", "text": "La Mongolia (in mongolo \u182e\u1823\u1829\u182d\u1823\u182f \u1824\u182f\u1824\u1830, \u041c\u043e\u043d\u0433\u043e\u043b \u0443\u043b\u0441, \"Mongol uls\") \u00e8 uno stato dell'Asia orientale privo di accesso al mare, confinante a nord con la Russia e a sud con la Cina, e sebbene non condivida un confine con il Kazakistan, il suo punto pi\u00f9 occidentale dista solo 39,45\u00a0km dalla punta orientale di quest'ultimo. Gran parte del suo territorio \u00e8 coperto da steppe, con montagne a nord e a ovest e il deserto del Gobi a sud. La superficie coltivabile \u00e8 molto limitata a causa del clima freddo.\nCon i suoi 1.566.000\u00a0km\u00b2 e una popolazione di circa 3,2 milioni di persone (concentrata per lo pi\u00f9 nella capitale e citt\u00e0 pi\u00f9 grande Ulan Bator dove risiede circa il 45,9% della popolazione), ha tra le pi\u00f9 basse densit\u00e0 di abitanti al mondo: circa il 30% della popolazione \u00e8 nomade, dedita prevalentemente all'allevamento; la maggioranza dei cittadini dello Stato \u00e8 di etnia mongola, tuttavia sono presenti etnie minoritarie, tra cui kazaki e tuvani, soprattutto nella parte occidentale del paese; la religione predominante \u00e8 il buddismo tibetano; circa il 20% della popolazione vive con meno di un dollaro al giorno. Il sistema politico \u00e8 una repubblica semipresidenziale: il presidente viene eletto dai cittadini e nomina il primo ministro, ma non pu\u00f2 nominare i ministri n\u00e9 sciogliere il parlamento; pu\u00f2, tuttavia, porre il veto sulle leggi in corso di approvazione. La Mongolia ha aderito all'Organizzazione Mondiale del Commercio nel 1997 e cerca di espandere la propria partecipazione regionale in ambito commerciale ed economico. \nL'attuale Mongolia \u00e8 stata governata da vari imperi nomadi, tra cui Xiongnu, Xianbei, Rouran, G\u00f6kt\u00fcrk e altri. L'Impero Mongolo fu fondato da Gengis Khan nel 1206. Dopo il crollo della dinastia Yuan, i Mongoli ritornarono alle origini. Verso il XVII secolo, la Mongolia sub\u00ec l'influenza del buddismo tibetano. Alla fine del XVII secolo, la maggior parte della Mongolia venne incorporata nella zona governata dalla dinastia Qing. Durante il crollo della dinastia Qing, nel 1911, essa dichiar\u00f2 l'indipendenza, ma dovette lottare fino al 1921 per rendersi \"de-facto\" indipendente dalla Repubblica di Cina. Sub\u00ec molto l'influenza sovietica: nel 1924 venne instaurata la Repubblica Popolare Mongola, di classico stampo sovietico, alleata leale dell'Unione Sovietica per tutta la sua storia. Nel 1945 ottenne il completo riconoscimento internazionale come Stato. Dopo il crollo dei regimi comunisti in Europa orientale alla fine del 1989 e la pacifica rivoluzione democratica del 1990, la Mongolia intraprese una lenta transizione verso la democrazia, attraverso l'approvazione di una nuova costituzione nel 1992, l'introduzione del multipartitismo e la transizione verso un'economia di mercato.\nStoria.\nPreistoria.\nLe prime tracce di insediamenti umani in Mongolia risalgono al Paleolitico, con il ritrovamento di pitture rupestri nella provincia di Hovd e nella provincia di Bajanhongor. Nella provincia del Dornod invece viene rinvenuto un insediamento agricolo dell'era neolitica. Le recenti ricerche archeologiche hanno rinvenuto nella Mongolia occidentale solo accampamenti di agricoltori e pescatori. La popolazione orientale della Mongolia durante l'et\u00e0 del rame \u00e8 stata descritta come \"paleomongoloide\", mentre la parte occidentale assumeva un carattere europoide.\nDurante l'et\u00e0 del bronzo la Mongolia occidentale fu influenzata dalla Cultura di Karasuk: tale influenza \u00e8 documentata dalla presenza delle Stele del Cervo e di \"kurgan\". Durante l'et\u00e0 del ferro diversi sepolcri del X secolo, che testimoniano tale periodo vennero rinvenuti a Ulaangom. Poco prima del XX secolo, alcuni studiosi hanno azzardato una possibile discendenza dei mongoli dagli sciti. Tale affermazione trova conferma con il ritrovamento di un guerriero scita, che si ritiene risalire a circa 2.500 anni, trovato presso i Monti Altaj.\nOrigini.\nLa Mongolia \u00e8 stata da sempre abitata da varie trib\u00f9 nomadi. Il primo nucleo riguarda gli Xiongnu nel 209 a.C. Per far fronte alle incursioni distruttive degli Xiongnu, la Cina decise la costruzione della Grande muraglia, che non sempre si rivel\u00f2 efficace.\nDopo il declino della dinastia Xioung, la confederazione dei Rouran sal\u00ec al potere dopo aver sconfitto G\u00f6kt\u00fcrk, dominando per secoli la Mongolia. Nel corso dei secoli VII e VIII, diverse trib\u00f9 regnarono sulla Mongolia, tra cui gli Uiguri, i Khitan e i Jurchen. Dal X secolo il paese era diviso in numerose trib\u00f9 collegate attraverso alleanze transitorie e conflitti interni.\nImpero mongolo.\nL'eroe nazionale mongolo fu per\u00f2 Temujin, noto come Gengis Khan (1162 - 1227), che unific\u00f2 i territori mongoli e cre\u00f2 uno degli imperi pi\u00f9 vasti della storia. Sotto i suoi successori l'impero tocc\u00f2 i confini della Polonia a ovest, della Corea a est, e dalla Siberia a nord, fino al Golfo di Oman e Vietnam del sud, che coprono circa 33.000.000\u00a0km\u00b2 (22% della superficie terrestre totale delle terre emerse), e con una popolazione di oltre 100 milioni di persone.\nDopo la morte di Gengis Khan, l'impero venne suddiviso in quattro regni (noti come khanati) che acquisirono maggiore autonomia dopo la morte di Munke, avvenuta nel 1259. Uno dei khanati, dopo aver invaso la Cina, distrusse definitivamente la dinastia J\u012bn, dando vita alla Dinastia Yuan per opera del nipote del \"Temujin\", Kublai Khan, che fond\u00f2 il suo regno presso l'odierna Pechino, ma dopo pi\u00f9 di un secolo di potere, la Dinastia Ming riprese il potere nel 1368, con la corte mongola in fuga verso nord. L'avanzata militare dei Ming prosegu\u00ec in Mongolia, conquistando e distruggendo la capitale Karakorum; le conquiste azzerarono il progresso culturale e militare dell'era imperiale e cominci\u00f2 cos\u00ec il tramonto dell'impero mongolo.\nPeriodo post-imperiale.\nDopo l'espulsione dei governanti della Dinastia Yuan della Cina, i mongoli continuarono a governare la Mongolia con il nome Dinastia nord dello yuan. I secoli successivi furono segnati da violente lotte di potere tra le varie fazioni, in particolare tra Genghisids e i non-Genghisid Oirati, cos\u00ec come dalle diverse invasioni cinesi (come le cinque spedizioni guidato dall'imperatore Yongle). Agli inizi del XV secolo, gli Oirati, sotto la guida di Esen Tayisi, presero il sopravvento, il conflitto con la Cina nel 1449 port\u00f2 alla disfatta Ming, con la cattura dell'imperatore Zhengtong. Tuttavia Esen Tayisi venne assassinato nel 1454, con la conseguente ascesa di Borjigin.\nBatum\u00f6ngke Dayan Khan e il suo \"Khatun\" Mandukhai riun\u00ec l'intera nazione mongola sotto la Genghisids nei primi anni del XVI secolo. Verso La met\u00e0 del XVI secolo, Altan Khan del T\u00fcmed, nipote illegittimo di Dayan Khan, acquis\u00ec un certo potere in patria. Fond\u00f2 Hohhot nel 1557. L'incontro con il Dalai Lama, nel 1578, fu fondamentale per la diffusione del Buddhismo tibetano in Mongolia. Abtai Khan del Khalkha si convert\u00ec al buddismo e fond\u00f2 il monastero Erdene Zuu nel 1585. Suo nipote Zanabazar divent\u00f2 il primo Jebtsundamba Khutuktu nel 1640.\nDominio Dinastia Qing.\nL'ultimo Khan mongolo era Ligden Khan, al potere fino al XVII secolo, il quale entr\u00f2 in conflitto contro i manci\u00f9, saccheggi\u00f2 gran parte delle citt\u00e0 cinesi e riusc\u00ec ad allontanare la maggior parte delle trib\u00f9 mongole. Mor\u00ec nel 1634, mentre si dirigeva verso il Tibet, nel tentativo di eludere i Manci\u00f9 e distruggere la Scuola buddista dei cappelli gialli. Nel 1636 gran parte della mongolia interna era sottomessa ai manci\u00f9, propulsori della Dinastia Qing. Il Khalkha infine venne al governo dei Qing nel 1691, portando cos\u00ec tutti i territori della Mongolia odierna sotto il governo di Pechino. Dopo numerose guerre, i Dzungar (i Mongoli occidentale o Oirads) vennero sconfitti definitivamente nel 1757\u20131758, sotto la Mongolia ricevettero una relativa autonomia, essendo amministrati dai khanati ereditari Genghisid di Tusheet Khan, Setsen Khan, Zasagt Khan e Sain Noyon Khan. Jebtsundamba Khutuktu di Mongolia ebbe \"de facto\" un certo peso politico. I Manci\u00f9 proibirono anche l'immigrazione cinese di massa, consentendo ai mongoli di preservare la loro cultura.\nFino al 1911, la dinastia Qing mantenne il controllo della Mongolia con una serie di alleanze e matrimoni misti, come pure adottando misure economiche e militari. Gli \"Amban\" (alti ufficiali) consolidarono il potere presso Ulan Bator, Uliastaj e Hovd, il paese venne suddiviso in feudi divenendo sempre pi\u00f9 feudale ed ecclesiastico. Verso il XVIII secolo la povert\u00e0 tra i cittadini aument\u00f2 sensibilmente, data la corruzione e l'usura verso i commercianti da parte della nobilt\u00e0 feudale.\nIndipendenza.\nCon la caduta della dinastia Qing, la Mongolia, sotto il Bogd Khan, dichiar\u00f2 l'indipendenza nel 1911. Tuttavia, la nuova costituzione della Repubblica di Cina considera la Mongolia parte del suo territorio. L'area controllata dal Khan Bogd era approssimativamente quella dell'ex Mongolia Esterna durante il periodo Qing. Nel 1919, dopo la Rivoluzione d'Ottobre in Russia, le truppe cinesi, guidate da Xu Shuzheng, occuparono militarmente la Mongolia. Tuttavia, finita la guerra civile russa, Roman von Ungern-Sternberg sconfisse i cinesi nel 1921 presso Ulan Bator. Al fine di proteggere il paese dalle incursioni cinesi, l'Unione Sovietica decise d'insediare un governo comunista, riorganizzando l'apparato militare. Il nuovo esercito si rese protagonista durante la presa di Kyakhta (il 18 marzo 1921) e di Kh\u00fcree, insieme con le truppe sovietiche. La Mongolia dichiar\u00f2 la sua indipendenza ancora una volta l'11 luglio 1921. Questi eventi hanno portato a una stretta alleanza della Mongolia con l'Unione Sovietica nei successivi sette anni.\nRepubblica Popolare Mongola.\nNel 1924, dopo la morte del leader religioso Bogd Khan, venne ufficialmente proclamata la Repubblica Popolare Mongola con il sostegno dell'Unione Sovietica.\nCon l'avvento al potere nel 1928 di Horloogijn \u010cojbalsan furono approvati alcuni provvedimenti, tra cui la collettivizzazione del bestiame, la distruzione dei monasteri buddisti e la repressione, anche fisica, di tutti gli oppositori del regime sovietico, in particolare dei monaci buddisti. In Mongolia, nel corso del 1920, circa un terzo della popolazione maschile era costituita da monaci. Entro l'inizio del XV secolo, circa 750 monasteri erano funzionanti in Mongolia. L'imperialismo giapponese divenne ancora pi\u00f9 allarmante dopo l'invasione della vicina Manciuria, nel 1931. Durante la guerra sovietico-giapponese di confine del 1939, l'Unione Sovietica difese con successo la Mongolia contro l'espansionismo giapponese.\nNel 1945 le forze mongole combatterono durante la guerra Unione Sovietica-Giappone sul fronte della Mongolia Interna. La minaccia sovietica port\u00f2 la Cina a proclamare un \"referendum\" d'indipendenza, che si svolse nel 20 ottobre 1945, con il 100% dell'elettorato (in base alle cifre ufficiali) che vot\u00f2 per l'indipendenza. Dopo la stesura della costituzione della Repubblica Popolare di Cina, entrambi i paesi hanno confermato il loro riconoscimento reciproco, il 6 ottobre 1949.\nIl 26 gennaio 1952, Yumjaagiin Tsedenbal prese il potere. Nel 1956, e ancora nel 1962, il culto della personalit\u00e0 di Horloogijn \u010cojbalsan venne condannato e bandito dagli organi del Partito Rivoluzionario del Popolo Mongolo. La Mongolia continu\u00f2 a rivelarsi un fedele alleato dell'Unione Sovietica, soprattutto dopo la crisi sino-sovietica degli anni cinquanta. Nel 1980 circa 55.000 soldati sovietici erano di stanza in Mongolia. Mentre Tsedenbal era in visita a Mosca, nel mese di agosto 1984, la sua grave malattia ha indotto il Parlamento ad annunciare il suo ritiro e sostituirlo con Jambyn Batm\u00f6nkh.\nRivoluzione Democratica e nascita della democrazia.\nL'introduzione da parte di Mikhail Gorbachev della \"perestroika\" e della \"glasnost\" in Unione Sovietica ha fortemente influenzato la politica mongola, portando alla pacifica Rivoluzione Democratica e all'introduzione di un sistema multipartitico e dell'economia di mercato. Nel 1992 \u00e8 stata introdotta una nuova costituzione e il termine \"Repubblica del Popolo\" \u00e8 stato tolto dal nome ufficiale del paese. La transizione all'economia di mercato \u00e8 stata difficile, con alti tassi di inflazione e penuria di cibo nei primi anni novanta. La prima vittoria elettorale per un partito non comunista arriv\u00f2 nel 1993 (elezioni presidenziali) e nel 1996 (elezioni parlamentari). La firma del contratto dei minatori di Ojuu Tolgoj viene considerata come una pietra miliare nella moderna storia mongola. Il Partito Rivoluzionario del Popolo Mongolo ha cambiato nome nel 2010 in Partito del Popolo Mongolo.\nGeografia.\nLa Mongolia, con i suoi 1.566.000 km\u00b2, \u00e8 il 19\u00ba paese del pianeta per estensione territoriale (oltre cinque volte l'Italia). Confina con Cina e Russia e dista all'incirca 44\u00a0km dal Kazakistan.\nIl paesaggio della Mongolia \u00e8 molto variegato, con il deserto del Gobi a Sud e con le regioni fredde e montuose a Nord e Ovest. Gran parte della Mongolia \u00e8 costituita da steppe. Il punto pi\u00f9 alto in Mongolia \u00e8 il picco H\u00f9jtnij, nel massiccio Nayramdal Uur, a 4.374\u00a0m s.l.m. Il bacino del lago Uvs Nuur, condiviso con la Repubblica di Tuva (Russia), \u00e8 uno dei Patrimoni dell'umanit\u00e0 dell'UNESCO. Il clima estivo \u00e8 mite, mentre in inverno le temperature scendono fino a \u201340\u00a0\u00b0C e a \u201360\u00a0\u00b0C nella taiga.\nIl Paese \u00e8 anche soggetto a rigide condizioni climatiche (\"zud\" \u00e8 il termine con cui i Mongoli definiscono un inverno particolarmente freddo e nevoso). Ulan Bator ha una temperatura media tra le pi\u00f9 basse al mondo. La Mongolia \u00e8 un Paese con un'altitudine tra le pi\u00f9 alte al mondo. Ha un clima continentale e tendenzialmente ventoso, con inverni lunghi e rigidi, mentre nei mesi estivi, durante i quali avvengono la maggior parte delle precipitazioni annuali, il clima asciutto raggiunge i 25-30\u00a0\u00b0C. In questa breve stagione il vento \u00e8 protagonista: quello fresco da Nord, quello tiepido dal Gobi.\nIl termine \"gobi\" \u00e8 un termine mongolo che di solito si riferisce a una categoria di pascoli della steppa aridi e con vegetazione abbastanza sufficienti al sostentamento di marmotte e cammelli. I Mongoli sono soliti precisare tale differenza, anche se la distinzione non \u00e8 sempre evidente ai turisti. I paesaggi del Gobi sono estremamente fragili e vengono facilmente distrutti dall'eccessivo sfruttamento della pastorizia, fenomeno in continua crescita che risulta dannoso per la sopravvivenza dei cammelli.\nEffetti del cambiamento climatico.\nLa Mongolia \u00e8 sostanzialmente influenzata dal riscaldamento globale. Tra il 1940 e il 2001, la temperatura media dell'aria annuale \u00e8 aumentata di oltre 1,5 gradi Celsius. La temperatura invernale \u00e8 aumentata anche di oltre 3,6 gradi in quel periodo. L'antico ghiaccio della Mongolia si sta rapidamente sciogliendo a causa del cambiamento climatico e del riscaldamento delle temperature estive. Poich\u00e9 l'afflusso dai campi di ghiaccio si esaurisce pi\u00f9 frequentemente durante l'estate, la fornitura di acqua potabile \u00e8 sempre pi\u00f9 limitata. Ci\u00f2 metter\u00e0 a rischio estremo sia il patrimonio culturale che il tradizionale allevamento di renne negli anni a venire. Di conseguenza, la crisi climatica mette in pericolo i pastori domestici di renne alle basse latitudini, che vivono nelle zone montuose della tundra della Mongolia settentrionale.\nPopolazione.\nDemografia.\nLa popolazione della Mongolia, secondo lo United States Census Bureau, ammontava a 2.951.786 persone al giugno del 2007, classificando il Paese come 138\u00ba in termini di popolazione. Il Dipartimento di Stato americano, Bureau of East Asian and Pacific Affairs, che utilizza le stime delle Nazioni Unite, indica, invece, una popolazione di 2.629.000 persone (quindi una differenza dell'11% rispetto allo United States Census Bureau). Stime delle Nazioni Unite risultano simili a quelle stilate dal Mongolian National Statistical Office (2.612.900, fine luglio 2007). Il tasso di crescita della popolazione \u00e8 pari all'1,2%. Circa il 59% della popolazione \u00e8 sotto i 30 anni e di questi il 27% \u00e8 sotto i 14 anni. Questa popolazione relativamente giovane pu\u00f2 rivelarsi fondamentale per la crescita economica della Mongolia.\nDalla fine del socialismo la Mongolia ha registrato un calo del tasso di fecondit\u00e0 totale pi\u00f9 rapido che in qualunque altro Paese del mondo: secondo recenti stime delle Nazioni Unite, nel 1970-1975 la fertilit\u00e0 \u00e8 stata stimata a 7,33 figli per donna, ma nel periodo 2005-2010 si \u00e8 registrato un tasso di 1,87 (4 volte di meno).\nLa Mongolia \u00e8 molto pi\u00f9 urbanizzata oggi rispetto agli anni passati: circa il 40% della popolazione vive a Ulan Bator; nel 2002 il 23% viveva a Darhan, Erdenet e nei centri limitrofi. Resta significativa, tuttavia, la popolazione che vive lontano dai centri abitati. Nel 2002 circa il 30% di tutte le famiglie della Mongolia ha vissuto di agricoltura di sussistenza. La maggior parte dei pastori in Mongolia rimane ancorata alle tradizioni dei popoli nomadi.\nI Mongoli, costituiti principalmente da Khalkha e altri, tutti parlanti principalmente dialetti della lingua mongola, rappresentano il 95% della popolazione. I Khalkha costituiscono l'86% della popolazione di etnia mongola; il restante 14% include, tra gli altri, Oirati e Buriati. Le popolazioni turche (Kazaki, Tuvani e Uzbeki) costituiscono il 4,5% della popolazione della Mongolia. Il resto \u00e8 costituito da Russi, Cinesi, Coreani e Statunitensi; la maggior parte dei Russi lasci\u00f2 il Paese dopo il crollo dell'Unione Sovietica.\nReligione.\nSecondo il censimento nazionale del 2010 la popolazione mongola sopra i 15 anni dichiarava di essere per il 53% buddista e per il 38,6% atea. \nLingue.\nLa lingua ufficiale della Mongolia \u00e8 il mongolo, parlato dal 95% della popolazione. Esiste per\u00f2 una grande variet\u00e0 di dialetti oirati e buriati, parlati in tutto il paese. Nella parte occidentale del paese le lingue turche, tra cui la lingua kazaka e lingua tuvana, sono molto diffuse.\nLa lingua mongola moderna utilizza l'alfabeto cirillico, a differenza del passato quando si utilizzava la scrittura mongola. Una reintroduzione ufficiale della vecchia scrittura \u00e8 stata progettata per il 1994, ma non ha ancora avuto luogo, in quanto le vecchie generazioni hanno incontrato difficolt\u00e0 pratiche. L'alfabeto tradizionale \u00e8 stato recentemente reintrodotto nelle scuole.\nLa lingua russa \u00e8 la lingua straniera pi\u00f9 parlata in Mongolia, seguita dall'inglese, recentemente molto diffuso. Anche la lingua coreana sta diventando popolare per l'alto numero dei lavoratori mongoli presenti in Corea del Sud. La Cina, in virt\u00f9 della sua vicinanza, sta gradualmente influenzando anche la lingua; l'interesse per la lingua cinese \u00e8 cresciuto: infatti, secondo Uradyn E. Bulag, antropologo presso l'Hunter College e il Graduate Center della Universit\u00e0 della Citt\u00e0 di New York, i mongoli della Mongolia Interna sono preoccupati di perdere la propria identit\u00e0 culturale e linguistica per via dell'assimilazione culturale forzata da parte delle autorit\u00e0 cinesi. La lingua giapponese \u00e8 anche popolare tra le nuove generazioni. Un certo numero di anziani mongoli conosce il tedesco, in quanto ha studiato nella Germania dell'Est, mentre alcuni parlano le diverse lingue del blocco orientale. Oltre a questo, molti giovani mongoli parlano correntemente una o pi\u00f9 delle lingue dell'Europa occidentale, in quanto molti di loro vivono o studiano in paesi europei, tra cui Germania, Francia e Italia.\nLe persone sorde utilizzano la lingua dei segni mongola (\u041c\u043e\u043d\u0433\u043e\u043b \u0434\u043e\u0445\u0438\u043e\u043d\u044b \u0445\u044d\u043b, Mongol dokhiony Khel).\nOrdinamento dello stato.\nSuddivisioni amministrative.\nLa Mongolia \u00e8 divisa in 21 province (\"ajmag\"), Ulaanbaatar (la capitale) \u00e8 una municipalit\u00e0 con lo \"status\" di provincia. Le \"ajmag\" sono a loro volta divise in distretti (\"sum\"); i \"sum\" sono suddivisi in \"bag\".\nPolitica.\nLa Mongolia \u00e8 una repubblica semipresidenziale. Il popolo elegge il parlamento, il quale a sua volta elegge il governo. Il presidente \u00e8 eletto direttamente. La costituzione della Mongolia garantisce piena libert\u00e0 di espressione e di religione. Nonostante il folto numero di partiti, i due maggiori schieramenti politici sono il Partito Rivoluzionario del Popolo Mongolo (MPRP) e il Partito Democratico (DP).\nDopo la dominazione sovietica e l'abolizione del monopartitismo, il DP domin\u00f2 la scena politica nel periodo 2004-2006. Dopo un'alternanza di governo tra il Partito Rivoluzionario del Popolo Mongolo e il Partito Democratico, il MPRP \u00e8 l'attuale governo in carica, avendo vinto le elezioni politiche del giugno 2016.\nPresidente.\nIl presidente della Mongolia ha un ruolo con limitati poteri esecutivi: pu\u00f2 infatti bloccare le decisioni del Parlamento, che pu\u00f2 per\u00f2 non tener conto del veto con una maggioranza di 2/3. La costituzione della Mongolia prevede tre requisiti per la candidatura: il candidato dev'essere un nativo della Mongolia, aver superato i 45 anni e aver vissuto in Mongolia per cinque anni prima di assumere l'incarico. Il presidente \u00e8 inoltre tenuto a dimettersi formalmente, se richiesto dal suo partito. L'attuale presidente \u00e8 Ukhnaagiin Kh\u00fcrels\u00fckh, in carica dal 25 giugno 2021.\nGrande Hural di Stato.\nLa Mongolia utilizza un sistema parlamentare unicamerale, in cui il presidente ha un ruolo esecutivo limitato, e il governo, scelto dal legislatore, esercita il potere esecutivo. Il Grande Hural di Stato ha una camera con 76 seggi ed \u00e8 presieduto dal presidente della Camera. Elegge i suoi membri ogni quattro anni dalle elezioni generali. Il Grande Hural di Stato rappresenta il potere legislativo del governo con la presenza pi\u00f9 che altro simbolica del presidente, mentre il primo ministro, per poter esercitare le sue funzioni, deve godere della fiducia del parlamento.\nPrimo Ministro.\nIl Primo Ministro della Mongolia \u00e8 eletto dal Grande Hural di Stato. L'attuale primo ministro \u00e8 Luvsannamsrain Oyun-Erdene, che ha assunto l'incarico nel 2021.\nIl gabinetto \u00e8 nominato dal primo ministro in consultazione con il presidente e confermato dal Grande Hural di Stato.\nRelazioni estere e militari.\nLa complessa gestione dei rapporti con i suoi \"giganti\" vicini - la Russia e la Cina - spinge il governo di Ulan Bator a una politica di buone relazioni con entrambe le potenze confinanti, con le due Coree, ma anche con le principali democrazie avanzate del pianeta - il Giappone, gli Stati Uniti, l'Unione europea - secondo la cosiddetta \"dottrina del terzo vicino\" (in inglese, \"third neighbor doctrine\").\nIl governo si \u00e8 concentrato molto sulla necessit\u00e0 di incoraggiare gli investimenti esteri e sviluppare il commercio interno. La Mongolia ha sostenuto la guerra d'Iraq del 2003, inviando un contingente di 180 unit\u00e0. Circa 130 soldati sono attualmente dispiegati in Afghanistan. 200 soldati mongoli sono in servizio in Sierra Leone sotto il mandato delle Nazioni Unite, e nel luglio 2009, la Mongolia ha deciso d'inviare un battaglione in Ciad a sostegno della MINURCAT.\nDal 2005 al 2006 la Mongolia, durante la guerra del Kosovo, ha inviato 40 unit\u00e0, che hanno collaborato in stretto contatto con i colleghi belgi e lussemburghesi. George W. Bush \u00e8 stato il primo presidente statunitense della storia a visitare il paese il 21 novembre 2005. Nel 2004 \u00e8 stata formalmente invitata dalla Organizzazione per la sicurezza e la cooperazione in Europa (OCSE) come partner commerciale in Asia.\nLe sedi diplomatiche della Mongolia sono presenti in vari paesi tra cui: Almaty, Ankara, Bangkok, Berlino, Pechino, Bruxelles, Budapest, Il Cairo, Canberra, Varsavia, Washington, Vienna, Vientiane, L'Avana, Delhi, Kuwait City, Londra, Mosca, Ottawa, Parigi, Praga, Pyongyang, Seul, Sofia, Stoccolma, Tokyo, Hanoi e Singapore, un consolato \u00e8 presente a Irkutsk e a Ulan-Ud\u0117. In Italia, la Mongolia \u00e8 rappresentata da due principali istituzioni, l'Ambasciata della Mongolia a Roma e la Camera di commercio italo-mongola. Rappresentanze diplomatiche sono presenti alle Nazioni Unite a New York e Ginevra.\nInquinamento atmosferico.\nLa capitale mongola Ulan Bator attualmente \u00e8 influenzata dall'inquinamento atmosferico causato dalla combustione del carbone e della legna nelle stufe utilizzate per riscaldare e cucinare. Il recente passaggio a un'economia di mercato ha portato la capitale a una intensa urbanizzazione e alla creazione di distretti fuori dal centro urbano (perlopi\u00f9 di iurta), dove il 70% della popolazione risiede. Il problema dell'inquinamento atmosferico \u00e8 caratterizzato da concentrazioni molto elevate di particelle in aria, particolato (PTS), a differenza della minore percentuale di anidride carbonica e azoto presente nell'aria. Le analisi effettuate dalle autorit\u00e0 di Ulan Bator hanno dimostrato che il PTS \u00e8 di gran lunga la componente pi\u00f9 grave del problema dell'inquinamento atmosferico. Durante i mesi invernali, la normale visuale urbana risulta oscurata e ci\u00f2 comporta un impatto negativo sulla salute umana. L'inquinamento dell'aria influisce anche sulla visibilit\u00e0 della citt\u00e0 a tal punto che agli aerei, in alcune occasioni, viene impedito l'atterraggio presso l'aeroporto locale.\nLa temperatura media annuale a Ulan Bator \u00e8 0\u00a0\u00b0C, la capitale pi\u00f9 fredda al mondo. Il 40% della popolazione a Ulan Bator vive in appartamenti, circa l'80% dei quali \u00e8 dotato di centrali termiche da tre impianti di produzione combinata di calore ed energia. Le centrali elettriche nel 2007 hanno consumato quasi 3,4 milioni di tonnellate di carbone, tuttavia, la tecnologia di controllo dell'inquinamento non \u00e8 in grado di gestire un alto tasso di produzione come questo. Nella sola Ulan Bator, l'annuale media stagionale delle concentrazioni di particolato (PTS) hanno registrato l'alto valore 279, bench\u00e9 il livello massimo di PTS consigliato dall'Organizzazione Mondiale della Sanit\u00e0 (OMS) sia 20. Pertanto, il livello di PM10 a Ulan Bator \u00e8 14 volte superiore al livello massimo raccomandato. Questa concentrazione \u00e8 superiore a quella di molte citt\u00e0 del nord della Cina, note per il loro alto tasso di inquinamento atmosferico, ove a volte tali tassi sono stati superiori a 200 fino a pochi anni fa, prima delle misure del governo cinese per far fronte a questo alto inquinamento atmosferico.\nEconomia.\nL'economia della Mongolia si basa principalmente sullo sfruttamento delle ingenti risorse naturali come il petrolio, il carbone minerale e il rame, ma anche dello sfruttamento minerario del molibdeno, tungsteno e fosfato.\nAttualmente sono presenti 30.000 piccole medie imprese in Mongolia, la maggior parte dislocate nella capitale. La maggioranza della popolazione al di fuori delle aree urbane pratica pastorizia di sussistenza allevando per lo pi\u00f9 ovini, caprini, bovini, cavalli e cammelli della Battriana. Il settore agricolo, modestamente sviluppato, comprende: frumento, orzo, patate, ortaggi, pomodori, angurie, olivello spinoso e le colture foraggere. Il PIL \"pro capite\" (a parit\u00e0 di potere d'acquisto) nel 2012 era di 5.314 dollari.\nAnche se il PIL \u00e8 aumentato costantemente dal 2002 con un tasso di crescita del 7,5% in una stima ufficiale del 2006, lo Stato \u00e8 ancora al lavoro per superare un deficit commerciale consistente. Parte del debito nei confronti della Russia \u00e8 stata risolta dal governo mongolo nel 2004 con un pagamento di 250 milioni di dollari ricevuti proprio dalla Russia per il risarcimento del dominio sovietico. Nonostante la crescita, nel 1998 il 35,6% della popolazione viveva sotto della soglia della povert\u00e0; la percentuale sta diminuendo, ma era ancora al 36,1% nel 2002-2003 e al 32,2% nel 2006 e sia il tasso di disoccupazione e tasso di inflazione sono aumentati al 3,2% e 6,0% nel 2006.\nIl Mongolian Stock Exchange, fondata nel 1991 a Ulan Bator, \u00e8 una borsa valori piccola per la capitalizzazione di mercato..\nSettore industriale.\nL'industria rappresenta attualmente il 21,4% del PIL, simile all'apporto del settore agricolo (20,4%). Queste industrie comprendono materiali da costruzione, carbone, estrazione di rame, di molibdeno, di fluorite, di stagno, di tungsteno e di oro, olio, alimenti e bevande, la lavorazione di prodotti di origine animale, \"cashmere\" e produzione di fibra. Il tasso di crescita della produzione industriale era del 4,1% nel 2002. Il settore minerario \u00e8 in continuo aumento, con l'apertura di nuove imprese cinesi, russe e canadesi che contribuiscono alla sopravvivenza delle industrie minerarie. La produzione alimentare, specialmente di cibo confezionato, sta crescendo sempre di pi\u00f9 grazie a investimenti di aziende straniere sul territorio.\nScienza e tecnologia.\nAnche il settore tecnologico dipende dagli investimenti stranieri: la Corea del Sud e la Repubblica Popolare Cinese hanno cominciato ad aprire uffici in Mongolia, dedicati soprattutto allo sviluppo di \"software\". La flessibilit\u00e0 economica ha permesso l'istituzione di diversi operatori telefonici come Mobicom Corporation e Magicnet, che offrono servizi di telefonia cellulare e ISP.\nSettore terziario.\nDopo la crisi di transizione nei primi anni '90, la produzione interna della Mongolia era in netta ripresa. Secondo il CIA World Factbook, nel 2003, il settore dei servizi ha rappresentato il 58% del PIL, con il 29% della forza lavoro di 1.488\u00a0000 persone.\nGli ingenti investimenti stranieri, tra cui quelli della Cina, Giappone, Corea del Sud, Germania e Russia hanno contribuito allo sviluppo delle infrastrutture e al perfezionamento del pavimento stradale, come la strada che va dal confine russo a S\u00f9hbaatar fino al confine cinese a Zamyn-\u00d9\u00f9d. Abbastanza sviluppato \u00e8 anche il trasporto aereo, con le compagnie aeree MIAT Mongolian Airlines, Aero Mongolia e Eznis Airways.\nCooperazione economica con l'Italia.\nL'Italia \u00e8 uno dei principali \"partner\" economici della Mongolia (quarto importatore di beni e servizi dal Paese asiatico). La cooperazione si fonda, in particolare, sui settori tessile-conciario, agroalimentare, minerario e delle terre rare. Dal 2002 \u00e8 stata istituita la Camera di Commercio Italo-Mongola, una Camera di Commercio mista che raggruppa le principali aziende operanti sull'asse economico Italia-Mongolia. Il governo di Ulan Bator \u00e8 inoltre stato tra i primi sostenitori asiatici della candidatura di Milano come citt\u00e0 organizzatrice di Expo 2015.\nTrasporti.\nIl sistema ferroviario ha scartamento largo (russo) di 1.520\u00a0mm, con uno sviluppo di circa 1.810 chilometri ed \u00e8 costituito soprattutto dall'asse ferroviario della Ferrovia Transmongolica, che attraversa tutto il paese, con connessioni esterne a Ulan-Ud\u0117, sulla Ferrovia Transiberiana (Russia) e a Jining (Cina), con il resto della rete cinese.\nPer il cambio di scartamento a quello normale di 1.435\u00a0mm, in uso in Cina, a Erlian (Erenhot) in territorio cinese, al confine mongolo-cinese, i carrelli delle carrozze dei treni sono sostituiti e la loro sostituzione rende necessaria una sosta di circa 4 ore. Una linea ferrovia secondaria invece collega la citt\u00e0 orientale di Choibalsan con la Transiberiana, tuttavia, tale collegamento \u00e8 chiuso ai passeggeri dopo la citt\u00e0 mongola di \u010culuunhoroot.\nAnche se in tutto paese sono presenti aeroporti (adibiti a trasporto locale), l'unico aeroporto internazionale \u00e8 l'Aeroporto Internazionale Chinggis Khaan di Ulan Bator, che effettua collegamenti con Corea del Sud, Cina, Giappone, Russia e Germania. MIAT Mongolian Airlines \u00e8 la pi\u00f9 grande compagnia aerea e fornisce voli nazionali e internazionali.\nIl sistema viario risulta in continua espansione, anche se le strade da Ulan Bator al confine russo e cinese per la maggior parte non risultano asfaltate. Alcuni progetti di costruzione di strade sono attualmente in corso, per esempio la costruzione di est-ovest, il cosiddetto \"Millennium Road\".\nCultura.\nLetteratura.\nI primi documenti scritti in mongolo risalgono ai tempi di Gengis Khan in forma di decreti (\"yasa\") e sentenze (\"bilik\"), rimasti in forma frammentaria; per intero rimane invece la Pietra di Gengis Khan, considerata il primo vero e proprio documento scritto mongolo.\nTuttavia la prima opera letteraria mongola \u00e8 il poema del XIII secolo \"Storia segreta dei mongoli\", scritto da un autore anonimo probabilmente in lingua mongola, perch\u00e9 tutte le tradizioni successive ne tramandarono solamente la traduzione in caratteri cinesi. Si tratta di una testimonianza delle usanze ai tempi di Gengis Khan, una sorta di vangelo all'insegna di una filosofia di guerra e di competizione esasperata, coraggio e generosit\u00e0.\nAl secolo XIV vari monumenti epigrafici e prime traduzioni in mongolo di opere buddhiste.\nTra il XVII e il XVIII secolo si vede la nascita di due pilastri (e forse gli unici) della letteratura in lingua mongola; si tratta di due opere storiche, il \"Bottone d'oro\" di Lubdzandandzin (1667) e la \"Storia dei Mongoli\" di Sanang S\u00e4ts\u00e4n (1662. A questo periodo risalgono anche le traduzioni del canone tibetani kanjur e il \"Ciclo epico di G\u00e4s\u00e4i Kh\u0101n\". Dal XVII secolo al XIX sub\u00ec l'influenza della letteratura e della lingua cinese le cui opere pi\u00f9 importanti furono tradotte, adattate e rielaborate come \"Il romanzo dei tre regni\", i \"Racconti meravigliosi\"\ne \"Il sogno della camera rossa\".\nNell'Ottocento assunse una certa importanza il novelliere Inginash. \nNel Primo Novecento si cominciarono a sostituire alla lingua letteraria i vari dialetti, sviluppando molte letterature autonome e popolari.\nIn questo secolo inoltre la poesia assume una dimensione encomiastica e celebrativa. E tra il XX e il XXI secolo si distinse Baatarsuren Shuudertsetseg \nche ha ricevuto diversi premi letterari mongoli.\nMusica.\nTipico strumento ad arco \u00e8 rappresentato dal morin khuur. Altro strumento tipico \u00e8 costituito dall' Igil. Tra i cantanti di genere world music, distintisi tra il XX e il XXI secolo, possiamo ricordare Enkhjargal Dandarvaanchig.\nSport.\nCalcio.\nLa nazionale di calcio della Mongolia, fondata nel 1959, ha come suoi capocannonieri attuali Donorovyn Lch\u00f9mb\u0117ngarav e Nyam-Osor Naranbold. La massima competizione calcistica della Mongolia, fondata nel 1974, \u00e8 nota con il nome di Niislel League.\nJudo.\nNel judo da ricordare l'importante affermazione di Dorjs\u00fcrengiin Sumiyaa, medaglia d'oro ai campionati mondiali di judo 2017. svoltisi a Budapest, in Ungheria\nGiochi olimpici.\nLa Mongolia ha vinto il suo primo oro olimpico nel judo con Naidangiin T\u00fcvshinbayar ai Giochi olimpici di Pechino 2008.\nTradizioni.\nLa cultura mongola \u00e8 diretta discendente dalle tradizioni pastorizie dei nomadi che risiedevano nella prateria, sebbene la globalizzazione e l'influsso dei cinesi abbiano portato alla scomparsa quasi definitiva della pastorizia e dunque del grande patrimonio culturale mongolo, scomparsa, secondo alcuni, dovuta dalla necessit\u00e0, per il commercio internazionale, di bonificare la maggior parte dei terreni (fattore che plausibilmente ha reso la prateria una steppa).\nI mongoli usavano (e la maggior parte usa ancora) abitare in grandi tende, chiamate iurte (\"ger\" in lingua mongola), e avevano l'abitudine di cacciare a cavallo, utilizzando dei particolarissimi strumenti chiamati \"uurga\", lunghi bastoni a cui veniva legato un cappio, nell'uso dei quali i mongoli erano formidabili. Li utilizzavano i guardiani di cavalli per addomesticarli, ma anche i cacciatori per cacciare i lupi, ancora abbondanti in Mongolia.\nLa dieta alimentare dei mongoli era costituita da pecore, cavalli, gazzelle, marmotte e non prevedeva assolutamente volatili, verso i quali essi portavano grande rispetto, in quanto volavano alti verso il \"Tengger\" (Cielo, divinizzato).\nInoltre, il popolo mongolo porta tuttora un grande rispetto nei confronti del lupo, totem mongolo per generazioni e figura mitica, vista come la pi\u00f9 amata dal Cielo e presa a modello di coraggio, forza d'animo, rispetto per la natura, coesione sociale, irremovibilit\u00e0.\nLa popolazione mongola ha vissuto secoli e secoli di aspre lotte contro i lupi, le quali hanno contribuito ad accrescere la stima nei confronti del carismatico animale. Il lupo inoltre provvedeva alla \"pulizia\" della prateria da erbivori che, in gran quantit\u00e0, avrebbero arrecato ingenti danni all'ecosistema, come roditori (topi, marmotte), gazzelle, e anche cavalli. Infine, la costante selezione naturale che i lupi apportavano sulla natura faceva s\u00ec che solo gli animali pi\u00f9 tenaci sopravvivessero, e lo stesso era per gli uomini: dunque i mongoli attribuiscono il merito della loro passata potenza alla presenza dei lupi.\nUn altro aspetto caratterizzante dei mongoli \u00e8 l'utilizzo dell'olio di marmotta, che veniva impiegato per diversi scopi: restando liquido fino a bassissime temperature, poteva essere utilizzato dai guardiani di cavalli per non congelarsi il volto d'inverno, ma anche per lavorare le pelli (le rendeva infatti pi\u00f9 resistenti) e poteva anche essere impiegato in cucina. In caso di necessit\u00e0 era pure un buon rimedio contro le scottature. Oltretutto da una marmotta si riusciva a ricavare un chilo di olio, che si vendeva anche per due yuan circa..\nRicorrenza nazionale.\nLa ricorrenza nazionale mongola \u00e8 il 29 dicembre e segna l'indipendenza dalla Dinastia Qing, nel 1911. Tipica tradizionale festivit\u00e0 \u00e8 rappresentata invece dal Naadam.\nGastronomia.\nLa cucina mongola \u00e8 spesso influenzata dalla cucina cinese e russa."}
{"id": "2753590", "revid": "247222", "url": "https://it.wikipedia.org/wiki?curid=2753590", "title": "Due grosse lacrime bianche", "text": ""}
{"id": "2753593", "revid": "300067", "url": "https://it.wikipedia.org/wiki?curid=2753593", "title": "Huntington (West Virginia)", "text": ""}
{"id": "2753598", "revid": "284225", "url": "https://it.wikipedia.org/wiki?curid=2753598", "title": "Atomo sostituzionale", "text": ""}
{"id": "2753600", "revid": "533647", "url": "https://it.wikipedia.org/wiki?curid=2753600", "title": "Luis Enrique C\u00e1ceres", "text": "Carriera.\nInizia la sua carriera da professionista nella squadra paraguaiana del Cerro Porte\u00f1o con la quale ha giocato dal 2007 al 2012."}
{"id": "2753603", "revid": "984922", "url": "https://it.wikipedia.org/wiki?curid=2753603", "title": "Colmeda", "text": "Il torrente Colmeda \u00e8 un corso d'acqua della provincia di Belluno.\nNasce alle pendici delle Vette Feltrine al confine tra i comuni di Feltre, Sovramonte e Pedavena. Poco prima di quest'ultima, accoglie le acque del torrente Porcilla e, presso Feltre, vi sfocia il rio Uniera. Poco dopo si unisce allo Stizzon per formare il Sonna."}
{"id": "2753604", "revid": "126257", "url": "https://it.wikipedia.org/wiki?curid=2753604", "title": "Quinquennio", "text": ""}
{"id": "2753606", "revid": "498928", "url": "https://it.wikipedia.org/wiki?curid=2753606", "title": "Two of Us (Joseph Williams)", "text": "Two of Us \u00e8 il sesto album in studio, nonch\u00e9 primo formato da cover del cantante Joseph Williams pubblicato nel 2006.\nL'album contiene alcuni noti brani, fra cui \"I Don't Want to Miss a Thing\" e \"Can't Help Falling in Love\". Questo \u00e8 il primo album del cantante registrato in versione unplugged, anche perch\u00e9 unico musicista ospite dell'album \u00e8 Jim Cox al pianoforte."}
{"id": "2753607", "revid": "1305772", "url": "https://it.wikipedia.org/wiki?curid=2753607", "title": "Cima del Bonom", "text": "La Cima del Bonom (\"sima d\u00ebl Bon\u00f2m\" in piemontese) \u00e8 una vetta delle Alpi Biellesi alta 1.877\u00a0m s.l.m. Si trova in provincia di Biella lungo lo spartiacque tra la Valle Sessera e la Valle Cervo. Sul punto culminante convergevano i confini comunali di Quittengo (oggi frazione di Campiglia), Campiglia Cervo e di una isola amministrativa montana del comune di Mosso (oggi Valdilana).\nToponimo.\nIl termine \"bonom\" o \"bunom\" in piemontese significa \"bonaccione\" e, per estensione, sempliciotto o persona non troppo acuta.\nDescrizione.\nLa montagna \u00e8 evidente rilievo di rocce ed erba situato sul crinale Sessera-Cervo e si trova circa 3\u00a0km a nord-ovest del Monticchio. Verso nord \u00e8 separata dalla vicina Cima delle Guardie della \"Bassa del Cugnolo\" (1.827\u00a0m).\nMentre il versante nord-est si affaccia con pendenza uniforme sulla Valsessera i versanti occidentale e sud-orientale sono caratterizzati da affioramenti rocciosi e sono incisi da vari valloni tributari del Cervo a loro volta separati da costoloni, prativi a monte e coperti in basso da fitte faggete. Particolarmente rilevante \u00e8 quello che punta verso sud, sul quale attorno ai 1000 metri di quota sorge Orio Mosso (frazione di Quittengo); esso prende origine da un'anticima del Bonom quotata 1.805\u00a0m e separa il vallone di Rialmosso da quello di Sassaia.\nSulla cima si trova il punto geodetico trigonometrico dell'IGM denominato \"Cima Del Bonom \" (cod. 030009).\nEscursionismo.\n\u00c8 possibile raggiungere la vetta partendo dal Bocchetto di Sessera lungo la facile cresta sud-est percorsa dall'intinerario \"Mountain Fitness\", che prosegue pi\u00f9 a nord fino alla Cima delle Guardie.\nLa salita da Orio Mosso lungo il costolone sud, anch'esso in parte percorso da tracce di sentiero, \u00e8 decisamente meno agevole. Dalla cima del Bonom si gode di una buona vista sulla pianura biellese e sulla Valle del Cervo.&lt;br&gt;\nTutta la zona fa parte dell'Oasi Zegna, nata nel 1993 per tutelare e valorizzare l'area montana compresa tra Trivero e il Bo.&lt;br&gt;\nLa montagna \u00e8 anche raggiungibile con le ciaspole."}
{"id": "2753609", "revid": "394", "url": "https://it.wikipedia.org/wiki?curid=2753609", "title": "El Cairo (Colombia)", "text": ""}
{"id": "2753610", "revid": "287204", "url": "https://it.wikipedia.org/wiki?curid=2753610", "title": "G\u00f6ta \u00e4lv", "text": "Il G\u00f6ta \u00e4lv \u00e8 un fiume della Svezia, emissario del lago V\u00e4nern a V\u00e4nersborg.\nIl fiume sfocia nel Kattegat a G\u00f6teborg dopo un percorso di 93\u00a0km. Tenendo conto il V\u00e4nern e il suo principale affluente, il Klar\u00e4lven, il sistema fluviale presenta una lunghezza di circa 720\u00a0km.\nA Kung\u00e4lv prima di raggiungere il mare, il fiume si divide in due: il braccio nord diventa il \"Nordre \u00e4lv\", mentre il braccio meridionale mantiene il nome di G\u00f6ta \u00e4lv.\nLa sua portata media \u00e8 di 575\u00a0m\u00b3/s.\nDurante la rivoluzione industriale nel XIX secolo fu un'importante via di comunicazione."}
{"id": "2753618", "revid": "1543377", "url": "https://it.wikipedia.org/wiki?curid=2753618", "title": "Shawn Yue", "text": "Deve la sua popolarit\u00e0 ai ruoli interpretati in molti film cantonesi, tra i quali \"Jiang Hu\" ed \"Infernal Affairs 2\", stabilendosi come volto fisso del cinema di Hong Kong.\nOrigini.\nSoprannominato il \"prossimo Nicholas Tse\", Shawn Yue \u00e8 nato e cresciuto ad Hong Kong. \u00c8 stato notato in giovane et\u00e0, mentre era per strada, da un talent scout dell'agenzia di modelli \"Starz People\", ed ha iniziato a lavorare per essa part time. Dopo essersi diplomato dalla scuola superiore, si \u00e8 dedicato al lavoro di modello a tempo pieno, posando e sponsorizzando brand quali abbigliamento Giordano, Sony, Timberland, Gillette, Meko e, attualmente, Shiseido Pureness e Coca Cola Cina.\nDa modello ad attore.\nDopo aver passato sette anni nel mondo della moda, Shawn Yue ha deciso di dare una svolta alla sua carriera ed indirizzarla verso altri sbocchi nel mondo dello spettacolo. Ha iniziato, quindi, a recitare in alcuni film, ed ha ottenuto la popolarit\u00e0 dopo aver interpretato il suo primo ruolo cinematografico in \"Leaving Sorrowly\" (2001). Il 2005 \u00e8 stato un anno di novit\u00e0 per Yue, che ha interpretato il ruolo di Takeshi Nakazato nel film \"Initial D\", che gli ha permesso di lanciarsi sul mercato giapponese grazie all'impressione che il suo personaggio ha lasciato nel paese del sol levante. A partire dal 2002, inoltre, Shawn Yue si \u00e8 dedicato anche alla musica, pubblicando quattro album. Nel 2007, Yue ha recitato insieme alla pop star giapponese Ayumi Hamasaki in due video musicali di quest'ultima, per le canzoni \"Glitter\" e \"Fated\", che sono in realt\u00e0 parte del cortometraggio \"Distance Love\"."}
{"id": "2753626", "revid": "95736368", "url": "https://it.wikipedia.org/wiki?curid=2753626", "title": "Mario Ghiozzi", "text": "Biografia.\nNel 1907, a tredici anni, esord\u00ec come timoniere per il \"Remo\" (che nel quinquennio 1895-99 aveva vinto ben quattro volte i campionati italiani di \"quattro con\"). Vinse poi due regate come timoniere: del jole due vogatori e timoniere e del jole quattro vogatori e timoniere (juniores) alle Regate internazionali di Nizza nel 1914.\nFu il primo timoniere dell'Otto dell'Unione Canottieri Livornesi, denominato nel 1928 \"\"Scarronzoni\". Vinse nel giugno del 1928 i campionati toscani di categoria sul lago di Massaciuccoli (Torre del Lago). Poco dopo a Pallanza (seconda competizione) si aggiudic\u00f2 il titolo nazionale di jole a otto vogatori (juniores).\nNel maggio del 1929 a Orbetello ebbe il battesimo della gloria in quanto sempre come timoniere, non solo vinse ma dette la scia all'otto dell'Aniene di Roma. Avendo superato il peso fu quindi sostituito al timone degli Scarronzoni da Cesare Milani.\nPoco dopo il \"ragionier\" Mario Ghiozzi divenne allenatore dello stesso equipaggio.\nNel 1930 lo troviamo direttore di voga dell'U.C.Livornesi. A partire dal 1933 promosse con Razzauti (presidente) la \"leva livornese del remo\", attuata per la prima volta in Italia. Con questo evento abbiamo la spiegazione del suo \"vero miracolo\", che non fu tanto quello di creare un \"otto fuoriclasse\"\" dal nulla, quanto nell'essere riuscito, dopo, a farlo durare per 14 anni con immutate caratteristiche di omogeneit\u00e0, d'efficienza e di forza.\nImpose ed attu\u00f2 per primo in Italia il metodo naturale \"Fairbairn\"(Stephen (Steve) Fairbairn, 1862-1938), seguendo il quale gli Scarronzoni, in contrasto con il loro nome di origine, divennero da allora in poi nominati come modello di compostezza e di stile.\nUna carriera sfolgorante fu la sua come tecnico, ricca di titoli conseguiti dai suoi atleti; era un livornese singolare, \"che sta zitto\", incaricando i fatti di parlare per lui. Nel 1935 entr\u00f2 tra i Direttori Tecnici azzurri, nel 1936 a seguito dei successi conseguiti, Mario Ghiozzi venne eletto commissario unico del nuovo direttivo nazionale della Regia Federazione Italiana di Canottaggio, carica tramutata (nella dizione), dopo la guerra, in quella di commissario tecnico (CT), e conservata fino a circa met\u00e0 degli anni cinquanta.\nIn qualit\u00e0 di CT azzurro accompagn\u00f2 l'otto degli Scarronzoni alle Olimpiadi di Berlino, dove (nella zona di Gr\u00fcnau) nell'agosto del 1936 conquistarono la medaglia d'argento. Non essendo iscritto al PNF ottenne, in detta occasione, una particolare dispensa per potere indossare la divisa della nazionale. Ma venne la guerra e i livornesi dovettero lasciare le loro case per i massicci bombardamenti; solo questi dispersero l'armo degli Scarronzoni ma non il loro maestro che continu\u00f2 a dirigere il canottaggio nazionale per quasi un altro decennio.\nI DIRETTORI TECNICI ITALIANI (1924 \u2013 1949)\n\u25cf Le grandi gare degli \u201cScarronzoni\u201d negli anni Trenta\n1929 - Bydgoszcz Europei Oro \u2013 5\u201954\u201d8 (2. Iugoslavia 6\u201900\u201d2)\n1930 - Liegi Europei Argento \u2013 5\u201933\u201d4 (1. Stati Uniti 5\u201927\u201d4)\n1931 - Parigi Europei Argento \u2013 6\u201902\u201d0 (1. Francia 5\u201959\u201d4) \n1932 - Los Angeles Olimpiadi Argento \u2013 6\u201937\u201d8 (1. Stati Uniti 6\u201937\u201d6)\n1933 - Budapest Europei Argento \u2013 5\u201945\u201d2 (1. Ungheria 5\u201944\u201d2)\n1935 - Gr\u00fcnau Europei 5\u00ba posto \u2013 6\u201922\u201d8 (1. Ungheria 6\u201909\u201d2)\n1936 - Berlino Olimpiadi Argento \u2013 6\u201926\u201d0 (1. Stati Uniti 6\u201925\u201d4)\n1937 - Amsterdam Europei Oro \u2013 6\u201900\u201d5 (2. Germania 6\u201901\u201d5)"}
{"id": "2753632", "revid": "241195", "url": "https://it.wikipedia.org/wiki?curid=2753632", "title": "Modello ANNNI", "text": "L'abbreviazione modello ANNNI (axial -or anisotropic- next-nearest-neighbor Ising model) \"modello di Ising assiale del pi\u00f9 vicino\". \u00c8 una molto nota variante di uno dei pi\u00f9 noti modelli in meccanica statistica, il modello di Ising. In questa variante le interazioni di scambio concorrenti ferromagnetica e antiferromagnetica sono spin accoppiati al sito pi\u00f9 vicino e al sito secondo pi\u00f9 vicino, lungo gli assi cristallografici del reticolo di Bravais. Il modello cerca di descrivere in modo semplice le complicate e sorprendenti propriet\u00e0 magnetiche spaziali delle superstrutture nei cristalli.\nIl modello \u00e8 stato introdotto nel 1961 da Sir Roger Elliott dell'universit\u00e0 di Oxford, ma solo pochi anni dopo, molte delle sue pi\u00f9 interessanti propriet\u00e0 sono state analizzate e studiate (specialmente da Per Bak, Michael E. Fisher, Walter Selke, e Jacques Villain), fornendo una base teorica per comprendere numerose osservazioni sperimentali sulle strutture commensurabili e incommensurabili, come per esempio le transizioni di fase, i magneti, le leghe, l'adsorbimento e altri solidi."}
{"id": "2753635", "revid": "123181798", "url": "https://it.wikipedia.org/wiki?curid=2753635", "title": "Paesi Bassi ai Giochi olimpici", "text": "I Paesi Bassi ha partecipato per la prima volta ai Giochi olimpici nel 1900.\nGli atleti olandesi hanno vinto un totale di 246 medaglie ai Giochi olimpici estivi, per lo pi\u00f9 nel nuoto e nel ciclismo. La nazione ha vinto anche 110 medaglie ai Giochi olimpici invernali, la maggior parte nel pattinaggio di velocit\u00e0.\nIl Comitato Olimpico dei Paesi Bassi fu creato e riconosciuto nel 1912.\nMedaglie per disciplina.\nDati aggiornati al 8 agosto 2021."}
{"id": "2753640", "revid": "110157", "url": "https://it.wikipedia.org/wiki?curid=2753640", "title": "Hinte", "text": "Hinte \u00e8 un comune di 7.119 abitanti della Bassa Sassonia, in Germania.\nAppartiene al circondario (\"Landkreis\") di Aurich (targa AUR)."}
{"id": "2753643", "revid": "287204", "url": "https://it.wikipedia.org/wiki?curid=2753643", "title": "Wo Gott der Herr nicht bei uns h\u00e4lt", "text": "Wo Gott der Herr nicht bei uns h\u00e4lt (tedesco: \"Quando Dio non \u00e8 con noi\") BWV 1128 \u00e8 un corale per organo di Johann Sebastian Bach. Lo spartito, che si credeva perduto, \u00e8 stato scoperto, dopo 300 anni, il 15 marzo 2008.\nStoria.\nJohann Nicolaus Julius K\u00f6tschau, organista presso la chiesa di Santa Maria ad Halle, acquist\u00f2 lo spartito originale del corale nel 1814 ad un'asta insieme al \"Clavier B\u00fcchlein di Wilhelm Friedemann\", figlio di Bach e, a sua volta, organista ad Halle.\nNel 1845, all'asta dei beni dopo la morte di K\u00f6tschau, il manoscritto di Bach venne acquistato da Friedrich August Gotthold. Nel 1852 Gotthold lo don\u00f2 alla Biblioteca K\u00f6nigsberg, ma lo spartito venne notato solo 25 anni dopo, quando Joseph M\u00fcller, durante la preparazione di un catalogo delle opere di Bach, trov\u00f2 il manoscritto, catalogandolo come \"Fantasia Sopra il Corale \"Wo Gott der Herr nicht bey uns h\u00e4lt\" pro Organo \u00e0 2 Clav. e Pedale\".\nQuesto brano attir\u00f2 l'attenzione della Wilhelm Rust, un musicologo di Berlino, che, l'8 settembre 1877, ne trascrisse una copia. Per ragioni sconosciute il brano non venne inserito nel Bach-Werke-Verzeichnis, il quale ne riportava solo un piccolo frammento di poche battute in appendice (BWV Anh. II 71).\nLa copia originale di Friedrich August Gotthold custodita alla Biblioteca K\u00f6nigsberg, tuttavia, in seguito and\u00f2 perduta, e l'unica esistente rimase quella di Rust.\nDopo la morte di Rust, nel 1892, gran parte della sua collezione and\u00f2 ad un suo allievo, Erich Prieger. I beni di Prieger, a loro volta, vennero messi all'asta dopo prima guerra mondiale.\nIl ritrovamento.\nIl 15 marzo 2008 la casa d'aste \"Johannes Wend\" di Lipsia present\u00f2, nel lotto n\u00b0 153, dei \"manoscritti dalla collezione di Wilhelm Rust. Prevalentemente proprie composizioni o arrangiamenti di opere di Bach\". Nessuno avrebbe potuto immaginare che quei fogli includessero la fantasia \"Wo Gott der Herr nicht bei uns h\u00e4lt\", che si credeva perduta. Lo spartito \u00e8 stato acquistato dall'Universit\u00e0 di Stato di Halle, e, grazie al lavoro dei musicologi Stephan Blaut e Michael Pacholke, \u00e8 stato autenticato come opera di Johann Sebastian Bach.\nStruttura dell'opera.\nIl corale, datato intorno al 1710, \u00e8 di media difficolt\u00e0 e consiste in un contrappunto a quattro voci per grand'organo, positivo e pedaliera. Dopo una sezione introduttiva, il corale appare alla 12\u00aa battuta, procedendo fra cromatismi ed effetti di eco. Il brano termina con una coda nel cosiddetto \"stylus phantasticus\".\nPrima esecuzione in tempi moderni.\nIl 13 giugno 2008 Ullrich B\u00f6hme ha eseguito il corale a Lipsia durante il concerto di apertura del Bachfest. Lo stesso giorno \u00e8 stato messo in commercio un CD con l'esecuzione. Lo spartito era stato pubblicato il 10 giugno."}
{"id": "2753644", "revid": "1543377", "url": "https://it.wikipedia.org/wiki?curid=2753644", "title": "Ihlow (Bassa Sassonia)", "text": "Ihlow \u00e8 un comune di abitanti della Bassa Sassonia, in Germania. Appartiene al circondario di Aurich.\nGeografia antropica.\nIl comune di Ihlow si suddivide nelle seguenti frazioni:\nAmministrazione.\nGemellaggi.\nIhlow \u00e8 gemellata con:\nCollegamenti esterni.\n[[Categoria:Comuni del circondario di Aurich]]"}
{"id": "2753647", "revid": "106990", "url": "https://it.wikipedia.org/wiki?curid=2753647", "title": "BWV 1128", "text": ""}
{"id": "2753648", "revid": "713168", "url": "https://it.wikipedia.org/wiki?curid=2753648", "title": "Giovanni Battista Casanova", "text": "Biografia.\nTerzo figlio di Gaetano Casanova e Zanetta Farussi, attori veneziani, era fratello del pi\u00f9 famoso Giacomo Casanova e del pittore Francesco Casanova. Orfano del padre nel 1733, nel 1737 segu\u00ec la madre a Dresda dove frequent\u00f2 le botteghe di Louis de Silvestre e di Christian Wilhelm Ernst Dietrich.\nCon una borsa di studio torn\u00f2 a Venezia e vi rimase tre anni sotto la direzione di Giovanni Battista Piazzetta. Nel 1752, quando aveva 22 anni, Anton Raphael Mengs, di passaggio a Venezia, lo conobbe e lo volle con s\u00e9 nel suo viaggio in Italia. Si fermarono a Firenze, Roma, Napoli, Pompei ed Ercolano, dove ebbe modo di dimostrarsi un valido copista, in particolare nelle opere di Raffaello.\nTornati a Roma ebbe modo di farsi apprezzare come artista, e quando nel 1762 Mengs se ne and\u00f2 in Spagna, Casanova ricevette l'incarico da parte della Sorbona di Parigi di eseguire il ritratto di Clemente XIII, e vinse un gran premio di pittura all'Accademia di Roma.\nConobbe Winckelmann e insieme collaborarono alla realizzazione di un libro sulle antichit\u00e0 di Roma, che fu poi pubblicato nel 1767, ma divergenze di carattere e qualche affare poco chiaro causarono la loro rottura. Fu infatti accusato di truffa dal Winckelmann per avergli venduto due disegni di pezzi archeologici, spacciati come autentici.\nNel 1764, nonostante avesse ricevuto diverse offerte da Napoli, Roma e Londra, prefer\u00ec tornare a Dresda, dove insieme a Johann Eleazar Zeissig, chiamato Schenauer, fu professore e condirettore dell'Accademia di Dresda.\nDal 1776 fu nominato direttore unico dell'Accademia, incarico che mantenne fino alla morte.\nSotto la sua direzione, si formarono molti validi artisti e contribu\u00ec allo sviluppo del gusto artistico in Germania.\nChi lo conobbe disse di lui che era una persona molto autorevole, elegante e con modi di fare molto raffinati, ma il suo carattere non era dei migliori perch\u00e9 incline alla polemica.\nCome artista non aveva un talento creativo, preferiva copiare dal vero, fare ritratti o copiare vecchi maestri, sapeva rappresentare con maestria scene mitologiche e allegoriche secondo il gusto del suo tempo. La sua abilit\u00e0 tecnica e le sue conoscenze teoriche lo portarono all'insegnamento e in questa veste ha dato il meglio di s\u00e9.\nCon la sua esperienza svilupp\u00f2 una teoria sulla pittura che intendeva fare oggetto di una pubblicazione ma lasci\u00f2 solo il manoscritto in francese del primo volume, conservato nella biblioteca dell'Accademia di Dresda. Scrisse anche un libro in italiano ad uso degli alunni dell'Accademia intitolato: \"Discorsi sopra gli antichi e varj monumenti loro per uso degli alunni dell'Elettoral Accademia delle Bell'Arti di Dresda di G. Casanova professore della medesima\". Ved. Dyck, Lipsia 1770.\nOltre all'Accademia, tra i suoi interessi c'era il collezionismo di monete, medaglie e stampe.\nLa tomba di Giovanni Casanova si trova a Dresda nel Cimitero cattolico vecchio di Dresda (\"Alter Katholischer Friedhof\"), dove riposa insieme a molti altri personaggi celebri. Il suo monumento fu progettato dall'allievo Franz Pettrich."}
{"id": "2753653", "revid": "357738", "url": "https://it.wikipedia.org/wiki?curid=2753653", "title": "Kinasi", "text": ""}
{"id": "2753654", "revid": "110157", "url": "https://it.wikipedia.org/wiki?curid=2753654", "title": "Krummh\u00f6rn", "text": "Krummh\u00f6rn \u00e8 un comune di 12.779 abitanti della Bassa Sassonia, in Germania. \u00c8 situato sull'estuario del fiume Ems a circa 15\u00a0km da Norden.\nAppartiene al circondario (\"Landkreis\") di Aurich (targa AUR)."}
{"id": "2753664", "revid": "110157", "url": "https://it.wikipedia.org/wiki?curid=2753664", "title": "Leezdorf", "text": "Leezdorf \u00e8 un comune di 1.968 abitanti della Bassa Sassonia, in Germania.\nAppartiene al circondario (\"Landkreis\") di Aurich (targa AUR)."}
{"id": "2753668", "revid": "110157", "url": "https://it.wikipedia.org/wiki?curid=2753668", "title": "L\u00fctetsburg", "text": "L\u00fctetsburg \u00e8 un comune di 782 abitanti della Bassa Sassonia, in Germania.\nAppartiene al circondario (\"Landkreis\") di Aurich (targa AUR)."}
{"id": "2753674", "revid": "110157", "url": "https://it.wikipedia.org/wiki?curid=2753674", "title": "Osteel", "text": "Osteel \u00e8 un comune di 2.300 abitanti della Bassa Sassonia, in Germania.\nAppartiene al circondario (\"Landkreis\") di Aurich (targa AUR).\nLa chiesa di San Warnfried conserva un pregevole organo monumentale."}
{"id": "2753680", "revid": "181699", "url": "https://it.wikipedia.org/wiki?curid=2753680", "title": "Partito Socialista (Irlanda)", "text": "Il Partito Socialista, in gaelico irlandese P\u00e1irt\u00ed S\u00f3isialach (IPA: ), in inglese: Socialist Party, \u00e8 un partito politico irlandese attivo dal 1996.\nStoria.\nIl movimento era gi\u00e0 presente in Irlanda a partire dagli anni settanta ed era conosciuto prima come \"Tendenza Militante\", poi come \"Laburismo Militante\". Esso si costitu\u00ec invece in soggetto politico quando molti esponenti socialisti furono espulsi dal Partito Laburista: fino a quel momento, infatti, le istanze socialiste avevano trovavano spazio tra i laburisti grazie all'entrismo.\nNel 2009, il partito conta su sei esponenti alla camera bassa (D\u00e1il \u00c9ireann) e un eurodeputato. Nel 2010 ha fondato, insieme all'Alleanza Popolo Prima del Profitto, l'Alleanza Sinistra Unita.\nAlle elezioni generali del 2011 il PS ha ottenuto l'1,2% dei consensi e ha eletto 2 deputati.\nIdeologia.\nIl Partito Socialista fonda la propria ideologia sul trotzkismo. Punto cardine della sua politica \u00e8 la difesa della classe lavoratrice, ponendosi a sinistra del Partito Laburista."}
{"id": "2753683", "revid": "110157", "url": "https://it.wikipedia.org/wiki?curid=2753683", "title": "Rechtsupweg", "text": "Rechtsupweg \u00e8 un comune di 2.111 abitanti della Bassa Sassonia, in Germania.\nAppartiene al circondario (\"Landkreis\") di Aurich (targa AUR)."}
{"id": "2753684", "revid": "731511", "url": "https://it.wikipedia.org/wiki?curid=2753684", "title": "Evgenij Solo\u017eenkin", "text": "Divenne Grande maestro nel 1993.\nPrincipali risultati.\nPer la ChessBase ha prodotto il DVD \"Opposite-Coloured Bishop Endgames\" (Finali di Alfieri di colore contrario)."}
{"id": "2753685", "revid": "599013", "url": "https://it.wikipedia.org/wiki?curid=2753685", "title": "Ahmad Jamil Madani", "text": "Carriera.\nClub.\nHa militato nell'Al-Ittihad dal 1992 al 1999, conquistando 2 campionati sauditi (1997 e 1999), 2 Coppe della Corona del Principe Saudita (1997 e 1999), una Coppa dell'Arabia Saudita nel 1997, una Coppa delle Coppe asiatica nel 1999 e una Coppa dei Campioni del Golfo nel 1999.\nNazionale.\nCon la Nazionale saudita ha partecipato ai Mondiali del 1994 e ai Mondiali del 1998. Ha vinto la Coppa d'Asia 1988. Ha inoltre partecipato ai Mondiali Under-20 nel 1987 e nel 1989. Con oltre 90 presenze in nazionale, \u00e8 tra i pi\u00f9 rappresentativi calciatori sauditi."}
{"id": "2753686", "revid": "767487", "url": "https://it.wikipedia.org/wiki?curid=2753686", "title": "I Satelliti", "text": "I Satelliti, inizialmente operanti come The Cricker's ed in seguito anche conosciuti come I Satelliti di Ricky Gianco, sono stati un gruppo musicale beat italiano formatosi a Livorno nel 1961.\nStoria.\nDopo una breve esperienza nei locali della Toscana (in particolare nella zona di Certaldo (FI) incontrano il cantante Ricky Gianco il quale li scrittura come proprio gruppo d'accompagnamento, pur lasciando loro vita autonoma come \"band\".\nNel 1963 incidono il loro primo 45 giri, \"Mercurius/Quando la luna muore\", a cui seguono altre incisioni l'anno seguente.\nNel 1965 lanciano \"Finir\u00e0\", una \"cover\" di \"For Your Love\" degli Yardbirds. Del 1966 \u00e8 \"La vita \u00e8 come un giorno\", \"cover\" di \"Catch the Wind\" di Donovan. Il disco, lanciato durante la prima tourn\u00e9e in Italia di Antoine, si aggiudicher\u00e0 la \"G\" d'oro, un premio messo in palio dalla rivista \"Giovani\".\nNello stesso anno esce ancora \"Babababa-ba\", ulteriore \"cover\", da \"With a girl like you\" del gruppo The Troggs.\nNel 1967 esce \"Mondo mio\", col quale partecipano ad Un disco per l'estate. \u00c8 un primo tentativo di produzione propria, dato che il disco presenta due canzoni composte da Marcheschi-Guscelli.\nNel 1968 I Satelliti pubblicano \"Loro sanno dove\", una rivisitazione di \"Holiday\" dei Bee Gees, e sul retro \"Lo scatenato\", colonna sonora dell'omonimo film interpretato da Vittorio Gassman. \u00c8 questo il loro canto del cigno, poich\u00e9 il gruppo si scioglier\u00e0.\nOltre che con Ricky Gianco, il gruppo \u00e8 ricordato per la sua collaborazione nella versione di \"Pietre\" di Gian Pieretti."}
{"id": "2753687", "revid": "1318658", "url": "https://it.wikipedia.org/wiki?curid=2753687", "title": "S\u00fcdbrookmerland", "text": "S\u00fcdbrookmerland \u00e8 un comune di 19.132 abitanti della Bassa Sassonia, in Germania.\nAppartiene al circondario (\"Landkreis\") di Aurich (targa AUR).\nIstruzione.\nL'universit\u00e0 pi\u00f9 vicina a \"S\u00fcdbrookmerland\" \u00e8 l'Universit\u00e0 di Oldenburg. Nel 2006 viene inaugurata la prima scuola Waldorf della Frisia orientale, ma nel 2013 si trasferisce in nuova sede ad Aurich."}
{"id": "2753689", "revid": "1305772", "url": "https://it.wikipedia.org/wiki?curid=2753689", "title": "Fontana del Genio a Villa Giulia", "text": "La fontana del Genio a Villa Giulia o Genio di Villa Giulia, si trova nel parco di villa Giulia a Palermo.\nLa statua marmorea che la sormonta \u00e8 una delle otto rappresentazioni monumentali del Genio di Palermo. Tra le diverse sculture che arredano villa Giulia \u00e8 considerata, insieme all'orologio del Dodecaedro, la pi\u00f9 importante e significativa.\nStoria.\nLa scultura fu realizzata nel 1778 da Ignazio Marabitti su progetto di Nicol\u00f2 Palma, che volle porla in prossimit\u00e0 dell'Orto Botanico, in fondo al viale a cui si accede dall'ingresso di Villa Giulia sul alto del mare.\nLa fontana venne inaugurata il 24 novembre 1778.\nNel 2009 la Regione siciliana ha inserito la Fontana del Genio a Villa Giulia nella \"Carta regionale dei luoghi dell'identit\u00e0 e della memoria\" siciliana (8410/2009).\nDal 2015 viene adottato dalla squadra di calcio dilettantistico Palermo Calcio Popolare quale logo della societ\u00e0 basata sull'azionariato popolare\nLa fontana.\nLa figura del Genio, ricorda nell'aspetto la rappresentazione del Genio di Palermo ad opera di Vito D'Anna, nell'affresco del 1760 \"L'Apoteosi di Palermo\" a palazzo Isnello.\nL'impianto strutturale della fontana \u00e8 invece affine alla fontana del Genio di piazza Rivoluzione, anche se questa \u00e8 pi\u00f9 elegante e grande, e con le caratteristiche del tardo barocco siciliano.\nL'opera \u00e8 composta da una vasca circolare in pietra di Billiemi al cui centro si erge una roccia campeggiata da una scultura del Genio in marmo di Carrara, alta 2,56 metri.\nLa scultura rappresenta la magnificenza e le virt\u00f9 della citt\u00e0, impersonate dal nume tutelare di Palermo che nutre dal petto un serpente, vestito con un'armatura romana e con uno scettro in mano, simbolo regale. \nl Genio ha accanto un'aquila, insegna della citt\u00e0; ai suoi piedi un cane, simbolo di fedelt\u00e0, e un fascio littorio, simbolo di potere. Sulla roccia vi \u00e8 una cornucopia, simbolo di abbondanza; uno scufo con la Triscele, simbolo della Sicilia e una targa con l'iscrizione in latino \"Prima Sedes, Corona Regis et Regni Caput\", che indica il ruolo di Palermo capitale. \nSu un'altra targa marmorea \u00e8 inciso un distico in latino del poeta palermitano Giuseppe Delfino: \"Anguem, aquilam atque canem prudens, augusta fidelis Palladis et Cereris dona Panormus Habet\"."}
{"id": "2753690", "revid": "80339", "url": "https://it.wikipedia.org/wiki?curid=2753690", "title": "Erofej Chabarov", "text": ""}
{"id": "2753691", "revid": "80339", "url": "https://it.wikipedia.org/wiki?curid=2753691", "title": "Erofej Khabarov", "text": ""}
{"id": "2753692", "revid": "110157", "url": "https://it.wikipedia.org/wiki?curid=2753692", "title": "Upgant-Schott", "text": "Upgant-Schott \u00e8 un comune di 3.874 abitanti della Bassa Sassonia, in Germania.\nAppartiene al circondario (\"Landkreis\") di Aurich (targa AUR)."}
{"id": "2753693", "revid": "80339", "url": "https://it.wikipedia.org/wiki?curid=2753693", "title": "Erofej Habarov", "text": ""}
{"id": "2753694", "revid": "80339", "url": "https://it.wikipedia.org/wiki?curid=2753694", "title": "Yerofey Khabarov", "text": ""}
{"id": "2753695", "revid": "203463", "url": "https://it.wikipedia.org/wiki?curid=2753695", "title": "Evgeniy Solozhenkin", "text": ""}
{"id": "2753696", "revid": "80339", "url": "https://it.wikipedia.org/wiki?curid=2753696", "title": "Yerofei Khabarov", "text": ""}
{"id": "2753697", "revid": "80339", "url": "https://it.wikipedia.org/wiki?curid=2753697", "title": "Yerofey Pavlovich Khabarov", "text": ""}
{"id": "2753698", "revid": "80339", "url": "https://it.wikipedia.org/wiki?curid=2753698", "title": "Yerofei Pavlovich Khabarov", "text": ""}
{"id": "2753700", "revid": "110157", "url": "https://it.wikipedia.org/wiki?curid=2753700", "title": "Wirdum", "text": "Wirdum \u00e8 un comune di 1.052 abitanti della Bassa Sassonia, in Germania.\nAppartiene al circondario (\"Landkreis\") di Aurich (targa AUR)."}
{"id": "2753707", "revid": "110157", "url": "https://it.wikipedia.org/wiki?curid=2753707", "title": "Marienhafe", "text": "Marienhafe \u00e8 un comune di 2.079 abitanti della Bassa Sassonia, in Germania.\nAppartiene al circondario (\"Landkreis\") di Aurich (targa AUR).\nLa chiesa di Santa Maria conserva un pregevole organo monumentale."}
{"id": "2753711", "revid": "110157", "url": "https://it.wikipedia.org/wiki?curid=2753711", "title": "Hage", "text": "Hage \u00e8 un comune di 5.796 abitanti della Bassa Sassonia, in Germania.\nAppartiene al circondario (\"Landkreis\") di Aurich (targa AUR)."}
{"id": "2753727", "revid": "736476", "url": "https://it.wikipedia.org/wiki?curid=2753727", "title": "Stylus phantasticus", "text": "Con stylus phantasticus (latino, \"stile fantastico\") si definisce uno stile musicale consistente in toccate e fantasie, proprio del periodo denominato \"primo barocco\".\nStoria.\nIl nome \"stylus phantasticus\" venne utilizzato le prime volte per descrivere composizioni la cui struttura non era categorizzabile secondo alcuna delle forme tradizionali. La radice di questo stile deriv\u00f2 principalmente da Claudio Merulo, organista presso la Basilica di San Marco a Venezia.\nSviluppatore di questa tecnica fu poi Girolamo Frescobaldi, che, all'inizio del XVII secolo, superando le restrizioni introdotte dalla Controriforma, ide\u00f2 fantasiose improvvisazioni, generando cos\u00ec il nuovo stile, chiamato appunto \"phantasticus\". Un altro importante interprete di questa corrente fu, in Germania, Johann Jakob Froberger. In Austria, invece, questo stile venne coltivato principalmente da Heinrich Ignaz Franz Biber e da Johann Heinrich Schmelzer.\nIl musicologo Athanasius Kircher, nel suo trattato \"Musurgia universalis\", scrisse:\nJohann Mattheson, nel 1739, precis\u00f2 che, nello stylus phantasticus:\nSecondo Ton Koopman:\nImportantissime, e fondamentali per la formazione del giovane Johann Sebastian Bach, all'epoca studente, furono le esecuzioni in stylus phantasticus di Dietrich Buxtehude a Lubecca e di Johann Adam Reincken ad Amburgo."}
{"id": "2753728", "revid": "729019", "url": "https://it.wikipedia.org/wiki?curid=2753728", "title": "Olympia-Einkaufszentrum (metropolitana di Monaco di Baviera)", "text": "Olympia-Einkaufszentrum (abbreviazione OEZ) \u00e8 una stazione di Metropolitana a Monaco di Baviera. Fu inaugurata in ottobre del 2007. \u00c8 il capolinea della linea U1, mentre \u00e8 solo stazione di transito per la linea U3.\nFino all'11 dicembre 2010, quando \u00e8 stato inaugurato il prolungamento della linea U3 fino a Moosach, Olympia-Einkaufszentrum \u00e8 stata capolinea anche della linea U3."}
{"id": "2753729", "revid": "106990", "url": "https://it.wikipedia.org/wiki?curid=2753729", "title": "Stylus fantasticus", "text": ""}
{"id": "2753730", "revid": "106990", "url": "https://it.wikipedia.org/wiki?curid=2753730", "title": "Stile fantastico", "text": ""}
{"id": "2753731", "revid": "267975", "url": "https://it.wikipedia.org/wiki?curid=2753731", "title": "Diocesi di Basilinopolis", "text": ""}
{"id": "2753732", "revid": "287204", "url": "https://it.wikipedia.org/wiki?curid=2753732", "title": "Superligaen 1992-1993", "text": "La Superligaen 1992-1993 \u00e8 stata la 80\u00aa edizione della massima serie del campionato di calcio danese e 3\u00aa come Superligaen, disputata tra il 12 agosto 1992 e il 20 giugno 1993 e conclusa con la vittoria del FC K\u00f8benhavn, al suo primo titolo.\nIl capocannoniere del torneo \u00e8 stato Peter M\u00f8ller dell'Aalborg BK con 22 reti.\nIl campionato si svolgeva in due fasi: nella prima, quella autunnale, le dieci squadre si affrontavano in un girone all'italiana con partite di andata e ritorno, al termine della quale le ultime due formazioni retrocedono. Nella fase primaverile le restanti otto formavano un nuovo girone all'italiana per stabilire la squadra campione e i piazzamenti per la Coppa Uefa. I punti finali sono dati dalla somma della met\u00e0 dei punti della fase autunnale, pi\u00f9 quelli di quella primaverile, mentre per la classifica cannonieri si tiene conto solo dei gol dell'ultima fase."}
{"id": "2753739", "revid": "729019", "url": "https://it.wikipedia.org/wiki?curid=2753739", "title": "Battaglia di \u0218elimb\u0103r", "text": "La battaglia di \u0218elimb\u0103r (ungherese \"Sellenberk\"; tedesco \"Schellenberg\") \u00e8 stato uno degli eventi pi\u00f9 importanti nella storia della Romania a cavallo tra Medioevo ed Evo Moderno.\nLo scontro si svolse il 18 ottobre 1599 e coinvolse l'esercito del voivoda di Valacchia, Michele il Coraggioso (rumeno \"Mihai Viteazul\"), e l'esercito del voivoda di Transilvania, Andrea B\u00e1thory. Il campo di battaglia fu la piana presso il villaggio di \u0218elimb\u0103r, presso Sibiu.\nAntefatto.\nNel 1598 il voivoda Michele di Valacchia sigl\u00f2 una pace con gli ottomani per raffreddare le ostilit\u00e0 nei Carpazi. La Lunga Guerra scatenata dall'imperatore Rodolfo II contro i turchi stava procedendo per le lunghe ed il voivoda Michele si era praticamente ritrovato da solo a combattere le forze del sultano. L'accordo di pace era per\u00f2 solamente un espediente per prendere tempo: sia Michele che il sultano erano pronti a riprendere le armi.\nLa Transilvania, un tempo alleata di Michele, si era da poco scelta un nuovo voivoda nella figura del cardinale Andrea B\u00e1thory (1599), cugino del Sigismondo B\u00e1thory che aveva convinto Michele il Coraggioso a prendere le armi contro la Sublime Porta. Andrea, legato alla sfera politica della Polonia, a quel tempo in rapporti pacifici con gli ottomani, si accord\u00f2 con il voivoda di Moldavia, il polacco Ieremia Movil\u0103, contro Michele.\nBisognoso di aiuti contro i suoi sempre pi\u00f9 numerosi nemici, Michele si rivolse agli Asburgo. Il 9 giugno del 1599, a Praga, si riconobbe vassallo dell'imperatore ricevendo in cambio il denaro necessario all'arruolamento di cinquemila soldati mercenari.\nMichele, ormai riconosciuto dai suoi contemporanei un buon generale, risolse di attaccare direttamente la Transilvania per stroncare i suoi nemici.\nLa battaglia.\nL'ammontare complessivo delle forze valacche \u00e8 stato stimato di 40.000 uomini. Questa forza imponente era in realt\u00e0 non mobilitabile nella sua interezza dal comandante. L'esercito era infatti numeroso semplicemente perch\u00e9 i boiari di Michele avevano lasciato la loro terra portandosi appresso le mogli ed i figli, protetti da numerosa scorta. I valacchi temevano infatti eventuali scorrerie dei Tartari, alleati dei turchi, contro le loro case.\nL'esercito del voivoda B\u00e1thory constava inizialmente di 30.000 uomini. Al principio dello scontro, per\u00f2, i soldati dei Siculi disertarono le file dei transilvani e corsero a schierarsi al fianco di Michele il Coraggioso.\nLa prima carica arrise ai valacchi, che guadagnarono il campo. La contro-carica degli ussari transilvani respinse per\u00f2 le forze di Michele, facendo riguadagnare terreno a B\u00e1thory. Il cardinale non seppe per\u00f2 approfittare del vantaggio guadagnato: non invi\u00f2 infatti le truppe necessarie per la carica risolutiva. Michele, riorganizzatosi, riprese l'iniziativa e caric\u00f2 le truppe transilvane, mettendole in rotta.\nLe perdite sono state valutate in 1.200-1.500 morti tra i transilvani ed un numero nettamente minore (1.000, forse 200) di caduti valacchi.\nAndrea B\u00e1thory si diede alla fuga, mentre Michele, radunate le sue forze, entr\u00f2 in trionfo ad Alba Iulia, capitale della Transilvania. Poco dopo, la dieta dei boiari transilvani riconobbe Michele quale principe.\nConseguenze.\nLa vittoria di \u0218elimb\u0103r aveva fatto di Michele il Coraggioso, gi\u00e0 voivoda di Valacchia, il nuovo signore della Transilvania e, di fatto, spian\u00f2 la strada alla sua successive conquista della Moldavia.\nPer la prima volta un unico sovrano riun\u00ec sotto il suo scettro i tre principati che compongono l'attuale Romania: Valacchia, Moldavia e Transilvania. Si tratt\u00f2 di un'unione solo simbolica: i confini dei regni non furono fusi ed anzi Michele approfitt\u00f2 dei suoi nuovi sudditi transilvani per cercare di strutturare nella pi\u00f9 arretrata Valacchia un sistema feudale moderno, simile a quello della Transilvania.\nLa vittoria di Michele, effimera se si considera che la sua vita ed il suo regno sarebbero finiti in una manciata di anni, fu per\u00f2 fondamentale quale monito ed esempio. Primo unificatore dei principati rumeni, Michele il Coraggioso venne considerato un eroe nazionale rumeno a partire dal XIX secolo, con l'emergere dei moti indipendentisti in Romania."}
{"id": "2753741", "revid": "228587", "url": "https://it.wikipedia.org/wiki?curid=2753741", "title": "Adult Video News Magazine", "text": ""}
{"id": "2753742", "revid": "1305772", "url": "https://it.wikipedia.org/wiki?curid=2753742", "title": "Massiccio del Montseny", "text": "Il Massiccio del Montseny \u00e8 un massiccio della Catalogna che fa parte del sistema montuoso della Serralada Prelitoral.\nCaratteristiche.\n\u00c8 situato al confine tra le comarche del Vall\u00e8s Oriental, (Barcellona), La Selva, (Gerona) e Osona, (Barcellona), come una barriera naturale tra la Depressi\u00f3 Prelitoral Catalana e la Plana de Vic. \u00c8 separato da Les Guilleries da una frattura. Le sue cime pi\u00f9 alte sonono il Tur\u00f3 de l'Home (1.706,7\u00a0m), les Agudes (1.703,0\u00a0m) e il Matagalls (1.697,9\u00a0m)."}
{"id": "2753743", "revid": "729019", "url": "https://it.wikipedia.org/wiki?curid=2753743", "title": "Fr\u00f6ttmaning (metropolitana di Monaco di Baviera)", "text": "Fr\u00f6ttmaning \u00e8 una stazione di metropolitana di Monaco di Baviera inaugurata nel 1994. Si tratta della stazione che serve lo stadio di calcio Allianz Arena."}
{"id": "2753747", "revid": "1439131", "url": "https://it.wikipedia.org/wiki?curid=2753747", "title": "Studebaker Scotsman", "text": "La Scotsman \u00e8 un'autovettura costruita dalla Studebaker dal 1957 al 1958. Fu assemblata nello stabilimento di South Bend, nell'Indiana. Dal 1958 al 1959 \u00e8 stata commercializzata una versione poco costosa di pick-up.\nLe automobili Scotsman.\nQuando le condizioni finanziarie della Studebaker peggiorarono tra il 1955 e il 1956, la compagnia decise di contrastare le maggiori concorrenti, cio\u00e8 la General Motors, la Ford e la Chrysler, esplorando nuove nicchie di mercato, specialmente vetture da trasporto.\nLa Scotsman fu la chiave di volta di questo nuovo approccio. Basandosi sulla Studebaker Champion versione berlina due e quattro porte, e la variante station wagon, la casa automobilistica di South Bend cre\u00f2 un modello che poteva essere venduto a minor prezzo rispetto alle concorrenti dirette, vale a dire la Chevrolet 150, la Chevrolet Delray, la Ford Custom e la Plymouth Plaza.\nPer ridurre il prezzo della Scotsman (il nome era basato su uno stereotipo, la frugalit\u00e0 degli scozzesi), gli esemplari erano costruiti con pochi fronzoli e con le cromature ridotte al minimo. Le borchie ruota e le griglie erano verniciate. Gli acquirenti pagavano un prezzo extra per il sistema di riscaldamento del compartimento dei passeggeri, e il famoso climatizzatore Studebaker era un optional. Gli interni erano allestiti in pannelli di cartone verniciati e lastre di vinile. Al posto dei tappetini, era presente un rivestimento di gomma. Le uniche parti cromate erano i paraurti e alcuni componenti interni minori; era inoltre possibile ordinare paraurti verniciati per ridurre ulteriormente il prezzo. Nella versione due porte i finestrini posteriori erano fissi e non era possibile abbassarli; questo \u00e8 comune oggi, ma non era cos\u00ec negli anni cinquanta. I tergicristalli erano di serie, perch\u00e9 erano dispositivi di sicurezza. Essi erano alimentati direttamente dal motore, e ci\u00f2 significava che alle soste si fermavano.\nL'unica concessione al carattere spartano della vettura fu il famoso tachimetro della Studebaker soprannominato \u201cocchio di ciclope\u201d, che fu lo stesso utilizzato sugli altri modelli del 1956. Dal 1957 fu ristudiata la nicchia dove era alloggiato, che ora era pi\u00f9 ampia.\nLa Scotsman richiamava il periodo della seconda guerra mondiale, dove ci fu la rimozione di tutte le cromature dagli autoveicoli a causa del razionamento dei materiali.\nIl numero degli optional per la Scotsman fu volutamente limitato, con istruzioni precise ai venditori di disincentivarne l'installazione. In Studebaker l'opinione prevalente era infatti di focalizzare l'attenzione del cliente che desiderava optional su un'auto economica, alla Champion, spendendo 200 dollari in pi\u00f9 per la versione base.\nIl prezzo base era di 1776 dollari per una berlina a due porte, e l'intenzione della Studebaker era di produrre 4000 esemplari nel 1957. Con grande sorpresa, vendettero 9000 esemplari, molti di pi\u00f9 di quelli sperati. La clientela non era quindi solo attratta dall'aspetto frugale della vettura, ma anche dalle caratteristiche peculiari. A titolo d'esempio, la first lady del Presidente degli Stati Uniti d'America Franklin Delano Roosevelt, Eleanor Roosevelt, possedette una Scotsman.\nNonostante fosse cos\u00ec spartana, la Scotsman riscosse successo per il suo valore e la sua economicit\u00e0. Il piccolo motore a sei cilindri con trasmissione dotata di overdrive consumava 7.8 L di benzina ogni 100 km. La Scotsman pag\u00f2 per\u00f2 un prezzo, la bassa potenza del propulsore (solo 101 hp), rendeva la vettura non certo prestante. Impiegava infatti circa 20 secondi a raggiungere i 97 km/h, quando le sue concorrenti, anche economiche, impiegavano meno di 10 secondi.\nSeguendo il successo iniziale della Scotsman, nel 1958 il modello fu di poco cambiato. Furono modificate la calandra anteriore e i vetri delle luci posteriori, che permisero alla Studebaker di contenere i costi. Alla coda vennero aggiunte delle pinne e ci furono nuovi alloggiamenti frontali che contenevano quattro fari (due per lato), mentre sul retrotreno rimasero i due fari.\nPer incrementare le vendite, la casa offri sulla nuova versione l'econometro, basato su quello installato sulla President berlina. Il modello fu anche usato come taxi. Dal 1958 fu offerto un motore V8, condiviso con la Commander e la President.\nLa Scotsman, dopo il grande inizio del 1957, continu\u00f2 il successo nel 1958, superando le vendite delle Champion, Commander e President messe insieme. La Scotsman prov\u00f2 che la Studebaker non sentiva il bisogno di seguire la tendenza generale di focalizzare l'attenzione sugli aspetti stilistici della vettura, come succedeva nel resto dell'industria automobilistica.\nCostruendo una Scotsman con la linea pi\u00f9 pulita, gli ingegneri e i designer della casa crearono una vettura compact che succedette all'antenata, la Lark, lanciata nel 1959. La Lark non era cos\u00ec austera come la Scotsman, ma la spaziosit\u00e0 (poteva accogliere sei persone adulte) la differenzi\u00f2 dalla diretta concorrenza.\nGli autocarri Scotsman.\nIn seguito al successo della berlina, la Studebaker decise di lanciare con lo stesso nome un pick-up economico.\nPer soddisfare questo mercato il pick-up fu ristilizzato, prendendo spunto dai veicoli analoghi del quinquennio 1949-1953; aveva una calandra e dei lamierati sul frontale, con piccole modifiche rispetto ai modelli presi come riferimento.\nSe le automobili erano austere, i veicoli commerciali erano positivamente spartani. Molti autocarri degli anni cinquanta avevano come dotazione di serie luci di posizione posteriori, specchietti di cortesia, un tergicristallo e un bracciolo lato conducente. La Scotsman seguiva questa filosofia con un'eccezione: non c'era il bracciolo. La stessa frugalit\u00e0 fu riservata agli esterni. Altri veicoli dell'epoca avevano piccole parti cromate, ma la Scotsman non ne aveva. Semplici inserti in tessuto con la scritta \u201cStudebaker\u201d erano utilizzati sul cofano, sul cruscotto e sul portellone posteriore.\nRiducendo cos\u00ec i costi il pick-up veniva venduto all'uscita a un prezzo pi\u00f9 basso rispetto alle concorrenti. Costava infatti meno di 1500 dollari.\nDel pick-up, a differenza dell'omonima autovettura, venne continuata la produzione anche nel 1959. Una poco costosa serie di autovetture, chiamata \"Deluxe Equipment Group\", venne allestita richiamando la calandra e i lamierati sul frontale dei pick-up ed era disponibile in varie motorizzazioni.\nNel 1960 lo Scotsman fu sostituito dallo Studebaker Champ che era basato sullo stesso telaio, ma con il corpo della vettura derivato dalla Lark quattro porte berlina."}
{"id": "2753748", "revid": "287204", "url": "https://it.wikipedia.org/wiki?curid=2753748", "title": "Superligaen 1993-1994", "text": "La Superligaen 1993-1994 \u00e8 stata la 81\u00aa edizione della massima serie del campionato di calcio danese e 4\u00aa come Superligaen, disputata tra il 1\u00ba agosto 1993 e il 12 giugno 1994 e conclusa con la vittoria del Silkeborg, al suo quarto titolo.\nIl capocannoniere del torneo \u00e8 stato S\u00f8ren Frederiksen del Silkeborg con 18 reti.\nIl campionato si svolgeva in due fasi: nella prima, quella autunnale, le dieci squadre si affrontavano in un girone all'italiana con partite di andata e ritorno, al termine della quale le ultime due formazioni retrocedono. Nella fase primaverile le restanti otto formavano un nuovo girone all'italiana per stabilire la squadra campione e i piazzamenti per la Coppa Uefa. I punti finali sono dati dalla somma della met\u00e0 dei punti della fase autunnale, pi\u00f9 quelli di quella primaverile, mentre per la classifica cannonieri si tiene conto solo dei gol dell'ultima fase.\nAutunno 1993.\n(*) Squadre neopromosse"}
{"id": "2753750", "revid": "767487", "url": "https://it.wikipedia.org/wiki?curid=2753750", "title": "Mircea Badea", "text": "Biografia.\n\u00c8 il realizzatore della trasmissione \"\u00cen gura presei\" (letteralmente \"Nella bocca della stampa\", traducibile come \"La discussione della stampa\"). Ha anche recitato in un paio di film e ha lavorato al giornale romeno \"Jurnalul Na\u0163ional\"."}
{"id": "2753751", "revid": "767487", "url": "https://it.wikipedia.org/wiki?curid=2753751", "title": "So Big!", "text": "So Big! \u00e8 un film del 1932 diretto da William A. Wellman.\nLa sceneggiatura di J. Grubb Alexander e Robert Lord \u00e8 basata sul romanzo omonimo del 1924 di Edna Ferber, vincitore del Premio Pulitzer. Il romanzo era gi\u00e0 stato adattato per lo schermo in una versione del 1924, \"So Big\", film diretto da Charles Brabin e interpretato da Colleen Moore.Nel 1953, ne verr\u00e0 fatto un ulteriore remake con \"Solo per te ho vissuto\" di Robert Wise, con Jane Wyman.\nTrama.\nRimasta orfana, prima di madre e poi anche del padre che si rivela essere stato un giocatore d'azzardo, Selina Peake perde tutti gli amici. L'unica che l'aiuta \u00e8 Julie Hemple che convince suo padre a trovare all'amica un lavoro di maestra in una comunit\u00e0 olandese nei dintorni di Chicago. L\u00ec, la giovane vive nella casa di una famiglia di contadini, insegnando al loro bambino Roelf.\nSelina sposa un coltivatore, Pervus De Jong, e dal matrimonio nasce un bambino, Dirk. Pervus la lascia presto vedova e la giovane donna deve lavorare duramente per mettere in sesto l'attivit\u00e0 della fattoria, ormai in perdita. Col suo lavoro, riesce a mandare il figlio all'universit\u00e0, dove Dirk si laurea in architettura. Il ragazzo, che frequenta gli ambienti eleganti, si innamora di una donna sposata, vergognandosi delle sue modeste origini pur se deve proprio al lavoro dei campi il denaro che ha pagato i suoi studi. Quando Dirk si innamora di Dallas O'Mara, un'artista di talento, le chiede di sposarlo ma lei lo respinge, ritenendolo un debole. Intanto Roelf, il figlio dei contadini di cui Selina \u00e8 stata l'insegnante tanti anni prima, \u00e8 diventato un famoso scultore. Venendo a sapere che la madre di Dirk \u00e8 Selina, chiede di poterla rivedere. Al loro incontro, la donna confronta i due giovani uomini: riconosce i difetti del figlio e, al tempo stesso, il buon carattere e il talento di Roelf.\nProduzione.\nIl film fu prodotto dalla Warner Bros. Pictures e venne girato da met\u00e0 gennaio a met\u00e0 febbraio 1932.\nDistribuzione.\nIl copyright del film, richiesto dalla Warner Bros. Pictures, Inc., fu registrato il 29 marzo 1932 con il numero LP2944.\nDistribuito dalla Warner Bros. Pictures, il film fu presentato in anteprima negli Stati Uniti il 29 aprile, uscendo quindi nelle sale statunitensi il 30 aprile 1932. In Danimarca fu distribuito il 20 marzo 1933 con il titolo \"Lille mor\"; in Francia, prese il titolo \"Mon grand\"."}
{"id": "2753761", "revid": "125944630", "url": "https://it.wikipedia.org/wiki?curid=2753761", "title": "Gran Bretagna ai Giochi olimpici", "text": "Il Regno Unito ha partecipato per la prima volta ai Giochi olimpici nel 1896, prendendo parte a tutte le manifestazioni olimpiche successive con il nome di Gran Bretagna.\nCome comitato olimpico nazionale (NOC) per il Regno Unito, la British Olympic Association (BOA) ricomprende le quattro Home Nations (Inghilterra, Irlanda del Nord, Scozia e Galles), pi\u00f9 le tre dipendenze della Corona britannica (Guernsey, Isola di Man e Jersey) e tutti i territori d'oltremare britannici tranne i tre che hanno un proprio comitato olimpico autonomo (Bermuda, Isole Vergini britanniche e Isole Cayman).\nAlcuni membri unionisti del governo nordirlandese hanno criticato il nome della squadra (\"Team GB\") e hanno chiesto di rinominarla \"Team UK\" per chiarire che l'Irlanda del Nord fosse parte della squadra.\nSecondo la Carta Olimpica, per\u00f2, il Consiglio Olimpico d'Irlanda \u00e8 responsabile per l'intera isola d'Irlanda. Gli atleti dell'Irlanda del Nord possono quindi scegliere se rappresentare la Gran Bretagna o l'Irlanda ai Giochi olimpici. Tutti i nordirlandesi, pur essendo cittadini britannici, hanno infatti anche il diritto di cittadinanza irlandese di nascita, come stabilito nell'accordo di Belfast del 1998 tra il governo britannico e irlandese. Diversi atleti nordirlandesi, in particolare nel pugilato, hanno vinto medaglie per l'Irlanda ai Giochi olimpici. Fino al 1920 tutti gli atleti irlandesi rappresentavano invece la Gran Bretagna ai Giochi, essendo l'intera isola d'Irlanda parte del Regno Unito.\nGli atleti britannici hanno vinto un totale di 780 medaglie ai Giochi olimpici estivi e 26 ai Giochi olimpici invernali. Il Regno Unito \u00e8 l'unica nazione ad aver vinto almeno una medaglia d'oro in ogni Olimpiade estiva.\nMedaglieri.\nSport estivi.\nQuesta tabella esclude sette medaglie (una d'oro, due d'argento e quattro di bronzo) assegnate negli eventi di pattinaggio di figura del 1908 e del 1920.\nSport invernali.\nQuesta tabella include sette medaglie (una d'oro, due d'argento e quattro di bronzo) assegnate negli eventi di pattinaggio di figura del 1908 e del 1920."}
{"id": "2753765", "revid": "143439", "url": "https://it.wikipedia.org/wiki?curid=2753765", "title": "Enrico sesto", "text": ""}
{"id": "2753772", "revid": "1573940", "url": "https://it.wikipedia.org/wiki?curid=2753772", "title": "Raymond Li", "text": ""}
{"id": "2753773", "revid": "4175", "url": "https://it.wikipedia.org/wiki?curid=2753773", "title": "Federazione francese di tiro", "text": "La Federazione Francese di Tiro (\"F\u00e9d\u00e9ration fran\u00e7aise de Tir sportif\" in francese) \u00e8 una federazione sportiva francese.\nQuesta comprende il tiro a segno, con la carabina, con la pistola, con la balestra; su bersaglio fisso, mobile, con silhouette metallica o plastica. \nL'attuale presidente \u00e8 Jean-Richard Germont. La federazione comprendeva 132570 affiliati nella stagione 2007-2008."}
{"id": "2753774", "revid": "339392", "url": "https://it.wikipedia.org/wiki?curid=2753774", "title": "BV-206", "text": ""}
{"id": "2753778", "revid": "767487", "url": "https://it.wikipedia.org/wiki?curid=2753778", "title": "The Rich Are Always with Us", "text": "The Rich Are Always with Us \u00e8 un film del 1932 diretto da Alfred E. Green. La sceneggiatura di Austin Parker \u00e8 basata sul romanzo \"The Rich Are Always with Us\" di Ethel Pettit pubblicato a New York nel 1931.\nTrama.\nJulian Tierney, romanziere di successo, ama disperatamente una donna sposata, Caroline Grannard. Lei, per\u00f2 \u00e8 fedele a Greg, il marito, un ricco finanziere, che, invece, la lascia per sposare Alison, la sua amante. Dopo il divorzio, Caroline incontra a Parigi Julian: sempre innamorato, lo scrittore le chiede di sposarlo. Ma, vista la sua indecisione, Julian decide di proseguire da solo il suo viaggio.\nRitornata negli Stati Uniti, Caroline viene a sapere che Alison \u00e8 rimasta incinta di Greg. Intanto Malbro, una sua amica - da sempre innamorata di Julian ma ormai senza speranza - la informa che lo scrittore sta per andare in Cina e poi in India, dove vuole cercare di dimenticarla. Caroline, allora, cerca Julian al quale, finalmente, confessa il suo amore. Alison, venuta a sapere che i due hanno passato la notte insieme, vuole provocare uno scandalo, ma ne viene impedita da Malbro e dal marito. In macchina con Greg, litiga furiosamente con lui, provocando un terribile incidente in cui resta uccisa. Greg, ferito gravemente, viene portato in ospedale: i medici chiedono a Caroline di assisterlo, perch\u00e9 pu\u00f2 essere l'unico modo per tenerlo in vita. Davanti alla preghiera di Greg, Caroline acconsente, mentre Julian si prepara a partire da solo per la Cina. Prima, per\u00f2, la donna trova tra i pazienti ricoverati in ospedale, un giudice al quale chiede di unirla in matrimonio con Julian, promettendogli di raggiungerlo quanto prima le sar\u00e0 possibile in Asia.\nProduzione.\nIl film fu prodotto dalla First National Pictures (A First National-Vitaphone Picture) e, non accreditata, Warner Bros. Pictures\nDistribuzione.\nIl copyright del film, richiesto dalla First National Pictures, Inc., fu registrato il 15 giugno 1932 con il numero LP3167.\nDistribuito dalla First National Pictures e dalla Warner Bros. Pictures, il film usc\u00ec nelle sale cinematografiche degli Stati Uniti il 21 maggio 1932."}
{"id": "2753780", "revid": "287204", "url": "https://it.wikipedia.org/wiki?curid=2753780", "title": "Superligaen 1994-1995", "text": "La Superligaen 1994-1995 \u00e8 stata la 82\u00aa edizione della massima serie del campionato di calcio danese e 5\u00aa come Superligaen, disputata tra il 6 agosto 1994 e il 18 giugno 1995 e conclusa con la vittoria del Aalborg, al suo primo titolo.\nIl capocannoniere del torneo \u00e8 stato Erik Bo Andersen dell'Aalborg con 24 reti.\nIl campionato si svolgeva in due fasi: nella prima, quella autunnale, le dieci squadre si affrontavano in un girone all'italiana con partite di andata e ritorno, al termine della quale le ultime due formazioni retrocedono. Nella fase primaverile le restanti otto formavano un nuovo girone all'italiana per stabilire la squadra campione e i piazzamenti per la Coppa Uefa. I punti finali sono dati dalla somma della met\u00e0 dei punti della fase autunnale, pi\u00f9 quelli di quella primaverile, mentre per la classifica cannonieri si tiene conto solo dei gol dell'ultima fase.\nAutunno 1994.\n(*) Squadre neopromosse"}
{"id": "2753782", "revid": "1372005", "url": "https://it.wikipedia.org/wiki?curid=2753782", "title": "Bertoldo di Reichenau", "text": "Fu un dotto monaco benedettino, allievo del monaco e storico \"Hermannus Contractus\", (Ermanno lo Zoppo), del quale continu\u00f2 l'opera.\nBiografia.\nBertoldo comp\u00ec i suoi studi nell'abbazia benedettina di Reichenau, seguendo il maestro Ermanno. Questi era impegnato a scrivere il \"Chronicon\", una monumentale cronaca che comprendeva tutti gli avvenimenti che si erano succeduti nel mondo dalla nascita di Cristo fino ai suoi tempi. Nel 1054, quando Ermanno si sent\u00ec prossimo alla morte, affid\u00f2 a Bertoldo il compito di completare e proseguire la sua opera. Poich\u00e9 molta parte di questa era ancora abbozzata su tavolette di cera, Ermanno preg\u00f2 Bertoldo di revisionarla attentamente e di trascriverla su pergamena.\nDella \"Cronaca\" di Bertoldo ci sono pervenute due versioni, la prima \u00e8 una versione a stampa del 1529 che giunge fino all'anno 1066, della seconda abbiamo due manoscritti su pergamena che iniziano con una biografia completa del suo maestro Ermanno, continuano con le \"Cronache\" e giungono fino al 1080, uno di essi \u00e8 conservato nella Biblioteca Nazionale Austriaca di Vienna, l'altro negli archivi del convento delle suore benedettine di Sarnen.\nPer molto tempo le due versioni sono state ritenute opera di autori diversi, in quanto la prima \u00e8 una cronaca piuttosto concisa e imparziale dei tempi difficili immediatamente precedenti l'ascesa al soglio pontificio di Papa Gregorio VII e dei suoi primi anni di pontificato, mentre la seconda \u00e8 molto di parte e favorevole al papa. Per questo motivo si riteneva che la prima versione fosse quella di Bertoldo, mentre la seconda veniva attribuita ad un anonimo cronista svevo. Nel 1938 gli studi del critico storico Bernhard Schmeidler ribaltarono l'ipotesi: l'autentica \"Cronaca\" di Bertoldo sarebbe la seconda, mentre la prima sarebbe stata stilata da un anonimo cronista dell'imperatore che si era servito di Bertoldo come fonte.\nAncora pi\u00f9 recentemente lo storico Franz-Josef Schmale ha portato prove a sostegno della tesi che Bertoldo \u00e8 stato l'autore di entrambe le versioni. Resta comunque da capire l'atteggiamento politico discordante di Bertoldo nelle due versioni, che si potrebbe spiegare con un mutamento di rotta dello stesso, legato anche alla particolare posizione del monastero di Reichenau, che era sotto la protezione imperiale. Questo mutato atteggiamento si desume dalla cronaca dell'elezione papale del 1061. Nella prima versione, Bertoldo propone come legittima l'elezione a papa da parte del Sinodo di Basilea convocato dall'imperatrice reggente Agnese di Poitou, del vescovo di Parma Pietro Cadalo, che passer\u00e0 alla storia come l'antipapa Onorio II, mentre indica come usurpatore il vero papa Alessandro II. In questo momento l'abbazia \u00e8 retta dagli abati Meginward e Ruotbert, nominati dall'imperatore Enrico IV. Nella seconda versione, Bertoldo accusa invece Cadalo di simonia e prende posizione per Alessandro II. Nel frattempo il monastero ha eletto un nuovo abate: Ekkehard passando alla fazione papale dell'anti-re Rodolfo di Svevia.\nBertoldo poi aggiunge degli aggiornamenti annuali alla prima versione delle sue \"Cronache\", riportando tutte le riforme di Gregorio VII.\nLe \"Cronache\" furono poi continuate da Bernoldo di Costanza per gli anni attorno al 1100 e da altri fino al 1175."}
{"id": "2753784", "revid": "767487", "url": "https://it.wikipedia.org/wiki?curid=2753784", "title": "The Dark Horse (film 1932)", "text": "The Dark Horse \u00e8 un film del 1932 diretto da Alfred E. Green e interpretato da Warren William, Bette Davis e Guy Kibbee. Il produttore Darryl F. Zanuck firm\u00f2 sotto pseudonimo il soggetto del film.\nTrama.\nAlla convention del partito progressista, i convenuti si trovano in una posizione di stallo, non riuscendo a mettersi d'accordo sul nome del candidato. Per sbrogliare la situazione, viene scelto un outsider, tale Zachary Hicks, il quale per\u00f2 ha scarsissime chance di prevalere sul suo avversario del partito conservatore. La segretaria, Kay Russell, suggerisce di prendere come coordinatore della campagna elettorale il suo fidanzato, Hal S. Blake. La proposta viene accettata ma si scopre presto che Hal \u00e8 in carcere, dove si trova per non aver pagato gli alimenti alla sua ex moglie. Rilasciato su cauzione, si mette subito al lavoro: ma Hicks \u00e8 talmente negato, che lui gli impone di rispondere alle domande solo con un \"beh, s\u00ec, e di nuovo, no\". Dovendo scrivergli un discorso, Hal pensa di utilizzarne uno di Lincoln ma, quando il candidato dei conservatori usa proprio lo stesso discorso, Hal salta sul palco, accusandolo di plagio.\nDurante la campagna elettorale, appare Marybelle, l'ex moglie di Hal, venuta ad esigere il pagamento degli alimenti. La donna colpisce Hicks che, per ingraziarsela, la conduce da Hal, il quale, invece, aveva cercato di evitarla. Giocoforza, \u00e8 costretto a trovare il denaro che gli serve per tacitare Marybelle. Ma lei \u00e8 talmente adirata che, quando il manager del partito conservatore la avvicina, proponendole di mettere nei guai Hicks, lei acconsente. Poco prima delle elezioni, Hal scopre che Hicks \u00e8 andato insieme a Marybelle in uno stato vicino, dove i due stanno giocando a strip poker. Appena in tempo, Hal riesce ad allontanare Hicks, evitando che venga sorpreso in flagrante dai membri del partito conservatore che gli hanno teso quella trappola. Sar\u00e0 per\u00f2 proprio lui a caderci, quando lo trovano insieme a Marybelle in una situazione compromettente. Minacciato di essere arrestato per aver infranto la legge Mann che vietava di portare in un altro stato \"donne o ragazze con fini immorali\", si trova costretto a risposare l'ex moglie. La cosa fa infuriare Kay che aveva appena ricevuto la proposta di matrimonio di Hal. Lui, per\u00f2, le spiega di aver accettato un nuovo lavoro in Nevada e cos\u00ec potr\u00e0 andare a Reno per divorziare senza dover versare altri alimenti.\nProduzione.\nIl film fu prodotto dalla First National Pictures.\nDistribuzione.\nDistribuito dalla Warner Bros., il film fu presentato in prima a New York l'8 giugno 1932 per uscire nelle sale il 16 dello stesso mese. In Brasile, venne ribattezzato con il titolo \"Surpresas Convencionais\"."}
{"id": "2753785", "revid": "767487", "url": "https://it.wikipedia.org/wiki?curid=2753785", "title": "Tentazioni", "text": "Tentazioni (\"The Cabin in the Cotton\") \u00e8 un film del 1932 diretto da Michael Curtiz. La sceneggiatura di Paul Green \u00e8 basata sul romanzo omonimo di Harry Harrison Kroll.\nTrama.\nLane Norwood, proprietario di una piantagione di cotone, dopo la morte di Tom Blake, uno dei suoi affittuari, provvede agli studi di Marvin, il figlio di Tom, per poi assumerlo nella sua azienda. Gli altri contadini pensano che Marvin stia dalla parte del padrone e il ragazzo si trova diviso tra la lealt\u00e0 verso i suoi e la riconoscenza verso Norwood. La stessa situazione si riflette anche nei suo rapporti personali con le ragazze, visto che Marvin \u00e8 attratto nello stesso tempo da Betty, figlia di un coltivatore, e da Madge, la figlia di Norwood. Quando Marvin scopre che i coltivatori stanno rubando il cotone, non li denuncia perch\u00e9 si rende conto delle loro difficili condizioni di vita.\nUn giorno, uno dei fattori spara a uno dei piantatori. Marvin e Norwood partecipano alla caccia all'assassino ma il giovane, poi, resta nauseato dal linciaggio che ne segue. I contadini, pieni di debiti, mettono a fuoco il negozio dove lavora Marvin che per\u00f2 mette in salvo i libri contabili dove sono segnati tutti i crediti che Norwood vanta nei confronti dei suoi debitori. I coltivatori chiedono a Marvin di distruggere i libri cos\u00ec da poter ripartire da zero, senza pi\u00f9 i debiti che li strangolano. Il giovane si rifiuta di farlo, ma loro gli raccontano che suo padre \u00e8 morto proprio a causa del super lavoro a cui era costretto per poter pagare i debiti che aveva. Marvin, allora, organizza un incontro tra piantatori e coltivatori, proponendo condizioni pi\u00f9 eque per i lavoranti e minori rischi finanziari per i proprietari. Quando alcuni piantatori rifiutano il piano, Marvin minaccia di rivelare la storia del linciaggio. Alla fine, ottiene che tutti firmino il nuovo contratto, sperando da quel momento in poi in tempi migliori per tutti.\nProduzione.\nIl film fu prodotto dalla First National Pictures.\nDistribuzione.\nDistribuito dalla Warner Bros., il film fu presentato a Dyersburg, nel Tennessee, il 26 settembre 1932 per poi uscire nelle sale statunitensi il 15 ottobre di quell'anno. Nel 1933, fu distribuito in Svezia (10 marzo, come \"Vita slavar\") e in Francia (30 giugno, come \"Ombres vers le Sud\")."}
{"id": "2753786", "revid": "1573940", "url": "https://it.wikipedia.org/wiki?curid=2753786", "title": "Andrena agilissima", "text": "Andrena agilissima () \u00e8 un insetto apoideo della famiglia Andrenidae.\nDescrizione.\n\u00c8 un apoideo di medie dimensioni (13\u201315\u00a0mm); le femmine sono leggermente pi\u00f9 grandi dei maschi.Ha una livrea nera dai riflessi bluastri, con ciuffi di peli bianchi sulla fovea facciale, ai lati del torace e degli ultimi tergiti addominali, nonch\u00e9 sui femori del terzo paio di zampe.\nDistribuzione e habitat.\nHa un areale mediterraneo che comprende l'Europa (dalla penisola iberica alla Turchia), il Nord Africa e il Medio Oriente.\nIn Italia \u00e8 comune in tutta la penisola e nelle isole maggiori .\nPredilige i terreni sabbiosi, le cave di ghiaia e argilla, le pareti delle rive dei fiumi; non \u00e8 infrequente trovare i suoi nidi anche sui muri dei fabbricati rurali.\nBiologia.\n\"A. agilissima\" costruisce i suoi nidi scavando su pareti di terreno scoscese o verticali. \u00c8 una specie comunitaria, nel senso che pi\u00f9 individui condividono nidi comunicanti con una entrata comune, pur occupando ciascuno una propria cella. Lo stesso nido pu\u00f2 essere utilizzato per pi\u00f9 generazioni.\nVi \u00e8 evidenza che l'accoppiamento di questa specie avvenga sia all'interno dei nidi, prima dell'emersione primaverile , che successivamente all'emersione, sui siti di bottinamento .\nEcologia.\n\u00c8 una specie oligolettica con una preferenza per i fiori delle Brassicaceae (\"Brassica\", \"Raphanus\" e \"Sinapis\" spp.) .\nLe larve di \"A. agilissima\" sono spesso parassitate da altre specie di insetti tra i quali i ditteri \"Megaselia andrenae\" (Phoridae) , \"Bombylius fimbriatus\" (Bombyliidae),\n\"Zodion cinereum\" (Conopidae) e \"Leucophora personata\" (Anthomyiidae)."}
{"id": "2753789", "revid": "76069", "url": "https://it.wikipedia.org/wiki?curid=2753789", "title": "Marie Rivi\u00e8re", "text": "\u00c8 una delle attrici predilette del regista cinematografico \u00c9ric Rohmer.\nBiografia.\nDi origini proletarie, prima di esordire nel cinema ha lavorato come insegnante e commessa. Poco pi\u00f9 che ventenne, dopo aver visto il film \"L'amore il pomeriggio\" (\"L'amour l'apr\u00e8s-midi\") invi\u00f2 una lettera con foto a \u00c9ric Rohmer che acconsent\u00ec ad incontrarla nel suo ufficio alla Films du Losange. All'incontro presenziarono anche Arielle Dombasle e Thierry Lhermitte che la favorirono nel partecipare con un piccolo ruolo al film del 1978 \"Il fuorilegge\" (\"Perceval le Gallois\"). Due anni dopo recitava ancora in un film di Rohmer, \"La femme de l'aviateur\" (\"La moglie dell'aviatore\"), il primo della serie \"Com\u00e9dies et Proverbes\". \n\"Il raggio verde\" (\"Le rayon vert\"), di cui ha condiviso con il suo maestro il soggetto e la sceneggiatura, ed in cui interpretava la fragile sognatrice Delphine, \u00e8 stato il suo maggiore successo di critica e di pubblico, tanto da vincere il Leone d'Oro alla Mostra del Cinema di Venezia. \nNel 1993, Rivi\u00e8re ha codiretto il suo primo film con Marc Rivi\u00e8re, \"La R\u00e8gle du Silence\" e nel 1998 \u00e8 apparsa nuovamente in un film di Rohmer - \"Racconto d'autunno\" - interpretato a fianco di un'altra musa del famoso regista, B\u00e9atrice Romand. Del 2005 \u00e8 la sua interpretazione in \"Il tempo che resta\", di Fran\u00e7ois Ozon, secondo film della \"trilogia del lutto\" iniziata con \"Sotto la sabbia\"."}
{"id": "2753793", "revid": "7", "url": "https://it.wikipedia.org/wiki?curid=2753793", "title": "Perceval le gallois", "text": ""}
{"id": "2753795", "revid": "1543377", "url": "https://it.wikipedia.org/wiki?curid=2753795", "title": "Ferenc Mez\u0151", "text": "Nel 1928, vinse la medaglia d'oro nelle competizioni artistiche dei Giochi della IX Olimpiade di Amsterdam, categoria letteratura epica, per la sua \"L'histoire des Jeux Olympiques\" (\"La storia dei Giochi olimpici\").\nDiscusse riguardo ai Giochi olimpici intermedi del 1906; a margine della 41\u00aa sessione del CIO del 1948 a Londra, dove venne decisa la creazione di una Commissione ad hoc, per stabilire se dovessero essere riconosciuti ufficialmente dal CIO. L'organo, guidato dal futuro Presidente del CIO Avery Brundage, decise per il non riconoscimento del carattere di ufficialit\u00e0 dell'evento, paventando il rischio di un \"precedente pericoloso\". La decisione venne ratificata durante la 42\u00aa sessione del CIO del 1949 a Roma."}
{"id": "2753796", "revid": "767487", "url": "https://it.wikipedia.org/wiki?curid=2753796", "title": "20.000 anni a Sing Sing", "text": "20.000 anni a Sing Sing (\"20.000 Years in Sing Sing\") \u00e8 un film del 1932 diretto da Michael Curtiz.\nNel 1940 ne \u00e8 stato prodotto un remake, \"Il castello sull'Hudson\".\nTrama.\nTommy Connors \u00e8 un duro che finisce incarcerato a Sing Sing. All'inizio, Connors \u00e8 convinto che la vita carceraria non influir\u00e0 su di lui, ma ben presto deve rendersi conto che ormai non \u00e8 altro che un numero come tutti gli altri galeotti quando il suo avvocato, Joe Finn, non riesce a corrompere Long, il direttore. Tra Connors e Long si combatte una battaglia che ha come posta il fine di riportare sulla retta via i delinquenti. Il direttore vede i primi risultati quando Connors evita di prender parte a un piano di fuga progettato da un altro carcerato, Bud Sauders. Long ripone la sua fiducia in Connors quando gli permette di uscire dal carcere. La ragazza del detenuto, Fay Wilson, cercando di aiutare il suo uomo, fa amicizia con l'avvocato Finn. Ma l'uomo, in cambio, vuole molto pi\u00f9 che amicizia: la ragazza, per sottrarsi alle sue sgradite attenzioni, salta gi\u00f9 dall'auto in corsa, restando seriamente ferita. Long concede un permesso a Connors per visitarla, facendogli cos\u00ec scoprire che l'avvocato \u00e8 il responsabile del ferimento di Fay. Tra i due nasce uno scontro durante il quale Finn resta ucciso da una revolverata sparata da Fay. Ma, dell'omicidio, viene incolpato Connors, che \u00e8 processato e condannato a morte. Fay tenta di discolparlo, accusandosi, ma non viene creduta. Connors, prima di salire sulla sedia elettrica, chiede la sua ultima sigaretta.\nProduzione.\nFu girato a Sing Sing, la nota prigione di massima sicurezza dello stato di New York. Il film \u00e8 basato sul libro \"Twenty Thousand Years in Sing Sing\" di Lewis E. Lawes, che fu direttore di detta prigione dal 1920 al 1941."}
{"id": "2753798", "revid": "767487", "url": "https://it.wikipedia.org/wiki?curid=2753798", "title": "Retroformazione", "text": "In linguistica, la retroformazione \u00e8 quel processo per cui si ricava una parola da un'altra, che ne \u00e8 ritenuta erroneamente la base; esempi di retroformazione sono l'inglese \"to lase\", da \"laser\" (che in realt\u00e0 \u00e8 un acronimo da \"Light Amplification by Stimulated Emission of Radiation\"), e l'italiano \"perplimere\" \"rendere perplesso\", dall'aggettivo \"perplesso\" (erroneamente interpretato come participio passato, sul modello di \"represso\" &lt; \"reprimere\"); quest'ultimo vocabolo \u00e8 in realt\u00e0 un neologismo d'autore, dovuto alla creativit\u00e0 verbale del comico Corrado Guzzanti."}
{"id": "2753799", "revid": "1543377", "url": "https://it.wikipedia.org/wiki?curid=2753799", "title": "Guaz\u00fa Cu\u00e1", "text": "Guaz\u00fa Cu\u00e1 \u00e8 un centro abitato del Paraguay; \u00e8 situato nel dipartimento di \u00d1eembuc\u00fa, di cui forma uno dei 16 distretti. \nPopolazione.\nAl censimento del 2002 la localit\u00e0 contava una popolazione urbana di 291 abitanti (1.928 nel distretto). \nOrigine del nome.\nIl nome in lingua guaran\u00ed significa \u201ccacciatore di cervi\u201d, da \"guasu\" (\u201ccervo\u201d) e \"ku\u00e1\" (\u201cconoscere\u201d); letteralmente sarebbe \u201ccolui che conosce i cervi\u201d. Secondo la tradizione orale del paese il luogo fu abbandonato durante la Guerra della triplice alleanza dai suoi abitanti; al loro ritorno si narra che lo trovarono popolato da una grande quantit\u00e0 di cervi.\nCaratteristiche.\nFondata dal governatore spagnolo Fernando de Pinedo nel 1775, Guaz\u00fa Cu\u00e1 si trova al centro del dipartimento di \u00d1eembuc\u00fa, circondata da laghi e zone umide. \u00c8 raggiungibile attraverso una strada sterrata di 3 km che parte dalla \"Ruta IV\" \u201cJos\u00e9 Eduvigis D\u00edaz\u201d, l'unica strada asfaltata del dipartimento."}
{"id": "2753800", "revid": "767487", "url": "https://it.wikipedia.org/wiki?curid=2753800", "title": "Three on a Match", "text": "Three on a Match \u00e8 un film del 1932 diretto da Mervyn LeRoy e interpretato da Joan Blondell, Ann Dvorak e Bette Davis.\nTrama.\nDa bambine, Mary Keaton, Vivian Revere e Ruth Westcott sono state amiche e compagne di scuola, ma in seguito la vita le ha separate. Ormai adulte, il caso le fa incontrare e cos\u00ec le tre donne decidono di riprendere la loro amicizia. Mary \u00e8 diventata un'attrice, Ruth una segretaria e Vivian si \u00e8 sposata con un ricco avvocato. Sebbene sembri che la pi\u00f9 realizzata sia proprio Vivian, madre di un bel bambino, la donna non \u00e8 felice. Annoiata dalla vita coniugale, decide di partire per una crociera insieme al figlio, lasciando il marito a casa. Al molo, tra la gente che saluta i viaggiatori, si trova anche Mary che presenta Vivian a Michael Loftus, un playboy e giocatore. Vivian e Loftus intrecciano una relazione e, lasciata la nave, trovano un rifugio dove potersi nascondere al marito di lei. Le altre due amiche vivono con disagio il comportamento di Vivian e lo scarso interesse che la donna prova per il figlio. Mary, allora, decide di andare da Robert, il marito di Vivian, per dirgli dove si trova il suo bambino.\nLa coppia dei Kirkwood ormai non ha altra strada davanti a s\u00e9 che quella del divorzio: Robert, mentre la causa va avanti, diventa sempre pi\u00f9 amico di Mary e di Ruth. Quando la sentenza diventa esecutiva e lui si trova libero, si sposa con Mary. La vita di Vivien, invece, sprofonda sempre di pi\u00f9 in un gorgo senza fine: Loftus ha perso al gioco tutti i suoi soldi. Indebitato e minacciato, cerca di ricattare Robert ma quest'ultimo lo butta fuori di casa. Disperato, l'uomo rapisce il bambino di Kirkwood per costringerlo a pagare un riscatto. Vivien sente i piani del suo amante che progetta di uccidere il piccolo: non avendo altro con cui scrivere, usa il rossetto per lasciare una nota che porter\u00e0 la polizia a liberare il figlio. Poi, affronta la morte gettandosi gi\u00f9 dalla finestra.\nProduzione.\nIl film fu prodotto dalla Warner Bros. Pictures, Inc. e venne girato nei Warner Brothers Burbank Studios - 4000 Warner Boulevard di Burbank.\nDistribuzione.\nIl copyright del film, richiesto dalla First National Pictures, Inc., fu registrato il 25 ottobre 1932 con il numero LP3364.\nDistribuito dalla Warner Bros., il film fu presentato in prima il 28 ottobre 1932 per poi uscire il giorno dopo nelle sale degli Stati Uniti.\nDopo che, nel marzo 1932, era stato rapito il piccolo Lindbergh, l'opinione pubblica era rimasta sconvolta dal ritrovamento in maggio dei resti del bambino. Il film and\u00f2 incontro a guai con la censura proprio a causa delle scene del rapimento del figlio di una delle protagoniste perch\u00e9 si era riluttanti a turbare il pubblico con una storia che richiamava quel famoso caso di cronaca. Il film pot\u00e9 uscire grazie al fatto che, alla fine, nella storia, i rapitori venivano catturati. Si giunse anche a una sorta di \"gentlemen's agreement\", stabilendo che l'industria cinematografica non avrebbe pi\u00f9 prodotto pellicole con rapimenti. Nel 1938, la WB produsse un remake, \"Broadway Musketeers\", che aveva come interpreti Ann Sheridan, Margaret Lindsay e Marie Wilson."}
{"id": "2753802", "revid": "767487", "url": "https://it.wikipedia.org/wiki?curid=2753802", "title": "Uomini nello spazio", "text": "Uomini nello spazio (\"Parachute Jumper\") \u00e8 un film del 1933 diretto da Alfred E. Green ed \u00e8 basato su una storia di Rian James intitolata \"Some Call It Love\".\nTrama.\nLasciati i marines, Bill Keller e Toodles Cooper arrivano a New York per fare i piloti commerciali. Ma, nel frattempo, la societ\u00e0 che li aveva assunti ha chiuso i battenti e i due sono costretti a unirsi alle lunghe file di disoccupati. Con i suoi ultimi pochi soldi, Bill paga la colazione a Patricia, una ragazza appena conosciuta soprannominata Alabama. Per dividere le spese, Bill, Toodles e Patricia dividono da amici lo stesso appartamento. Bill, dopo aver trovato un lavoro come paracadutista, si lancia sui binari della ferrovia rischiando di restare ucciso da un treno in arrivo e provocando la reazione di Alabama, alla quale l'uomo promette di non rischiare pi\u00f9 inutilmente la vita. Si trova un lavoro, spendendo i soldi guadagnati per comperarsi una divisa da chauffeur, con la quale si presenta alla signora Newberry che sta cercando un autista. L'amante della signora, il contrabbandiere Kurt Weber, lo sorprende con la Newberry in una situazione imbarazzante ma, colpito dalla freddezza che Bill dimostra, gli offre un lavoro di guardia del corpo dopo aver cacciato fuori la donna.\nBill e Toodles, arrivando in volo dal Canada con un carico di alcolici, sono inseguiti dalla pattuglia di frontiera. Credendo che si tratti di dirottatori, Bill abbatte gli aerei. Salvato da Alabama, Bill viene convinto dalla ragazza a lasciare quel pericoloso mestiere. Accetta di aiutare un'ultima volta Weber per scoprire, per\u00f2, di aver trasportato della droga insieme all'alcool. Dopo aver fatto scendere a terra l'aereo, fa in modo che la polizia creda che Weber l'abbia tenuto prigioniero a bordo. Chiede ad Alabama di sposarlo e poi, insieme a Toodles, ritorna nei marines.\nProduzione.\nIl film fu prodotto dalla Warner Bros. Pictures (con il nome The Vitaphone Corporation) con un budget stimato di 206.000 dollari. Le riprese durarono dal 21 settembre al 17 ottobre 1932.\nHollywood Reporter riportava che il regista Al Green rimpiazz\u00f2 William Dieterle, a causa di ritardi nelle riprese del film. Secondo dati della produzione, le riprese durarono ventisette giorni e il film cost\u00f2 206.000 dollari.\nDistribuzione.\nIl copyright del film, richiesto dalla Warner Bros. Pictures, Inc., fu registrato il 14 gennaio 1933 con il numero LP3557.\nDistribuito dalla Warner Bros. Picture, il film usc\u00ec nelle sale cinematografiche statunitensi con il titolo originale \"Parachute Jumper\" il 28 gennaio. Era stato presentato in anteprima il 25 gennaio 1933."}
{"id": "2753804", "revid": "617444", "url": "https://it.wikipedia.org/wiki?curid=2753804", "title": "Donato da Ripacandida", "text": "Agiografia.\nDonato Simone nacque a Ripacandida da un umile famiglia nel 1179. Solo nella citt\u00e0 natale \u00e8 invocato con il nome di Donatello, per distinguerlo da san Donato d'Arezzo, del quale egli portava il nome. All'et\u00e0 di quattordici anni, manifest\u00f2 la sua vocazione, partendo alla volta del monastero benedettino di Sant'Onofrio di Massadiruta, a Petina. Troppo giovane, gli fu detto di tornare dopo un anno. L'anno seguente, nel 1194, fu indirizzato all'abbazia di Montevergine fondata nel 1124 da san Guglielmo da Vercelli. Dopo aver compiuto l'anno canonico, nel 1195, l'abate Pascasio lo accolse al monastero Sant'Onofrio di Massadiruta.\nFu impiegato nei lavori pi\u00f9 umili, l'orto, il pollaio, il pane, senza mai lamentarsi. L'abate Pascasio stanco delle sue continue elargizioni ai bisognosi lo accus\u00f2 ingiustamente, allora egli gli condusse un orso ammansito e una volpe. Di notte scendeva alle pendici del monte ed, in una caverna scavata dalle acque del torrente che passava sotto il monastero, offriva le sue penitenze a Dio. Mentre i suoi confratelli dormivano, si immergeva nell'acqua gelida fino alla vita, qui pregava e prima che i frati si destassero rientrava al convento. Una mattina, mentre Donatello si trovava nella grotta, l'abate lo cerc\u00f2 ed avendo trovato le sue vesti, pens\u00f2 che egli tramasse qualcosa, le raccolse e le port\u00f2 via per punirlo. Ma quando il Santo usc\u00ec dalla grotta, trov\u00f2 le vesti dove le aveva lasciate. L'abate seguendolo scopr\u00ec che il giovane, di notte, faceva penitenza nel fiume.\nNumerosi salivano a lui dalla vicina Auletta e dai paesi vicini per cercare consigli e conforto per i mali del corpo e dell'anima.\nDopo una breve e prodigiosa vita, circondato dai confratelli, spirava il 17 agosto 1198 a soli 19 anni.\nCulto.\nSi dice che le campane del monastero, da sole suonarono a festa. I suoi concittadini chiesero il ritorno delle spoglie in patria, ed ottennero nel 1202 il trasferimento della salma. Il corteo funebre dovette fermarsi ad Auletta, dove alle suppliche della popolazione, il Santo lasci\u00f2 l'avambraccio destro. La reliquia, incorotta da secoli, si venera ad Auletta nella Chiesa Madre ed \u00e8 custodita in un reliquario d'argento del 1618. Come risulta dalla vita del venerabile Giambattista Rossi, pubblicata nel 1752, san Donatello fu ritenuto e festeggiato a Ripacandida e ad Auletta come patrono. Il titolo di Santo gli fu confermato dal clero secolare e dal popolo, e nel 1758 anche dalla Sacra Congregazione dei Riti.\nFiera e festa di San Donatello, (17 agosto) iniziano con una processione mattutina delle sei, anche se ormai la festa grande avviene in concomitanza con san Donato d'Arezzo (7 agosto). Auletta ha scelto san Donato come suo patrono. Nel 1723, la marchesa di Caggiano don\u00f2 un pregevole mezzobusto d'argento raffigurante il Santo in estasi per la guarigione di suo nipote.\nNel 1732 papa Clemente XII visita ad Auletta la reliquia del Santo. In suo onore nel 1965 Auletta e Ripacandida si sono unite in un grandioso gemellaggio in presenza di tutte le autorit\u00e0 civili e relegiose. Auletta lo festeggia il 17 e 18 agosto, e dopo l'ultima guerra ha istituito la festa di San Donato alla Galleria, per ringraziarlo della protezione ricevuta. \u00c8 sorta in contrada Scaffa una cappella denominata Cappella di San Donato alla Galleria. Nelle vicinanze della Chiesa madre di Auletta, in un terreno privato \u00e8 stata sistemata una bella scultura in pietra, raffigurante \"San Donato in preghiera\". A pochi km da Petina, troviamo ancora i ruderi del convento di Sant'Onofrio; luogo di preghiera dei santi Onofrio e Donato, visibile anche dall'autostrada A3, direzione sud, sui viadotti San Onofrio e San Donato. Ripacandida ha dedicato al suo figlio pi\u00f9 illustre il campo sportivo, inaugurato nel 1991."}
{"id": "2753806", "revid": "767487", "url": "https://it.wikipedia.org/wiki?curid=2753806", "title": "Lo zio in vacanza", "text": "Lo zio in vacanza (\"The Working Man\") \u00e8 un film del 1933 diretto da John G. Adolfi.\nLa sceneggiatura di Charles Kenyon e Maude T. Howell \u00e8 basata sul racconto \"The Adopted Father\" di Edgar Franklin.\nProduzione.\nIl film fu prodotto dalla Warner Bros. e dalla Vitaphone Corporation.\nDistribuzione.\nDistribuito dalla Warner Bros., il film usc\u00ec nelle sale cinematografiche degli Stati Uniti il 20 aprile 1933 con il titolo \"The Working Man\" (il titolo originale del soggetto era stato invece \"The Adopted Father\"). In Australia, fu distribuito il 2 agosto dello stesso anno, mentre in Francia usc\u00ec due anni pi\u00f9 tardi, il 6 dicembre 1935."}
{"id": "2753808", "revid": "486946", "url": "https://it.wikipedia.org/wiki?curid=2753808", "title": "San Donato da Ripacandida", "text": ""}
{"id": "2753809", "revid": "15756", "url": "https://it.wikipedia.org/wiki?curid=2753809", "title": "Episodi di Mirmo!!", "text": "La serie animata Mirmo!! \u00e8 stata prodotta a partire dal 2002 dallo Studio Hibari in 172 episodi suddivisi in 4 serie, trasmessi in Giappone a partire dal 6 aprile 2002 e in Italia dal 29 agosto 2005."}
{"id": "2753811", "revid": "287204", "url": "https://it.wikipedia.org/wiki?curid=2753811", "title": "Superligaen 1995-1996", "text": "La Superligaen 1995-1996 \u00e8 stata la 83\u00aa edizione della massima serie del campionato di calcio danese e 6\u00aa come Superligaen, disputata tra il 30 luglio 1995 e il 27 maggio 1996 e conclusa con la vittoria del Br\u00f8ndby, al suo sesto titolo.\nLa formula del torneo prevedeva che tutte le squadre si incontrassero tra di loro per tre volte.\nIl capocannoniere del torneo \u00e8 stato Thomas Thorninger dell'AGF con 20 reti.\nClassifica finale.\n(*) Squadre neopromosse"}
{"id": "2753812", "revid": "1543377", "url": "https://it.wikipedia.org/wiki?curid=2753812", "title": "Gino Marchetti", "text": "Gioc\u00f2 nel 1952 per i Dallas Texans e dal 1956 al 1963 per i Baltimore Colts nel ruolo di defensive end.\nLa vita prima del football.\nMarchetti si arruol\u00f2 nell'U.S. Army dopo essersi diplomato nella high school di Antioch, California e combatt\u00e9 nella offensiva delle Ardenne come mitragliere durante la II Guerra Mondiale. Al suo ritorno dalla guerra, frequent\u00f2 il Modesto Junior College (California) per un anno entrando a far parte del programma di football americano nell'universit\u00e0 di San Francisco dove la sua squadra gioc\u00f2 una stagione perfetta nel 1951. Fu la quattordicesima scelta nel secondo giro del Draft NFL 1952, selezionato dai New York Yanks. Nel 2004, Marchetti fu inserito nella East-West Shrine Game Hall of Fame.\nLa carriera professionistica.\nNella sua stagione da rookie, gli Yanks diventarono i Dallas Texans, i quali divennero poi i Baltimore Colts nel 1953. Marchetti gioc\u00f2 13 stagioni con i Colts e aiut\u00f2 la squadra a vincere 2 titoli NFL Championships nel 1958 e 1959. Nella sua carriera, si dimostr\u00f2 essere un run-stopper e pass-rusher senza piet\u00e0. Fu votato \"il pi\u00f9 grande defensive end della storia del football professionistico\" entrando a far parte della Pro Football Hall of Fame nel 1969.\nNel 1954 fu spostato a offensive tackle, un ruolo che Marchetti odiava, anche se ammise che gli aveva insegnato come battere il bloccatore. Tornato a defensive end nel 1955 fu scelto per la prima volta al Pro Bowl.\nIn una partita della stagione NFL del 1963 si frattur\u00f2 la caviglia ma, in quanto capitano della squadra, volle restare a guardare il resto della storica lotta in overtime dalla sideline con i suoi compagni di squadra piuttosto che farsi subito visitare dai dottori negli spogliatoi. L'infortunio lo costrinse a saltare il Pro Bowl quell'anno, e questo pose fine alla striscia di nove Pro Bowl consecutivi. Gino fu selezionato nel First-team dell'All-Pro 9 volte e una volta nel Second-team. In un'intervista Sid Gillman, l'head coach dei Los Angeles Rams, dichiar\u00f2: \"\u00c8 il pi\u00f9 grande giocatore di football. \u00c8 uno spreco di tempo correre dal lato di quel ragazzo. \u00c8 un gioco perso. Non stare a provarci\".\nNel 1985 \u00e8 stato introdotto anche nella Bay Area Sports Hall of Fame.\nRistoranti.\nNel 1959, Marchetti, con alcuni suoi compagni di squadra compreso Alan Ameche, apr\u00ec un ristorante fast food. L'azienda inizi\u00f2 a espandersi e divenne nota come Gino's Hamburgers. Fu una catena di fast food di successo, possedeva 313 ristoranti quando nel 1982 fu venduta alla Marriott International che abbandon\u00f2 poi il nome a favore di Roy Rogers restaurants."}
{"id": "2753816", "revid": "287204", "url": "https://it.wikipedia.org/wiki?curid=2753816", "title": "Eric Rohmer", "text": ""}
{"id": "2753822", "revid": "287204", "url": "https://it.wikipedia.org/wiki?curid=2753822", "title": "Sohrab Sepehri", "text": "Sohrab Sepehri fu una personalit\u00e0 di spicco dell'Iran contemporaneo: pittore, poeta e scrittore, talento riconosciuto a livello internazionale, espose le sue opere in tutto il mondo, vinse prestigiosi premi e pubblic\u00f2 numerose raccolte di versi. Viaggi\u00f2 parecchio, dall'Asia agli Stati Uniti, durante tutta la sua vita, anche quando si trov\u00f2 in ristrettezze economiche. Fu un uomo solitario, non si spos\u00f2 mai, si tenne al di fuori delle vicende politiche che infiammavano gli intellettuali di quell'epoca e cerc\u00f2 rifugio nella natura, per lui simbolo di Dio e della sua potenza, ogni volta che la realt\u00e0 circostante diveniva insopportabile.\nLa sua opera poetica \u00e8 strettamente connessa a quella pittorica. Per quanto riguarda la poesia, in essa possiamo trovare dei temi ricorrenti; la natura e Dio, la vita e la morte, il viaggio e la solitudine, la donna e l'amore (questi ultimi in misura molto minore rispetto agli altri soggetti). Lo stile di Sepehri risulta molto ermetico, carico di mitologia e misticismo.\nBiografia.\nSohrab nacque nel 1928, a Kashan, in una famiglia appartenente all'aristocrazia terriera dell'epoca. L'ambiente familiare in cui crebbe lo influenz\u00f2 radicalmente: il padre, impiegato presso il Indo-European Telegraph, era artigiano del tradizionale flauto persiano, il \"tar\", legato all'ambiente mistico-sufi, mentre la nonna era anch'essa poetessa di discreto talento. Il padre mor\u00ec quando Sohrab era ancora molto giovane e fu il fratello maggiore, Manuchehr, che si fece carico della famiglia e finanzi\u00f2 i suoi studi. In seguito a questo la madre di Sohrab, donna molto devota, gli impose che, nel firmare i suoi lavori pittorici, egli aggiungesse una \"mim\" alle sue stesse iniziali.\nNel 1940 termin\u00f2 i suoi studi primari a Kashan, presso l'istituto Khayyam. Tra il 1943 e il 1948 comp\u00ec i suoi studi secondari, lavorando contemporaneamente presso il Ministero dell'Educazione. Nel 1948 abbandon\u00f2 il suo posto al ministero e si iscrisse all'Universit\u00e0 di Teheran, Facolt\u00e0 di Belle Arti. Tra anni pi\u00f9 tardi fu pubblicata la sua prima raccolta di versi, \"Morte del colore\", e nel 1953 si laure\u00f2 con merito e venne impiegato come designer al Ministero della Sanit\u00e0, partecipando nel frattempo a diversi esposizioni d'arte. Nel 1954 fu edita la sua seconda raccolta, \"La via dei sogni\", lavor\u00f2 al Ministero della Cultura e dell'Arte e insegn\u00f2 in una scuola d'arte.\nNel 1957 si rec\u00f2 a Parigi, per apprendere l'arte della litografia, e a Londra. L'anno seguente partecip\u00f2 alla prima Biennale di Pittura di Teheran, viaggi\u00f2 tra Parigi, Roma e Venezia, dove partecip\u00f2 alla Biennale. Al suo rientro in Iran, occup\u00f2 il posto di direttore dell'organizzazione audio-visuale presso il Ministero dell'Agricoltura.\nNel 1960 prese parte alla seconda Biennale di Teheran, dove ottenne il primo premio per le Belle Arti. Successivamente and\u00f2 in Giappone, visitando Tokyo e altre citt\u00e0 minori e venne iniziato all'arte dell'incisione su legno.\nNel 1961 venne edito \"L'Oriente della tristezza\" e Sohrab intraprese un viaggio in India, ad Agra e al Taj Mahal; questa esperienza fu molto incisiva per la sua spiritualit\u00e0. Fu in quest'anno che rinunci\u00f2 a tutti i suoi impieghi ufficiali.\nTra il 1962 e il 1974 non smise mai di viaggiare (visit\u00f2 in quegli anni Brasile, Pakistan, Afghanistan, India, Europa, Stati Uniti, Grecia ed Egitto) e di esporre, partecipando nel frattempo ad alcune esibizioni internazionali, quali il Festival Internazionale di Pittura, in Francia, dove vinse un premio speciale.\nNel 1965 la rivista letteraria \"Arash\" pubblic\u00f2 \"Il passo dell'acqua\", a cui seguirono, nei due anni successivi, rispettivamente \"Il viaggiatore\" e \"Il campo verde\".\nNel 1977 venne pubblicata la raccolta finale della sua opera \"Gli otto libri\".\nNel 1979 Sohrab si rec\u00f2 in Inghilterra per curarsi dalla leucemia, che lo avrebbe portato alla morte l'anno successivo, a Teheran."}
{"id": "2753824", "revid": "101175", "url": "https://it.wikipedia.org/wiki?curid=2753824", "title": "Franco Bonera", "text": ""}
{"id": "2753825", "revid": "406204", "url": "https://it.wikipedia.org/wiki?curid=2753825", "title": "Love bombing", "text": "Il love bombing, letteralmente \"bombardamento d'amore\", \u00e8 un termine che indica la manifestazione deliberata di affetto, costituita da una intensa espressione di amicizia e di attenzione, esercitata da un individuo, o da un gruppo di individui, allo scopo di ottenere un\u2019influenza sulla persona coinvolta. Secondo i critici dei culti \u00e8 una delle tecniche di plagio che vengono praticate, spesso in modo sistematico, da comunit\u00e0 gerarchiche o da sette religiose.\nOrigine del termine.\nIl termine \u00e8 stato diffuso dalla psicologa Margaret Singer, in un suo libro del 1995, \"Cults in our midst\", nel quale la Singer descrive cos\u00ec la tecnica:"}
{"id": "2753826", "revid": "125973700", "url": "https://it.wikipedia.org/wiki?curid=2753826", "title": "Il mondo di Patty", "text": "Il mondo di Patty (\"Patito feo\") \u00e8 una telenovela argentina prodotta da Ideas del Sur e trasmessa dal 10 aprile 2007 al 3 novembre 2008 sul canale argentino Canal 13.\nIn Italia la serie \u00e8 stata trasmessa dal 9 giugno 2008 per concludersi il 21 ottobre 2010 su Disney Channel.\nLa prima stagione vede come protagonisti Laura Esquivel, Juan Darth\u00e9s e Griselda Siciliani; Brenda Asnicar e Gloria Carr\u00e1 come antagoniste. La seconda stagione ha sempre come protagonisti Laura Esquivel, Juan Darth\u00e9s, Thelma Fardin e Griselda Siciliani; oltre a Brenda Asnicar come antagonista si ha la partecipazione speciale di Veronica Vieyras.\nTrama.\nPrima stagione.\nPatrizia detta \"Patty\" \u00e8 una ragazzina di 13 anni che dal suo paese di campagna, Bariloche, si reca con la madre Carmen a Buenos Aires per delle visite mediche. A Bariloche, poco prima di partire, incontra un cagnolino e desidera portarlo con s\u00e9 nella capitale argentina, ma la madre non acconsente, cos\u00ec la ragazza lo porta con s\u00e9 senza che la mamma ne venga a conoscenza. Decide di soprannominarlo Mati, derivante da Mat\u00edas, nome di un ragazzo che l'ha aiutata a rialzarsi dopo una caduta in bicicletta e di cui Patty s\u2019innamora.\nArriva in ospedale assieme a Carmen, che la lascia da sola un secondo a controllare le valigie per parlare con il medico. Sfortunatamente per Patty, Mati esce dallo zaino in cui era stato nascosto e viene inseguito da un grande alano, inizia a rincorrerli per tutto l'ospedale scatenando il caos e lasciando le valigie incustodite; i tre arrivano in strada e il cagnolino viene quasi investito da un'auto, fortunatamente si ferma appena in tempo, Patty fa cos\u00ec la conoscenza di Leandro, suo padre segreto e direttore sia dell'ospedale, sia della clinica, dove lei si sottoporr\u00e0 alle cure. Il trattamento richiede pi\u00f9 tempo del dovuto e Leandro decide di ospitare Carmen e Patty a casa sua dopo aver scoperto che le valigie con tutte le loro cose sono state rubate. Leandro si sta per sposare con Bianca, madre di Antonella e Fabio, la donna, bella, per\u00f2, mira solo ai suoi soldi: nel suo piano, Bianca viene aiutata da Dorina e Paolo, che si spacciano per la sua domestica e il suo autista.\nPatty nel frattempo visita la Pretty Land School of Arts, la scuola di Ines, madre di Leandro, nella quale si svolgono lezioni di teatro, canto e danza. La ragazza viene immediatamente derisa dalle Divine, un gruppo di ragazze e ragazzi capitanato da Antonella. Quando Patty arriva a scuola, Antonella si riferisce a lei mentre canta la sua canzone e le d\u00e0 della \"racchia\" davanti a tutti i compagni, la ragazza si mette a piangere e, appena scorge lo sguardo e vede Mat\u00edas, scappa via in lacrime.\nI giorni passano e Leandro convince la madre ad assumere Carmen al bar della Pretty Land e ad affittarle una camera dei professori sempre nella scuola, dove intanto s\u2019iscrive anche Patty, la ragazza diventa presto la capitana delle Popolari, un gruppo che canta e balla, contrapposto alle divine e formato da Giusy, Tamara, Sol, Mat\u00edas, Alan, Santiago e Felipe e in seguito anche da Gonzalo. Patty fa presto amicizia con Giusy, Sol e Tamara e specialmente con Mat\u00edas, scatenando l'ira di Antonella, che cerca in tutti i modi di rovinare il loro rapporto, ma con la ragazza si scontrer\u00e0 varie volte e per vari motivi. Parallelamente a questi dispetti, Bianca prova a fare la stessa cosa con Carmen dopo aver scoperto che lei e Leandro erano fidanzati in passato. Nel frattempo, Patty continua a chiedersi chi sia suo padre e spera che sia Leandro, ma, poich\u00e9 pi\u00f9 volte le viene detto che non \u00e8 lui, comincia a rassegnarsi all'idea che non conoscer\u00e0 mai suo padre; tuttavia, durante un programma televisivo, Leandro rivela di essere il padre di Patty e di averlo saputo da poco. La piccola Patty dopo avere sentito quella struggente notizia corre fuori dagli studi televisivi piangendo. Intanto Mat\u00edas le corre dietro. Carmen avendo seguito tutta la trasmissione e quindi la rivelazione di Leandro si va a lamentare da Ines. A ci\u00f2 seguir\u00e0 l'amicizia che si verr\u00e0 a formare tra Patty e Antonella. Antonella verr\u00e0 investita da un'auto salvando Carmen, la ragazza finir\u00e0 in sedia a rotelle e le sue amiche Pia e Caterina e sua madre Bianca le diranno che Patty non le \u00e8 stata a fianco durante il coma in cui era caduta e Antonella ci casca, rompendo definitivamente l'amicizia con Patty.\nSeconda stagione.\nLe Divine e le Popolari si uniscono e si presentano al concorso interscolastico di musical: Antonella diventa famosa in tutto il mondo grazie all'evento, al contrario di Patty, che vende pochi dischi. Alla scuola arrivano nuovi alunni, tra cui Baby, una ragazza viziata, capricciosa e vanitosa: insieme alla madre Francesca rende la vita impossibile ad Antonella, costringendola a fare tutto quello che vogliono altrimenti Bianca finir\u00e0 in prigione; contemporaneamente, Baby cerca di rubare Bruno ad Antonella. Intanto, Patty vive una storia felice con Mat\u00edas, anche se con l'andare del tempo le cose iniziano ad andare male anche a loro.\nSoccorro, la baby-sitter di Giacomo, il bambino appena avuto da Carmen e Leandro, e strega buona, scambia le identit\u00e0 di Patty e Antonella con un incantesimo di vita: le due ragazze non si riconoscono pi\u00f9 e i rispettivi genitori sono preoccupati per le loro \"figlie\" cos\u00ec cambiate, perch\u00e9 non sanno dello scambio d\u2019identit\u00e0. L'avventura finisce bene e tutto torna alla normalit\u00e0, ma i problemi non tardano molto a tornare. Infatti, Francesca, ex di Leandro, fa \"ipnotizzare\" quest'ultimo affinch\u00e9 si rimettano insieme. Leandro, al suo risveglio, non ricorda pi\u00f9 nulla, quindi neanche della sua famiglia e sparisce per molto tempo. Dopo lunghe ricerche Leandro viene ritrovato e torna a casa con la sua nuova \"fidanzata\", Anna. Patty, per l'accaduto, non va pi\u00f9 a scuola da tempo ma poi, grazie agli amici della ragazza, Patty torna a scuola. Quando Leandro riacquista la memoria, lui e Carmen tornano insieme. Intanto, Baby e la madre scappano. Patty diverr\u00e0 famosa come Antonella e le Divine, e altrettanto il suo gruppo. Tutto si conclude con Patty che ritorna con Mat\u00edas e che fanno entrambe ci\u00f2 che amano.\nPuntate.\nLa prima stagione \u00e8 stata trasmessa su Disney Channel a partire dal 9 giugno 2008. \nIl doppiaggio della versione italiana \u00e8 stato curato da LaBiBi.it con la direzione di Teo Bellia. Gli autori dei dialoghi italiani sono: Gennaro Monti, Iacopo Casini, Anna Perrone, Luciano Roffi e Patrizia Salmoiraghi.\nIl 23 giugno 2007 il canale latino-americano per bambini Disney Channel acquista i diritti della telenovela e la trasmette senza le scene del backstage o del tour. Tuttavia Disney sottoscrive un accordo con Ideas del Sur affinch\u00e9 si producano ulteriori episodi contenenti parti utili per concludere le trame (per esempio: l'incendio in casa dei Molinas o il sequestro di Patty). Questa versione modificata per la Disney \u00e8 stata anche adottata da alcuni canali locali dei vari Paesi dell'America Latina. Non si conosce con esattezza il numero degli episodi di questa edizione; presumibilmente 10 in pi\u00f9.\nLa Elastic Rights nel 2008 compra i diritti della serie per la sua distribuzione in Europa, censurando i contenuti del backstage e del tour e stabilendo una durata di 40-50 minuti per episodio. Le modifiche pi\u00f9 grandi per\u00f2 sono compiute sulla seconda stagione, dove vengono riassunti i primi 15 episodi in uno da un'ora e si utilizza il finale accelerato de El trece. La versione europea per questa ragione ha 155 episodi nella prima stagione e 110 nella seconda.\nControversie.\nCritiche.\nLa serie \u00e8 stata ripetutamente criticata sia da genitori che dagli insegnanti delle scuole sudamericane, sostenendo con fermezza che lo show \u00e8 un pessimo promotore della discriminazione, o che in molti casi le bambine tendono ad imitare il comportamento e il linguaggio delle \"Divine\", o formano dei gruppi in cui snobbano altre ragazze. Il testo della canzone \"\"Gasolina\" contiene il seguente frammento:\nLa serie dunque si fa promotrice delle \"Divine\", pessimo esempio per bambini di qualunque et\u00e0, anzich\u00e9 di quello delle \"Popolari\"\". Ne \u00e8 una testimonianza come i fan argentini de \"Il mondo di Patty\" preferiscano seguire il modello del bullo, come Antonella, piuttosto che quello dolce della protagonista (lasciando presupporre che sia lo stile di vita preferito degli adolescenti dell'Argentina). Spesso per\u00f2 gli esperti sottolineano che il messaggio della serie \u00e8 in realt\u00e0 frainteso da parte del pubblico della stessa, i bambini e gli adolescenti.\nDopo le numerose critiche che ha subito, i produttori hanno cambiato la trama di alcune puntate, sostituendo le solite cattiverie di Antonella verso Patty con l'arrivo di Emma nella prima stagione, e quello di Baby e Francesca nella seconda.\nDiritti sulla serie.\nDurante il 2009 il direttore artistico di Ideas del Sur, Alejandro Stoessel, venne licenziato dal produttore. Dopo la rottura tra i due, Stoessel ha rivendicato la paternit\u00e0 della serie, e ha chiesto un risarcimento di ben 2 milioni e mezzo di dollari. Nell'ottobre 2016 la Corte Suprema ha decretato la paternit\u00e0 della telenovela a Tinelli, condannando Stoessel al pagamento di pi\u00f9 di un milione di pesos.\nIn Italia \"Il mondo di Patty\" \u00e8 stato trasmesso su Disney Channel, Italia 1, La5, Boing e DeA Kids; la compravendita dei diritti \u00e8 stata gestita dalla compagnia spagnola Elastic Rights.\nCensure.\nLa serie fu acquistata dalla compagnia spagnola Elastic Rights nella sua versione internazionale, per la prima volta da Disney Channel Italia, e il doppiaggio commissionato allo studio La BiBi.it. I nomi dei personaggi furono cambiati talvolta: Patricia/Patito divenne \"Patrizia\"/\"Patty\", Josefina \"Jose\" Beltr\u00e1n divenne \"Giusy\", Blanca divenne \"Bianca\", Facundo in \"Fabio\", Ayel\u00e9n in \"Ashley\", Linda in \"Karina\", Barbie in \"Baby\" e alcuni nomi vennero mispronunciati, come quello di Felicitas che venne pronunciato all'italiana. Nonostante le puntate fossero state doppiate integralmente, il canale pay tv al momento della messa in onda operava numerose censure video (con tagli molto grossolani e facili da individuare talvolta) delle scene con contenuti sessuali e violenti e riduceva a pochi secondi i baci pi\u00f9 appassionati tra i protagonisti. Per quanto riguarda l'audio, alcuni dialoghi vennero alleggeriti, ad esempio la parola \"uccidere\" venne sostituita con \"eliminare\". Eclatante il caso di censure a sfondo omofobo, sia nella prima che nella seconda stagione, che eliminavano totalmente la presenza di due personaggi transessuali, censure che tuttavia non sono avvenute sulla versione spagnola dell'omonimo canale.\nLe accuse di molestie sessuali contro Juan Darth\u00e9s.\nIl 4 dicembre 2018 Thelma Fardin denuncia penalmente l'attore Juan Darth\u00e9s: l'uomo si sarebbe reso colpevole di uno stupro ai danni dell'allora sedicenne durante la tappa in Nicaragua del tour musicale della telenovela nel 2009, quando lui ne aveva 45. Il fatto viene reso pubblico il 10 dicembre tramite un video pubblicato sui social dalla stessa attrice. Questa accusa si aggiunge a quella per molestie di Calu Rivero (anch'ella parte del cast), avvenuta nel 2017 e sempre nei confronti di Darth\u00e9s, con il quale quest'ultima aveva successivamente lavorato sul set della telenovela \"Dulce Amor\", e a quelle di altre due ex colleghe dell'uomo. \nNei giorni successivi il clamore mediatico seguito alla denuncia ha raggiunto livelli elevatissimi: Griselda Siciliani ha affermato di aver rinunciato al tour in questione in seguito a molestie verbali da parte dell'attore, che non la facevano sentire tranquilla e al sicuro sul set. L'associazione Actrices Argentinas ha inoltre lanciato la campagna social \"#miracomonosponemos\" (\"guarda cosa ci fai\") in difesa di tutte le attrici vittime di molestie nell'ambito lavorativo, intitolata cos\u00ec in riferimento ad una frase che Darth\u00e9s avrebbe pronunciato durante l'episodio di violenza ai danni di Thelma Fardin. L'attore ha sempre negato ogni accusa dichiarando non colpevolezza, cercando piuttosto di far ricadere la colpa sull'attrice, per poi scappare in Brasile (suo paese natale) per evitare un mandato di cattura dalla polizia nicaraguense. Dall'8 gennaio 2020 risulta tuttavia ufficialmente incriminato. \nLa maggiorparte del cast della serie si \u00e9 immediatamente schierato dalla parte della collega, prendendone le difese. Tra questi spiccano Eva De Dominici (che dopo aver inizialmente difeso Darth\u00e9s dalle accuse di Calu Rivero ha ritrattato ogni sua convinzione sull'attore, dichiarandosi sconvolta) e Brenda Asnicar. Quest'ultima non resta, per altro, esclusa dal giro degli abusi: dopo un paio di settimane dalla confessione di Thelma afferma infatti di averne verbalmente subiti a sua volta e sul medesimo set da un collega di all'epoca 37 anni, senza tuttavia specificarne l'identit\u00e0. Anche Santiago Talledo, principale collega della Fardin sul set de \"Il Mondo di Patty\", si definisce sconvolto dall'accaduto e rivela di aver scoperto, anni dopo la fine della serie, che l'abbandono di una giovane costumista era dipeso proprio dalla condotta inappropriata di Darth\u00e9s nei confronti di quest'ultima.\nLo scandalo si \u00e8 poi allargato ad alcuni produttori: l'attore Rodrigo Velilla ha mosso pesanti accuse nei confronti di uno di loro, che gli avrebbe offerto il ruolo del protagonista maschile in cambio di rapporti sessuali e successivamente negandoglielo per via dei continui rifiuti dell'attore; a lui si aggiunge Nicol\u00e1s Torcanowski che rivela di essere stato fisicamente e verbalmente maltrattato da un altro produttore.\nAdattamenti.\n\"Atr\u00e9vete a so\u00f1ar\" (in italiano: \"Il coraggio di sognare\") \u00e8 il titolo della versione messicana della serie che \u00e8 partita l'8 marzo 2009 in Messico, prodotta dal gruppo televisivo privato Televisa. I ruoli di Patty, Matias e Antonella sono interpretati rispettivamente dagli attori Danna Paola, Eleazar G\u00f3mez e Violeta Isfel.\nIn Italia sono stati rappresentati inoltre due musical della serie, ai quali hanno partecipato anche alcuni attori Disney, come Ambra Lo Faro, e attori ballerini esordienti: nel primo la protagonista era Patty (Laura Esquivel) e nell'altro l'antagonista Antonella (Brenda Asnicar).\nMerchandise.\nIl successo della serie televisiva ha portato alla commercializzazione di un gran numero di gadget della serie, soprattutto in Argentina, Cile, Uruguay, Per\u00f9, Italia, Spagna, Portogallo e Grecia. Tra le riviste vi \u00e8 il \"magazine\" mensile \"Il mondo di Patty\", pubblicato spesso assieme a gadget vari o poster. Dal 5 novembre 2010 \u00e8 disponibile anche per la console PSP \"\".\nEdizioni home video.\nLa serie \u00e8 stata distribuita in DVD in America Latina e in Europa."}
{"id": "2753827", "revid": "144796", "url": "https://it.wikipedia.org/wiki?curid=2753827", "title": "Armand Gaston Maximilien de Rohan-Soubise", "text": ""}
{"id": "2753828", "revid": "767487", "url": "https://it.wikipedia.org/wiki?curid=2753828", "title": "Serie A 1901-1902", "text": "La Serie A 1901-1902 \u00e8 stata la 5\u00aa edizione della massima divisione del campionato svizzero di calcio e vide la vittoria finale dello Zurigo.\nStagione.\nFormula.\nLe quattordici squadre partecipanti vennero suddivise in tre gironi geografici e si affrontarono in un girone all'italiana.Le squadre vincitrici del rispettivo girone si qualificarono successivamente per la fase finale per contendersi il titolo.\nTorneo.\nGirone Est.\nClassifica finale.\nLegenda:\nNote:\nGirone Centro.\nClassifica finale.\nLegenda:\nNote:\nGirone Ovest.\nClassifica finale.\nLegenda:\nNote:\nFase finale.\nClassifica finale.\nLegenda:\nNote:"}
{"id": "2753829", "revid": "7", "url": "https://it.wikipedia.org/wiki?curid=2753829", "title": "L'Amour l'apr\u00e8s-midi", "text": ""}
{"id": "2753830", "revid": "144796", "url": "https://it.wikipedia.org/wiki?curid=2753830", "title": "Nicolas de Saulx-Tavannes", "text": ""}
{"id": "2753831", "revid": "729019", "url": "https://it.wikipedia.org/wiki?curid=2753831", "title": "Armsel Striker", "text": "L'Armsel Striker (con le varianti Sentinel Arms Co Striker-12, Protecta, Protecta Bulldog, e Cobray/SWD Street Sweeper) \u00e8 un fucile a canna liscia semiautomatico calibro 12 progettato per il controllo delle rivolte e per il combattimento.\nCreazione.\nIl fucile fu progettato in Rhodesia da Hilton Walker all'inizio degli anni ottanta. Successivamente Walker si spost\u00f2 in Sudafrica portando con s\u00e9 il progetto dello Striker. L'arma divenne un successo venendo esportata in tutte le parti del mondo, ma malgrado ci\u00f2 la progettazione non era perfetta. Il caricatore rotante a tamburo era ingombrante, aveva un lungo tempo di ricarica e il meccanismo di base aveva alcuni difetti.\nWalker riprogett\u00f2 la sua arma alla fine degli anni Ottanta, rimuovendo il meccanismo di rotazione del cilindro ed aggiungendone uno di espulsione automatica dei bossoli. La nuova arma venne chiamata \"Protecta\".\nProgettazione e caratteristiche.\nIl meccanismo dell'arma \u00e8 simile a quello di un revolver, dal momento che si utilizza un caricatore rotante. Dal momento che lo Striker monta un grilletto a doppia azione pi\u00f9 o meno convenzionale ed un cilindro molto grande rispetto alle pistole, Walker aggiunse una molla pretensionata per ruotare il serbatoio in senso orario. Questo per\u00f2 rese il processo di caricamento lento e inefficace, per cui si cambi\u00f2 il progetto aggiungendo una leva di armamento sul lato destro della canna.\nI primi modelli furono criticati per avere un meccanismo di fuoco lento ed ingombrante; l'ultima versione invece ha una leva usata per liberare la camera di scoppio simile a quella usata nei fucili a pompa convenzionali.\nLo Striker \u00e8 considerato unico nel suo genere data l'elevata capacit\u00e0 del caricatore e la lunghezza contenuta."}
{"id": "2753836", "revid": "287204", "url": "https://it.wikipedia.org/wiki?curid=2753836", "title": "Superligaen 1996-1997", "text": "La Superligaen 1996-1997 \u00e8 stata la 84\u00aa edizione della massima serie del campionato di calcio danese e 7\u00aa come Superligaen, disputata tra il 28 luglio 1996 e il 15 giugno 1997 e conclusa con la vittoria del Br\u00f8ndby, al suo settimo titolo.\nLa formula del torneo prevedeva che tutte le squadre si incontrassero tra di loro per tre volte.\nIl capocannoniere del torneo \u00e8 stato Miklos Molnar del Lyngby con 26 reti.\nClassifica finale.\n(*) Squadre neopromosse"}
{"id": "2753837", "revid": "729019", "url": "https://it.wikipedia.org/wiki?curid=2753837", "title": "Gotha Go 145", "text": "Il Gotha Go 145 era un monomotore biplano da addestramento sviluppato dall'azienda tedesca Gothaer Waggonfabrik negli anni trenta e prodotto, oltre che dalla stessa, anche su licenza da alcune aziende aeronautiche nazionali nella seconda parte del decennio.\nVenne utilizzato come addestratore dalla Luftwaffe nelle proprie scuole di volo prima e durante la seconda guerra mondiale e, verso la fine del conflitto, come bombardiere notturno in azioni di disturbo.\nStoria del progetto.\nCon la costituzione del Terzo Reich il nuovo governo avvi\u00f2 un piano di riarmamento che era stato impedito alla Germania a causa delle restrizioni imposte dal Trattato di Versailles. Tra le varie iniziative ci fu quella di far riprendere la produzione aeronautica a quelle aziende del settore costrette dal trattato a diversificare la loro offerta. Tra quelle che erano riuscite a sopravvivere alla disastrata economia in cui era scivolata la Repubblica di Weimar c'era la Gothaer Waggonfabrik che era rimasta attiva nel settore della produzione di materiale ferroviario.\nIl 2 ottobre 1933 la Gothaer venne informata dell'esigenza di dotare la Luftwaffe di un nuovo velivolo da addestramento per formare i futuri equipaggi nelle proprie scuole di volo.\nLo sviluppo del nuovo modello, che vedeva l'azienda tedesca ritornare al settore aeronautico, venne affidato all'ingegnere Albert Kalkert che rester\u00e0 legato all'azienda per i progetti futuri e che ne assumer\u00e0 la direzione del gruppo di progettazione. Il Reichsluftfahrtministerium (RLM), il ministero responsabile di tutte le attivit\u00e0 che concernevano l'organizzazione delle attivit\u00e0 aeronautiche, assegn\u00f2 all'azienda il gruppo di designazione dal 145 al 150, quindi il nuovo velivolo assunse la designazione ufficiale di Go 145, in quanto primo della serie. Il Go 145 era un velivolo di impostazione classica che seppur integrando alcune ricercatezze di progettazione doveva avere come caratteristica una facilit\u00e0 di costruzione ed un limitato apporto di materiali strategici, pi\u00f9 necessari per la realizzazioni di velivoli da combattimento. Pur avendo una struttura essenzialmente realizzata in legno si rivel\u00f2 comunque un velivolo particolarmente robusto, tanto da essere in seguito impiegato anche in operazioni belliche sul Fronte orientale.\nIl primo prototipo fu realizzato in pochi mesi e venne portato in volo per la prima volta gi\u00e0 nel febbraio 1934 ma risult\u00f2 affetto da alcuni problemi che ne ritardarono lo sviluppo. Tuttavia venne fatto oggetto di continue migliorie ottenendo una versione definitiva affidabile. La produzione in serie venne iniziata nel marzo 1936 e a conferma del livello raggiunto all'ottobre 1938 risultavano gi\u00e0 1\u00a0120 costruiti e consegnati ai vari reparti. Per sostenere l'esigenza vennero concesse licenze di produzione ad altre aziende tedesche cos\u00ec oltre ai 584 esemplari realizzati dalla Gotha si affiancarono Erla Maschinenwerk (106 esemplari), AGO Flugzeugwerke (241 esemplari), Bayerische Flugzeugwerke (BFW) (115 esemplari) e Focke-Wulf (74 esemplari).\nVennero inoltre concesse due licenze di produzione su licenza all'estero, alla turca Kayseri Tayyare Fabrikas\u0131 (KTF) ed alla spagnola CASA.\nTecnica.\nCellula.\nIl Go 145 era un velivolo realizzato in tecnica mista, con parti della struttura in tubo metallico saldato ed altre in legno ricoperte in legno e tela, e che manteneva, pur introducendo una velatura dall'abbinamento inusuale, un'impostazione classica, per il periodo; monomotore biplano con carrello fisso.\nLa fusoliera, realizzata con una struttura tubolare in acciaio saldato e ricoperta con tela verniciata, presentava due abitacoli aperti posti in tandem, l'anteriore protetto da un parabrezza. Anteriormente integrava il motore montato su una struttura tubolare e chiuso in un cofano metallico mentre posteriormente terminava in un impennaggio classico monoderiva con piani orizzontali a sbalzo rinforzati da tiranti in filo d'acciaio.\nMotori.\nLa propulsione era affidata ad un motore Argus As 10C, un otto cilindri a V rovesciata raffreddato ad aria in grado di erogare una potenza pari a 240 PS (177 kW) abbinato ad un'elica in legno a passo fisso. I collettori di scarico si riunivano in due distinti tubi di scappamento laterali che fuoriuscivano dalla cofanatura metallica la quale presentava due sfoghi posteriori per l'evacuazione dell'aria di raffreddamento dell'unit\u00e0 motrice.\nSuperfici alari.\nLa configurazione alare era biplana ma presentava alcune particolarit\u00e0 che la rendevano pi\u00f9 complessa di quella adottata in altri velivoli pari ruolo del periodo. L'ala superiore, posizionata alta moderatamente a parasole sulla fusoliera, presentava una freccia alare di 11\u00b030' cos\u00ec che il settore centrale, collegato alla parte superiore della fusoliera da un castello tubolare ed al quale erano collegate le semiali, risultava posizionato davanti all'abitacolo anteriore mentre le estremit\u00e0 alari risultavano ai lati dello stesso. L'ala inferiore era invece dritta, montata bassa sulla fusoliera, ed era collegata alla superiore tramite due montanti interalari \"ad N\" posti in prossimit\u00e0 delle estremit\u00e0 alari. Entrambe possedevano caratteristiche comuni; erano realizzate con struttura in legno ricoperta di tela verniciata ed erano entrambe dotate di alettoni.\nSistemi e impianti.\nCi furono alcune variazioni nell'impostazione degli abitacoli a seconda delle versioni. L'impostazione classica prevedeva che l'allievo pilota occupasse quello anteriore mentre l'istruttore quello posteriore dotato di doppi comandi mentre nella versione da addestramento al tiro le parti erano invertite con l'istruttore al posto di pilotaggio ed il mitragliere che azionava una MG 15 brandeggiabile montata su un anello. Si conosce anche la realizzazione in una sottoversione da addestramento al volo strumentale in cui venne eliminato l'abitacolo posteriore e almeno un esemplare realizzato con un lungo tettuccio che chiudeva entrambi gli abitacoli.\nIl carrello d'atterraggio era un semplice biciclo fisso integrato posteriormente da un pattino d'appoggio posto sotto la coda; tutti gli elementi erano ammortizzati. Un'unica versione test\u00f2 la possibilit\u00e0 di adottare una carenatura semi integrale delle ruote, soluzione che per\u00f2 non venne adottata nella produzione in serie.\nImpiego operativo.\nI primi esemplari vennero destinati alle scuole di volo della Luftwaffe gi\u00e0 nel corso del 1935 ed utilizzati come addestratori per i futuri piloti da caccia e, con la successiva versione Go 145 C dotata di una MG 15, per i mitraglieri.\nNell'autunno 1942 furono scelti per equipaggiare i reparti della St\u00f6rkampfstaffeln che operarono come bombardieri notturni in azioni di disturbo sul fronte orientale fino alla primavera del 1943. In questo ruolo i velivoli erano dipinti di nero per una migliore mimetizzazione con il cielo notturno e venivano equipaggiati con una bomba da 10 a 100 kg, carico massimo ammesso dal velivolo, posizionata sotto la fusoliera.\nUn Go 145 venne anche utilizzato per un incarico insolito. Nell'aprile 1941 venne equipaggiato con un pulsogetto Argus VSR-9, un prototipo che sar\u00e0 sviluppato nell'Argus As 014, il motore dalla bomba volante V1 (Fieseler Fi 103). Posizionato sotto la fusoliera questo fu la prima prova in volo del motore che forniva in quella versione una spinta pari a 120 kg (1,18 kN)."}
{"id": "2753838", "revid": "152625", "url": "https://it.wikipedia.org/wiki?curid=2753838", "title": "Warm This Winter", "text": ""}
{"id": "2753841", "revid": "76069", "url": "https://it.wikipedia.org/wiki?curid=2753841", "title": "Northridge (Ohio)", "text": ""}
{"id": "2753846", "revid": "88740", "url": "https://it.wikipedia.org/wiki?curid=2753846", "title": "Pelsin", "text": "Pelsin \u00e8 una frazione della citt\u00e0 tedesca di Anklam, nel Meclemburgo-Pomerania Anteriore.\nStoria.\nPelsin costitu\u00ec un comune autonomo fino al 31 dicembre 2009."}
{"id": "2753847", "revid": "123196936", "url": "https://it.wikipedia.org/wiki?curid=2753847", "title": "Belgio ai Giochi olimpici", "text": "Il Belgio ha partecipato per la prima volta ai Giochi olimpici nel 1900.\nHa vinto 155 medaglie ai Giochi olimpici estivi e 6 ai Giochi olimpici invernali.\nIl Comitato Olimpico Interfederale Belga fu creato e riconosciuto nel 1906."}
{"id": "2753851", "revid": "287204", "url": "https://it.wikipedia.org/wiki?curid=2753851", "title": "Mariana Esposito", "text": ""}
{"id": "2753852", "revid": "287204", "url": "https://it.wikipedia.org/wiki?curid=2753852", "title": "Superligaen 1997-1998", "text": "La Superligaen 1997-1998 \u00e8 stata la 85\u00aa edizione della massima serie del campionato di calcio danese e 8\u00aa come Superligaen, disputata tra il 25 luglio 1997 e il 1\u00ba giugno 1998 e conclusa con la vittoria del Br\u00f8ndby, al suo sesto titolo e terzo consecutivo.\nLa formula del torneo prevedeva che tutte le squadre si incontrassero tra di loro per tre volte.\nIl capocannoniere del torneo \u00e8 stato Ebbe Sand del Br\u00f8ndby con 28 reti.\nClassifica finale.\n(*) Squadre neopromosse"}
{"id": "2753854", "revid": "599013", "url": "https://it.wikipedia.org/wiki?curid=2753854", "title": "Utenbach", "text": ""}
{"id": "2753857", "revid": "88740", "url": "https://it.wikipedia.org/wiki?curid=2753857", "title": "Utenbach (Apolda)", "text": "Utenbach \u00e8 una frazione della citt\u00e0 tedesca di Apolda, in Turingia.\nStoria.\nUtenbach fu nominata per la prima volta nel 957.\nCostitu\u00ec un comune autonomo fino al 9 aprile 1994."}
{"id": "2753863", "revid": "33689", "url": "https://it.wikipedia.org/wiki?curid=2753863", "title": "Giulio Calvi", "text": ""}
{"id": "2753864", "revid": "83929", "url": "https://it.wikipedia.org/wiki?curid=2753864", "title": "Cromio di Aitna", "text": ""}
{"id": "2753873", "revid": "29256129", "url": "https://it.wikipedia.org/wiki?curid=2753873", "title": "Berta la piedona", "text": ""}
{"id": "2753874", "revid": "29256133", "url": "https://it.wikipedia.org/wiki?curid=2753874", "title": "Berta la Pia", "text": ""}
{"id": "2753876", "revid": "33689", "url": "https://it.wikipedia.org/wiki?curid=2753876", "title": "Giuseppe (padre putativo di Ges\u00f9)", "text": ""}
{"id": "2753878", "revid": "729019", "url": "https://it.wikipedia.org/wiki?curid=2753878", "title": "Heckler &amp; Koch AG36", "text": "L\u00ecAG36 \u00e8 un lanciagranate sottocanna a colpo singolo da 40\u00a0mm sviluppato per l'installazione sul fucile d'assalto G36. Inizialmente si candid\u00f2 come potenziale candidato per lo US Army's Enhanced Grenade Launcher, da utilizzare con i fucili XM8 e SCAR. Errore comune \u00e8 il considerare la A un'aggiunta al nome del fucile G36, quando invece la sigla AG sta per il tedesco \"anbaugranatwerfer\", ovvero lanciagranate sottocanna. Pu\u00f2 essere utilizzato anche indipendentemente con un particolare supporto con calcio e un modulo laser LLM01 pu\u00f2 essere abbinato al sistema.\nDettagli.\nCome in molti sistemi d'arma, quali il G36, l'uso di polimeri e alluminio ad alta resistenza garantisce un'elevata durabilit\u00e0 e un peso molto contenuto. L'arma pu\u00f2 sparare qualunque tipo di granata da 40\u00a0mm, comprese le granate in plastica da addestramento. L'AG36 \u00e8 un costituente del programma IdZ (Infanterist der Zukunft, soldato del futuro) tedesco.\nPer il caricamento, la canna del lanciagranate esce lateralmente sulla sinistra (mentre nell'americano M203 si sposta in avanti) per permettere l'inserimento della granata, permettendo cos\u00ec l'uso di munizioni pi\u00f9 lunghe in caso di necessit\u00e0. Per l'installazione sul fucile si deve rimuovere il paramano anteriore dell'arma e sostituirlo con quello integrato nel lanciagranate. L'arma presenta un gruppo grilletto con sicura manuale e grip a pistola per facilitare l'impugnatura e lo sparo. Per la mira sfrutta gli stessi organi di mira condivisi dalla maggior parte dei lanciagranate in uso.\nGrazie al suo design modulare, il lanciagranate pu\u00f2 facilmente essere adattato per il montaggio su fucili quali quelli della serie M16 e della serie canadese Diemaco C7 e C8.\nVarianti.\nI modelli L17A1 e L123A2 UGL sono due varianti dell'AG36 in uso presso le forze armate inglesi con i fucili L85A2 e in misura minore con gli L119A1 utilizzati dalle forze speciali inglesi. Sono progettati e prodotti dalla H&amp;K come varianti dello standard AG36."}
{"id": "2753887", "revid": "108906118", "url": "https://it.wikipedia.org/wiki?curid=2753887", "title": "Kenner (Louisiana)", "text": "Kenner \u00e8 una citt\u00e0 degli Stati Uniti d'America, nella parrocchia civile di Jefferson, nello Stato della Louisiana.\n\u00c8 un sobborgo di New Orleans sul quale, tra l'altro, si trova il suo aeroporto internazionale, il Louis Armstrong New Orleans International Airport."}
{"id": "2753888", "revid": "1543377", "url": "https://it.wikipedia.org/wiki?curid=2753888", "title": "G\u00fcnthersdorf (Leuna)", "text": "G\u00fcnthersdorf \u00e8 una frazione della citt\u00e0 tedesca di Leuna, nella Sassonia-Anhalt."}
{"id": "2753890", "revid": "99807533", "url": "https://it.wikipedia.org/wiki?curid=2753890", "title": "Australia ai Giochi olimpici", "text": "L'Australia ha partecipato per la prima volta ai Giochi olimpici nel 1896.\nGli atleti australiani hanno vinto un totale di 432 medaglie ai Giochi olimpici estivi e 9 ai Giochi olimpici invernali.\nIl Comitato Olimpico Australiano fu creato e riconosciuto nel 1895."}
{"id": "2753891", "revid": "110157", "url": "https://it.wikipedia.org/wiki?curid=2753891", "title": "Bossier City", "text": "Bossier City \u00e8 una citt\u00e0 degli Stati Uniti d'America, nella parrocchia civile di Bossier, nello Stato della Louisiana.\nForma un'unica area metropolitana con la citt\u00e0 gemella di Shreveport che si trova sull'altra sponda del Red River ed \u00e8 notevolmente pi\u00f9 grande."}
{"id": "2753895", "revid": "984922", "url": "https://it.wikipedia.org/wiki?curid=2753895", "title": "La resa dei conti (miniserie televisiva)", "text": "La resa dei conti \u00e8 un sceneggiato televisivo italiano andato in onda nei giorni 8 e 10 aprile 1969. Narra le ultime vicende che segnarono la fine di Mussolini."}
{"id": "2753896", "revid": "33689", "url": "https://it.wikipedia.org/wiki?curid=2753896", "title": "Giustino Fortunato (1848-1932)", "text": ""}
{"id": "2753902", "revid": "108906126", "url": "https://it.wikipedia.org/wiki?curid=2753902", "title": "Monroe (Louisiana)", "text": "Monroe \u00e8 una citt\u00e0 degli Stati Uniti d'America, capoluogo della parrocchia civile di Ouachita, nello Stato della Louisiana.\nIl nome della citt\u00e0 deriva da James Monroe, quinto presidente degli Stati Uniti d'America.\nMonroe sorge sulle rive del fiume Ouachita, nel nord-est della Louisiana. Al di l\u00e0 del fiume c'\u00e8 una cittadina pi\u00f9 piccola, West Monroe, con la quale forma un'unica area metropolitana."}
{"id": "2753904", "revid": "125479394", "url": "https://it.wikipedia.org/wiki?curid=2753904", "title": "Ungheria ai Giochi olimpici", "text": "L'Ungheria ha partecipato per la prima volta ai Giochi olimpici nel 1896.\nGli atleti ungheresi hanno vinto un totale di 465 medaglie ai Giochi olimpici estivi e 25 ai Giochi olimpici invernali.\nIl Comitato Olimpico Ungherese fu creato e riconosciuto nel 1895.\nL'Ungheria \u00e8 la nazione non organizzatrice di Giochi Olimpici che ha vinto pi\u00f9 medaglie."}
{"id": "2753906", "revid": "339392", "url": "https://it.wikipedia.org/wiki?curid=2753906", "title": "San Giovanni di Rila", "text": ""}
{"id": "2753908", "revid": "108906134", "url": "https://it.wikipedia.org/wiki?curid=2753908", "title": "Alexandria (Louisiana)", "text": "Alexandria \u00e8 una citt\u00e0 degli Stati Uniti d'America, capoluogo della parrocchia civile di Rapides, nello Stato della Louisiana. \u00c8 attraversata dal fiume Red River."}
{"id": "2753911", "revid": "110157", "url": "https://it.wikipedia.org/wiki?curid=2753911", "title": "Istituto politecnico nazionale", "text": "L'Istituto politecnico nazionale (in spagnolo: Instituto polit\u00e9cnico nacional, IPN, o semplicemente Polit\u00e9cnico) \u00e8 un'universit\u00e0 pubblica messicana dedicata alla ricerca e istruzione, fondata a Citt\u00e0 del Messico nel 1936 durante l'amministrazione del presidente L\u00e1zaro C\u00e1rdenas del R\u00edo.\nL'istituto \u00e8 stato fondato per fornire formazione professionale alla popolazione delle classi meno protette in quel periodo storico, e per essere un impulso allo sviluppo industriale ed economico del Messico.\nL'IPN \u00e8 una delle pi\u00f9 prestigiose e importanti istituzioni di istruzione del Messico, con una popolazione studentesca (nel 2009) di oltre 150.000 studenti in 271 corsi di studio. divisi in 81 unit\u00e0 accademiche."}
{"id": "2753918", "revid": "1935652", "url": "https://it.wikipedia.org/wiki?curid=2753918", "title": "Giovanni Battista Parretti", "text": "Note biografiche.\nVescovo di Fiesole dal 1828 al 1839, diventa arcivescovo di Pisa e vi rimane a capo fino al 1851, anno della sua morte.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "2753919", "revid": "101175", "url": "https://it.wikipedia.org/wiki?curid=2753919", "title": "Circuito di Donington", "text": ""}
{"id": "2753922", "revid": "124483372", "url": "https://it.wikipedia.org/wiki?curid=2753922", "title": "Mistonocivo", "text": "I Mistonocivo sono un gruppo musicale italiano rock nato a Vicenza nel 1994 e formato da Cristiano Cortellazzo (voce, testi), Paolo D'Ambrosio (tastiere, samples-programming), Federico Ceccato (basso).\nBiografia.\nGli esordi (1994-1998).\nI Mistonocivo nascono a Vicenza nel 1994, la prima band \u00e8 formata da Cristiano Cortelazzo (voce), Massimo Zagnoni (chitarra), Davide Pezzin (basso), Davide Devito (batteria) e Paolo D'Ambrosio (tastiere, samples-programming).Nel dicembre del 1996 pubblicano il loro primo cd autoprodotto. Risalgono a questo periodo alcune performance con Afterhours (00Fest), con Mao e Madaski (Sgnarock), al Link di Bologna e al Festival Europeo della Musica di Ann\u00e9cy.\n\"Virus\", l'incontro con Corrado Rustici. (1999-2002).\nNel 1999 vengono contattati dalla neonata etichetta californiana Fload di Pier Forlani e Corrado Rustici. Nel gennaio del 2000, al Fantasy Studio di San Francisco, iniziano le registrazioni di quello che diventer\u00e0 il secondo album della band, completato l'anno successivo in poco pi\u00f9 di un mese; nasce cos\u00ec \"Virus\", primo album dei Mistonocivo sotto etichetta Flood Records/Virgin anticipato da un singolo, \"Blackout\". Ottengono gli opening act ai concerti italiani di Lenny Kravitz (2002) e Audioslave (2003).Nel 2002 esce il video \"Blackout\" a cui partecipa Claire Forlani, diretto da Stefano Salvati e mandato in onda su MTV e ALL MUSIC.\n\"Edgar\" (2004).\nNel 2003 subentra un nuovo chitarrista: Alberto De Rossi al posto di Massimo Zagnoni.Nel marzo del 2004 la band presenta il nuovo album \"Edgar\" curato dagli stessi Mistonocivo con l'aiuto di Enrique Gonzales Muller. Il disco \u00e8 prodotto della nuova etichetta Arte Nativa di propriet\u00e0 Barley Arts. Nel brano \"In una foto\" Christian duetta con L'Aura.\nNel marzo dello stesso anno il gruppo parte per un tour in supporto ad Audioslave, Korn, Limp Bizkit.\n\"Unplugged 139\" (2005).\nNel 2005 la band lavora ad una versione acustica del proprio repertorio, \"Unplugged 139\", registrato a Milano (Casa 139) composto da 8 brani. Gli arrangiamenti sono di Paolo D'Ambrosio, il missaggio e il mastering sono stati realizzati al Larione studio di Firenze con il contributo di Benedict Frassinelli. L'album contiene inoltre un video completo del concerto.Nel 2005 esce il bassista Davide Pezzin; verr\u00e0 sostituito successivamente da Federico Ceccato, proveniente dai Desmodronica, una band del vicentino.\n\"ZeroUgualeInfinito\" (2006-2009).\nNel 2006 i Mistonocivo si rinnovano completamente. Escono dal gruppo Davide Devito (batteria) e Alberto De Rossi (chitarra) ai quali subentrano Alessandro Lupatin alla batteria, e Massimiliano Vitale alla chitarra.Dal 2007 il gruppo lavora ad un nuovo progetto sperimentale, che scaturisce ad aprile 2009 nella pubblicazione del cd \"ZeroUgualeInfinito\", su etichetta Ostile Records Company di Alain Pagani, distribuito sul territorio nazionale da Halidon Srl, missato con Benedict Frassinelli e annunciato in anteprima promozionale con il video \"Cash\". Gli arrangiamenti di Paolo D'Ambrosio anche con le interpretazioni di Peter Soave al bandone\u00f3n e di Alberto De Meis al violino.A fine anno \u00e8 uscito il singolo \"Serpe\" con un videoclip di Davide Enrico Agosta, regista anche di \"Cash\" e dei video di \"Unplugged 139\".\n\"Superego\" (2016-2017).\nDopo diversi anni di silenzio a Ottobre 2016 la band rilascia sui canali ufficiale il videoclip del singolo \"Arpa\" annunciando l'uscita di un nuovo album. A Gennaio 2017 esce il quinto album di inediti, completamente autoprodotto e pubblicato con l'etichetta veronese Vrec, marchio dell'agenzia Davvero Comunicazione David Bonato, che pubblica e distribuisce \"Superego\". Il disco composto da dieci nuove tracce vede la svolta nel sound della band ora fortemente influenzato dall'elettronica. L'artwork del disco \u00e8 realizzato dal fotografo Lamberto Teotino."}
{"id": "2753923", "revid": "1305772", "url": "https://it.wikipedia.org/wiki?curid=2753923", "title": "Genio del Porto", "text": "Il Genio del Porto, detto anche Genio del Molo, Genio di Palermo al Porto o Genio del Cippo Smeriglio, \u00e8 un antico altorilievo marmoreo inserito alla fine del XVI secolo in un cippo commemorativo che dal 2000 si trova all'ingresso di via Emerico Amari, all'interno del Porto di Palermo.\n\u00c8 la pi\u00f9 antica delle otto rappresentazioni iconografiche del Genio di Palermo.\nStoria.\nLa lastra marmorea del \"Genio del Porto\" \u00e8 la pi\u00f9 antica rispetto alle altre sculture raffiguranti la divinit\u00e0, la sua origine \u00e8 incerta ma precederebbe la realizzazione del cippo.\nAlla fine del XVI secolo, quando le esigenze del traffico marittimo a Palermo ne resero la necessit\u00e0, fu costruito un nuovo porto, accanto a quello della Cala.\nIl cippo, ad opera dell'ingegnere Mariano Smiriglio architetto del Senato palermitano, fu posto nel 1590 all'ingresso del molo nuovo in memoria dell'avvenuta costruzione, avviata nel 1567 su volont\u00e0 del Vicer\u00e9 di Sicilia Garcia de Toledo.\nNella posizione originale, quando il Cippo Smeriglio era al Molo Nuovo, ebbe di fronte un'altra statua del Genio di Palermo allora chiamata \"Genio del Molo\", che stava nella conca della terza fontana del molo, tra il cippo e la chiesa dei Mercedari, nel 1687 trasferita nella piazza del mercato scomparso della Fiera Vecchia (piazza Rivoluzione).\nFin dal XIX secolo, per la presenza del bacino di carenaggio, il cippo era recluso alla vista pubblica. Nel 2000 \u00e8 stato trasferito all'ingresso turistico del porto.\nNel 2009 la Regione siciliana ha inserito il Genio del Molo nella \"Carta regionale dei luoghi dell'identit\u00e0 e della memoria\" siciliana (8410/2009).\nDescrizione.\nPosto nella parte interna dell'ingresso turistico del porto, il rilievo in marmo \u00e8 incassato nel robusto basamento di una statua dell'aquila reale, sul lato che guarda a Monte Pellegrino.\nSul lato del cippo opposto al mare vi \u00e8 lo stemma del Vicer\u00e9 Garcia de Toledo, che lo fece erigere.\nIl piccolo altorilievo marmoreo consumato dal tempo rappresenta il nume tutelare di Palermo, un uomo barbuto e coronato che abbraccia un serpente che si nutre al suo petto.\nRaffigurazioni analoghe.\nNella borgata di Villagrazia a Palermo, sull'arco d'ingresso di Villa Fernandez, si trova un altorilievo della fine del XVII secolo molto simile a questo. Non si tratta di una copia ma, vista la somiglianza, il \"Genio di Villagrazia\" fu probabilmente realizzato sul modello del \"Genio del Porto\"."}
{"id": "2753924", "revid": "33689", "url": "https://it.wikipedia.org/wiki?curid=2753924", "title": "Guardia scozzese", "text": ""}
{"id": "2753925", "revid": "33689", "url": "https://it.wikipedia.org/wiki?curid=2753925", "title": "Gudivada", "text": ""}
{"id": "2753926", "revid": "287204", "url": "https://it.wikipedia.org/wiki?curid=2753926", "title": "Svezia ai Giochi olimpici", "text": "La Svezia ha partecipato per la prima volta ai Giochi olimpici nel 1896.\nGli atleti svedesi hanno vinto un totale di 503 medaglie ai Giochi olimpici estivi e 158 ai Giochi olimpici invernali.\nIl Comitato olimpico svedese fu creato e riconosciuto nel 1913."}
{"id": "2753927", "revid": "80598", "url": "https://it.wikipedia.org/wiki?curid=2753927", "title": "Latins 80", "text": ""}
{"id": "2753930", "revid": "1793900", "url": "https://it.wikipedia.org/wiki?curid=2753930", "title": "James McHenry (politico)", "text": "Biografia.\nFu il terzo segretario americano alla guerra durante la presidenza di George Washington prima e l presidenza di John Adams poi.\nNato a Ballymena, citt\u00e0 a sovranit\u00e0 britannica nell'isola d'Irlanda, studi\u00f2 a Dublino prima di partire per gli Stati Uniti a 17 anni.\nRaggiunse Filadelfia, divent\u00f2 medico studiando con Benjamin Rush e serv\u00ec la patria nella Guerra d'indipendenza americana.\nFu uno dei 3 medici insieme Hugh Williamson e James McClurg ad avere una certa importanza durante la realizzazione della costituzione degli Stati Uniti. Spos\u00f2 Peggy Caldwell."}
{"id": "2753931", "revid": "33689", "url": "https://it.wikipedia.org/wiki?curid=2753931", "title": "Guerra turco-russa (1877-1878)", "text": ""}
{"id": "2753933", "revid": "574302", "url": "https://it.wikipedia.org/wiki?curid=2753933", "title": "Cile ai Giochi olimpici", "text": "Il Cile ha partecipato per la prima volta ai Giochi olimpici nel 1896.\nGli atleti cileni hanno vinto in totale 13 medaglie ai Giochi olimpici estivi e nessuna ai Giochi olimpici invernali.\nIl Comitato Olimpico del Cile venne creato e riconosciuto nel 1934."}
{"id": "2753937", "revid": "467420", "url": "https://it.wikipedia.org/wiki?curid=2753937", "title": "Bulgaria ai Giochi olimpici", "text": "La Bulgaria ha partecipato per la prima volta ai Giochi olimpici nel 1896.\nGli atleti bulgari hanno vinto un totale di 223 medaglie ai Giochi olimpici estivi e 6 ai Giochi olimpici invernali.\nIl Comitato Olimpico Bulgaro, creato nel 1923, venne riconosciuto nel 1924."}
{"id": "2753938", "revid": "1442080", "url": "https://it.wikipedia.org/wiki?curid=2753938", "title": "James McHenry (scrittore)", "text": " \nBiografia.\nNato in Irlanda si trasfer\u00ec in America nel 1817, prendendo residenza nella citt\u00e0 di Filadelfia. Studi\u00f2 medicina, nel 1842 venne nominato consulente degli Stati Uniti a Londonderry, ricoprendo tale carica sino alla sua morte."}
{"id": "2753940", "revid": "6923", "url": "https://it.wikipedia.org/wiki?curid=2753940", "title": "Hope Logan", "text": ""}
{"id": "2753942", "revid": "125944250", "url": "https://it.wikipedia.org/wiki?curid=2753942", "title": "Grecia ai Giochi olimpici", "text": "La Grecia ha partecipato per la prima volta ai Giochi olimpici nel 1896.\nGli atleti greci hanno vinto un totale di 116 medaglie ai Giochi olimpici estivi e nessuna ai Giochi olimpici invernali.\nIl Comitato Olimpico Ellenico venne creato e riconosciuto dal CIO nel 1894."}
{"id": "2753943", "revid": "1543377", "url": "https://it.wikipedia.org/wiki?curid=2753943", "title": "2,2,2-tricloro-1,1-etandiolo", "text": "Il 2,2,2-tricloro-1,1-etandiolo (o idrato di tricloroacetaldeide o idrato di cloralio) \u00e8 un composto chimico avente formula C2H3Cl3O2. Talvolta viene confuso con il cloralio (o tricloroacetaldeide), che ha invece formula C2HCl3O.\nComunemente usato, il termine \"idrato di cloralio\", 2,2,2-tricloro-1,1-etandiolo nonostante non ci sia modo di disidratarlo per tornare al cloralio. Il termine fa riferimento al fatto che l'idrato di cloralio si prepara per reazione di idratazione del cloralio.\nCaratteristiche strutturali e fisiche.\nA temperatura ambiente l'idrato di cloralio si presenta come un solido cristallino, biancastro, dall'odore aromatico, penetrante e pungente. \nTende a volatilizzarsi lentamente se viene esposto all'aria (pertanto deve essere conservato in contenitori ermetici) e fonde a circa 55\u00a0\u00b0C. Risulta solubile in rapporto 0,25:1 in acqua, 1:1,5 in etere. Estremamente solubile in olio d'oliva. \u00c8 un composto tossico e irritante.\nStoria.\nL'idrato di cloralio \u00e8 stato uno dei primi ipnotici usati per l'induzione del sonno: veniva infatti somministrato circa 30 minuti prima di coricarsi e dopo circa un'ora faceva cadere in un sonno profondo. Il suo uso come ipnotico risale al 1869.\nCome tutti i barbiturici e le droghe \"ipnotizzanti\" (es. cloralio, laudano, oppio puro) \u00e8 stato largamente usato dalla comunit\u00e0 di scrittori e artisti appartenenti al XIX secolo come ad esempio Dante Gabriel Rossetti, che ne \u00e8 stato dipendente fino alla sua morte nel 1882.\nProduzione.\nL'idrato di cloralio viene prodotto facendo reagire il cloralio con acqua.\nApplicazioni.\nIn miscela con acqua distillata, gomma arabica e glicerina, forma un composto noto in italiano come \"miele di Berlese\", meglio conosciuto all'estero come \"Hoyer's medium\", che si usa normalmente per osservazioni al microscopio e fissaggio di microorganismi acquatici. Altro nome di questa miscela \u00e8 \"Liquido del Faure\" .\nUsi in medicina.\nPrima della sintesi dei barbiturici veniva usato come farmaco ipnotico, ora per\u00f2 il suo utilizzo come farmaco \u00e8 molto limitato.\nFarmacodinamica.\nGli effetti dell'idrato di cloralio sono sostanzialmente dovuti alla sua biotrasformazione in vivo nel metabolita tricloroetanolo. Quest'ultimo composto esercita le sue propriet\u00e0 farmacologiche agendo sul complesso del recettore del GABA. In ci\u00f2 il composto si comporta similmente alle benzodiazepine ed ai barbiturici. La molecola pu\u00f2 comportare assuefazione e il suo uso cronico \u00e8 noto possa comportare l'insorgenza di sintomi di dipendenza, cos\u00ec come una brusca interruzione nell'assunzione determina l'insorgenza di una sindrome astinenziale. L'idrato di cloralio pu\u00f2 potenziare l'azione di sostanze anticoagulanti e si ritiene sia debolmente mutageno in vitro e in vivo e potenzialmente carcinogeno.\nFarmacocinetica.\nL'idrato di cloralio a seguito di somministrazione orale viene rapidamente assorbito dal tratto gastrointestinale. La sua azione inizia a distanza di circa 30 minuti dall'assunzione. Il farmaco si distribuisce con facilit\u00e0 nei diversi tessuti biologici. Nell'organismo, particolarmente nel fegato, negli eritrociti viene metabolizzato a tricloroetanolo e acido tricloroacetico.\nIl tricloroetanolo \u00e8 dotato di attivit\u00e0 farmacologica: questo metabolita oltrepassa la barriera ematoencefalica, quella placentare, e pu\u00f2 essere secreto nel latte materno. L'eliminazione dall'organismo avviene attraverso l'emuntorio renale e, per una quota minore, tramite la bile.\nL'emivita della molecola e del principale metabolita attivo si aggira tra le 7 e le 11 ore, ma in et\u00e0 pediatrica, particolarmente nel neonato, pu\u00f2 essere decisamente pi\u00f9 lunga. L'acido tricloroacetico ha invece un'emivita di diversi giorni.\nUsi clinici.\nIl farmaco \u00e8 un ipnotico e sedativo con propriet\u00e0 simili a quelli dei barbiturici. Trova indicazione nel trattamento a breve termine dell'insonnia ed \u00e8 stato utilizzato anche come sedativo per la premedicazione.\nNel passato ha trovato ampia applicazione nella sedazione di bambini che dovevano essere sottoposti a procedure diagnostiche invasive o piccoli interventi chirurgici, anche dentali.\nEffetti collaterali e indesiderati.\nDurante il trattamento l'evento avverso pi\u00f9 frequente consiste certamente nella gastrite (dovuta all'azione irritante gastrica) che si manifesta come epigastralgia, distensione e dolore addominale spesso associati a flatulenza. In casi di intossicazione \u00e8 stata registrata anche una necrosi gastrica.\nFrequenti anche i disturbi neurologici, quali sonnolenza, sensazione di stordimento diurna (effetto \"sbornia\"), cefalea, atassia, agitazione psicomotoria ed eccitazione paradossa, allucinazioni, incubi, stato di confusione mentale. \u00c8 possibile che si verifichino convulsioni.\nUlteriori effetti avversi possono coinvolgere il sistema epatobiliare e consistono in rialzo delle transaminasi (AST e ALT), iperbilirubinemia con ittero ed epatite acuta.\nSono state segnalate anche aritmie cardiache e reazioni da ipersensibilit\u00e0 comprendenti rash cutaneo, eritema multiforme e sindrome di Stevens-Johnson.\nDosi terapeutiche.\nIl composto veniva utilizzato per os come un liquido orale o in capsule di gelatina. Ne era stato testato l'utilizzo anche nella forma di supposte e di clistere. Non deve essere somministrato in compresse in quanto estremamente irritante e con concreta possibilit\u00e0 di danneggiare la mucosa del tratto alimentare.\nNegli adulti il dosaggio ipnotico abituale consiste nell'assunzione per via orale di 0,5-2\u00a0g, in singola dose serale.\nAl fine di ottenere effetti sedativi possono invece essere somministrati 250\u00a0mg, sempre per os, tre volte al giorno.\nLa dose massima giornaliera \u00e8 pari a 2\u00a0g.\nNei bambini di et\u00e0 compresa tra 1 mese e i 12 anni veniva consigliata l'assunzione, per via orale, di un dosaggio variabile tra i 30 e i 50\u00a0mg/kg peso corporeo, evitando di superare il dosaggio massimo di 1\u00a0g.\nIl composto, indipendentemente dalla forma farmaceutica assunta per via orale, deve essere ben diluito con abbondanti liquidi (in genere acqua o latte).\nDipendenza, tolleranza e sindrome astinenziale.\nL'idrato di cloralio \u00e8 una sostanza che con relativa facilit\u00e0 crea dipendenza in coloro che l'assumono, in particolare in soggetti alcolizzati, i quali vi ricorrevano per ripristinare il normale ciclo di veglia e di sonno. Molto spesso al fattore dipendenza si affiancava il fenomeno della tolleranza, ovvero una riduzione dell'intensit\u00e0 dell'effetto farmacologico a seguito di ripetute assunzioni. Ne conseguiva la necessit\u00e0 di un continuo e graduale aumento dei dosaggi per ottenere la risposta terapeutica ricercata (l'ipnosi o la sedazione). Le caratteristiche della dipendenza e dell'astinenza non differiscono in modo sostanziale da quelle proprie ad altre molecole, ad esempio i barbiturici.\nCitazioni in letteratura.\nL'idrato di cloralio \u00e8 citato:"}
{"id": "2753944", "revid": "290948", "url": "https://it.wikipedia.org/wiki?curid=2753944", "title": "Idrato di cloralio", "text": ""}
{"id": "2753949", "revid": "11959", "url": "https://it.wikipedia.org/wiki?curid=2753949", "title": "Frances Yates", "text": "Biografia.\nNasce, ultima di quattro, due femmine e due maschi, a Southsea, paese dell'area urbana di Portsmouth, nell'Hampshire.La madre si chiamava Hannah Malpas; il padre James Alfred era un ingegnere navale fervente anglicano.\nAnche se una delle sue sorelle ha frequentato il Girton College, Frances, ultimogenita di una famiglia medio-borghese, \u00e8 stata educata in casa da sua madre, frequentando solo per poco tempo il Birkenhead High School.\nI suoi studi e la sua cultura sono stati profondamente influenzati dalla societ\u00e0 vittoriana.\nLa morte di suo fratello nella Prima guerra mondiale e le devastazioni della Seconda guerra mondiale hanno alimentato il suo disprezzo per il nazionalismo dilagante.\nScelse di studiare \"storiografia interdisciplinare\" e per pi\u00f9 di quarant'anni fu legata al Warburg Institute della University of London, rivestendo anche incarichi di docenza. Gran parte del suo lavoro si \u00e8 concentrato su neoplatonismo, filosofia e occultismo nel Rinascimento.\nLe sue opere principali, come \"Giordano Bruno e la tradizione ermetica\" o l\"'Arte della memoria\", si concentrano sul ruolo centrale svolto dalla magia, dalla tradizione ermetica e dalla cabala nella scienza e nella filosofia nel Rinascimento. Oltre che di Giordano Bruno e Raimondo Lullo, si \u00e8 occupata anche di Giovanni Florio, William Shakespeare e di storia della tradizione mnemotecnica da Simonide a Gottfried Leibniz.\nInsignita nel 1972 con il rango di \"Officer\" dell'Ordine dell'Impero Britannico, nel 1977 fu elevata al rango di Dama (\"Dame\").\nMor\u00ec a Surbiton (nel Surrey), dopo una breve malattia.\nNel 2008 \u00e8 uscita \"Frances Yates and the Hermetic Tradition\", la prima biografia di Frances Yates, a cura di Marjorie G. Jones, tradotta in italiano da Andrea Damascelli per Casadei Libri nel 2014 con il titolo \"Frances Yates e la tradizione ermetica\"."}
{"id": "2753950", "revid": "253269", "url": "https://it.wikipedia.org/wiki?curid=2753950", "title": "Don Adams (attore)", "text": "\u00c8 noto al pubblico televisivo per aver interpretato l'Agente 86 nella serie televisiva \"Get Smart\", ruolo per il quale si aggiudic\u00f2 tre Emmy Award.\nBiografia.\nNato a Manhattan, figlio dell'ebreo William Yarmy e della cattolica Consuelo Deiter, crebbe nella religione materna. Pratic\u00f2 molti lavori e durante una successiva intervista alla TV canadese ammise di aver presentato false credenziali universitarie per poter essere assunto in una ditta che si occupava di ingegneria fognaria, dove lavor\u00f2 per sei mesi prima di essere scoperto.\nInizi\u00f2 a recitare e assunse il cognome Adams dopo essersi sposato con la cantante Adelaide Efantis, nota come Adelaide Adams. Dall'unione nacquero quattro figlie.\nCarriera televisiva.\nAdams inizi\u00f2 a lavorare in televisione nel 1954, quando vinse un concorso per giovani talenti con un pezzo scritto da Bill Dana, che gli valse la partecipazione al \"Bill Dana Show\", dove interpret\u00f2 il personaggio di Byron Glick, un detective pasticcione precursore di \"Maxwell Smart\".\nI creatori di \"Get Smart\", Mel Brooks e Buck Henry, scrissero la serie pensando al ruolo di protagonista per l'attore Tom Poston. La serie doveva essere trasmessa dalla CBS, ma quando questa fu acquisita dalla NBC, Adams fu scritturato essendo gi\u00e0 sotto contratto con questa emittente.\nFin dal suo inizio nel 1965, la serie fu un successo anche grazie all'affiatamento tra Adams e l'attrice Barbara Feldon, nel ruolo della compagna di Smart \"Agente 99\". Adams produsse e diresse alcuni episodi, e fu candidato all'Emmy Award per quattro anni consecutivi, nel 1966, 67, 68 e 69, premio che si aggiudic\u00f2 in tre diverse occasioni. La serie fin\u00ec nel 1970 per un totale di 138 puntate.\nDal 1985 al 1988 interpret\u00f2 il ruolo del direttore Howard Bannister nella serie \"Il supermercato pi\u00f9 pazzo del mondo\". In seguito partecip\u00f2 ad altri progetti, rimanendo per\u00f2 legato alla figura dell'agente segreto imbranato. Prest\u00f2 la voce all'Ispettore Gadget, Tennessee Tuxedo e a se stesso nello speciale di Natale di \"Scooby-Doo\". Nel 1999 fu la voce del cane Brian nel film \"Inspector Gadget\"."}
{"id": "2753951", "revid": "121207928", "url": "https://it.wikipedia.org/wiki?curid=2753951", "title": "Bill Mallon", "text": "Biografia.\nMallon ha studiato all'Universit\u00e0 Duke e si \u00e8 laureato con lode in matematica e fisica. Mentre presso la Duke ha giocato a golf collegiale, fu due volte All-American e partecip\u00f2 due volto ad un torneo NCAA, vincendo in totale oltre 40 tornei amatoriali di cui due vittorie sia nel Massachusetts e New England Amateur Championships.\nMallon entr\u00f2 nel PGA Tour nel 1975 e vi rimase fino al 1979, arrivando quattro volte nella top-10; la sua migliore posizione fu un 5\u00ba posto nel Tucson Open del 1977. Ha giocato nel US Open del 1977 ed \u00e8 stato due volte nella top 100 della lista monetaria.\nDopo aver lasciato il PGA Tour, nel 1979 torn\u00f2 alla Duke per studiare medicina, laureandosi nel 1984. Lavor\u00f2 nel centro medico dell'Universit\u00e0 tra il 1984 e il 1990 ed \u00e8 ora Professore Associato di Ortopedia, oltre ad avere il proprio studio.\nMallon \u00e8 anche una delle principali autorit\u00e0 sulla storia dei Giochi Olimpici e ha scritto 24 libri su questo argomento. Fu un cofondatore e presidente poi della Societ\u00e0 internazionale degli storici olimpici ed \u00e8 stato consulente storico per i comitati organizzatori di entrambe le Olimpiadi di Atlanta e di Sydney. Mallon \u00e8 stato anche un consulente statistico del CIO ed \u00e8 stato insignito dell'Ordine Olimpico in argento nel 2001 per i suoi servizi al movimento olimpico."}
{"id": "2753952", "revid": "101175", "url": "https://it.wikipedia.org/wiki?curid=2753952", "title": "Ducati Motor Holding", "text": ""}
{"id": "2753954", "revid": "124123", "url": "https://it.wikipedia.org/wiki?curid=2753954", "title": "Ture Widlund", "text": "Biografia.\nWidlund \u00e8 anche una delle principali autorit\u00e0 sulla storia dei Giochi Olimpici e ha scritto diversi libri, con l'aiuto di Bill Mallon, su questo argomento. Fu un cofondatore della Societ\u00e0 internazionale degli storici olimpici."}
{"id": "2753957", "revid": "404338", "url": "https://it.wikipedia.org/wiki?curid=2753957", "title": "John Rutledge", "text": "Biografia.\nFu il primo governatore della Carolina del Sud dopo la firma del Dichiarazione di indipendenza.\nProveniente da una famiglia numerosa, i suoi genitori erano John Rutledge Senior (1713-1750), un medico e Sarah (nata 18 settembre 1724). Gli altri figli erano:\nEducato prima dal padre e poi da un sacerdote anglicano. Venne poi ammesso alla Middle Temple (una delle Inns of Court).\nSposatosi con Elizabeth Grimke (nata nel 1742) John si affezion\u00f2 moltissimo alla donna, alla sua morte avvenuta il 6 luglio 1792 fu una delle cause che peggiorarono le condizioni di salute di Rutledge.\nLa coppia ebbe 10 figli:\nNel 1774, Rutledge partecip\u00f2 al primo congresso Continentale insieme al fratello Edward Rutledge"}
{"id": "2753958", "revid": "135491", "url": "https://it.wikipedia.org/wiki?curid=2753958", "title": "Bombay Talkie", "text": ""}
{"id": "2753959", "revid": "135491", "url": "https://it.wikipedia.org/wiki?curid=2753959", "title": "Autobiography of a Princess", "text": ""}
{"id": "2753962", "revid": "31886", "url": "https://it.wikipedia.org/wiki?curid=2753962", "title": "Tanto peggio per i fatti", "text": "\u00abTanto peggio per i fatti (se non si accordano con la teoria)\u00bb \u00e8 abitualmente considerata la traduzione della frase d'autore tedesca [\"Wenn die Tatsachen nicht mit der Theorie \u00fcbereinstimmen,\"] \"um so schlimmer f\u00fcr die Tatsachen\".\nAttribuzione.\nTradizionalmente la frase \u00e8 attribuita a Hegel, il quale nel 1801, dopo aver teorizzato nella sua \"Habilitationsschrift\" (la dissertazione di abilitazione all'insegnamento) \"De orbitis planetarum\" che non poteva esserci un altro pianeta fra Marte e Giove, venne informato che invece ne era stato scoperto uno da Giuseppe Piazzi il 1\u00ba gennaio 1801, pianeta poi rivelatosi l'asteroide Cerere.\nSi trattava di una battuta orale che, in quanto tale, non compare negli scritti di Hegel; Fritz Mauthner nel suo \"Dizionario di filosofia. Nuovo contributo ad una critica del linguaggio\" (1910) scrive: \u00abNon so se si tratta solo di uno scherzo spesso ripetuto. Qualcuno aveva sostenuto che la natura non \u00e8 sempre d'accordo con la filosofia hegeliana della natura ed Hegel aveva risposto: \"Tanto peggio per la natura\"\u00bb.\nGy\u00f6rgy Luk\u00e1cs ha attribuito la frase a Johann Gottlieb Fichte usandola come chiusura della prima versione di \"Che cos'\u00e8 il marxismo ortodosso?\" (titolo originale ungherese: \"Mi az ortodox marxizmus?\", 1919).\nLa prima attestazione certa della frase \u00e8 in lingua inglese (\"if the facts won't fit in, why so much the worse for the facts\") e risale al 23 novembre 1859, in una lettera scritta a Charles Darwin da suo fratello Erasmus.\nNella cultura di massa.\nEssa \u00e8 diventata una locuzione che secondo il filosofo Dario Antiseri denota il prevalere dell'ideologia rispetto ad un approccio realistico, e in psicopatologia lo psicotico prevalere del pensiero sulla realt\u00e0 e pi\u00f9 in generale \"il pregiudizio psicoanalitico\".\n\u00c8 ampiamente usata da Ernst Bloch (1885-1977)."}
{"id": "2753969", "revid": "767487", "url": "https://it.wikipedia.org/wiki?curid=2753969", "title": "Effi Briest (film)", "text": "Effi Briest (\"Fontane - Effi Briest oder: Viele, die eine Ahnung haben von ihren M\u00f6glichkeiten und Bed\u00fcrfnissen und trotzdem das herrschende System in ihrem Kopf akzeptieren durch ihre Taten und es somit festigen und durchaus best\u00e4tigen\") \u00e8 un film tedesco del 1974, diretto da Rainer Werner Fassbinder tratto dal \"romanzo omonimo\" di Theodor Fontane del 1894.\nTrama.\nGermania fine '800.\nAi coniugi Briest, piccolo borghesi di campagna, non sembra vero quando il maturo barone von Instetten chiede la mano della loro figlia Effi, appena sedicenne. Pur se combattuti dal grande divario di et\u00e0, i Briest decidono di acconsentire al matrimonio pensando ai grandi benefici che il ricco nobile, prefetto in un distretto in Pomerania, potr\u00e0 garantire loro e ad Effi. Sulle prime il matrimonio sembra funzionare alla perfezione anche se la sensibile Effi inizia ad avvertire il peso della solitudine nella grande villa del barone che a volte le appare come una prigione dorata. Instetten, da parte sua, pur colmandola di premure \u00e8 geloso e possessivo. Effi intanto conosce casualmente l'affascinante maggiore Crampas e tra i due nasce una relazione che, al momento, passa inosservata.\nSolo sei anni pi\u00f9 tardi, quando \u00e8 gi\u00e0 nata Annie, una sfortunata circostanza fa s\u00ec che il barone apprenda da alcune lettere indirizzate da Crampas alla moglie quello che \u00e8 successo. Ferito nella propria dignit\u00e0, il barone impone al maggiore la sia pur tardiva riparazione. Cos\u00ec lo uccide in duello e ripudia Effi sottraendole anche la piccola Annie. Respinta dalla madre, Effi, malata di tubercolosi, si riduce dapprima a vivere con i propri mezzi in una modesta pensione, assistita solo dalla fedele ex cameriera Roswitha. Dinanzi al peggiorare delle condizioni di salute della figlia, la madre, colta da rimorso, si decide finalmente a riaccoglierla in casa, ma \u00e8 ormai tardi. Effi muore nella sconfortata solitudine per aver tentato di ribellarsi ad un destino impostole.\nRiconoscimenti.\nIl film ha vinto l'Interfilm Award nel 1974 al festival di Berlino ed \u00e8 stato nominato per l'orso d'oro. \u00c8 stato inoltre nominato dal \"The New York Times\" come uno dei migliori 1000 film mai realizzati."}
{"id": "2753970", "revid": "322321", "url": "https://it.wikipedia.org/wiki?curid=2753970", "title": "Massaro", "text": ""}
{"id": "2753972", "revid": "399", "url": "https://it.wikipedia.org/wiki?curid=2753972", "title": "Giornalisti", "text": ""}
{"id": "2753976", "revid": "92723", "url": "https://it.wikipedia.org/wiki?curid=2753976", "title": "Campionati mondiali di pentathlon moderno 1999", "text": "I campionati mondiali di pentathlon moderno 1999 si sono svolti a Budapest, in Ungheria, dove si sono disputate le gare maschili e femminili, individuali ed a squadre."}
{"id": "2753979", "revid": "76963", "url": "https://it.wikipedia.org/wiki?curid=2753979", "title": "Sasha Mitchell", "text": "Biografia.\nMitchell nacque a Los Angeles, figlio di un capo produttore. Ebbe un ruolo da protagonista nel film del 1988, \"Spike of Bensonhurst\", e nel film del 1994 \"Classe 1999 II - Il supplente\". Esperto di arti marziali, cintura nera di kickboxing e cintura nera di Taekwondo, di cui \u00e8 stato anche campione nazionale, nel 1990 gli fu affidato il ruolo di protagonista in \"Kickboxer 2 - Vendetta per un angelo\", sequel di \"Kickboxer - Il nuovo guerriero\", nel quale interpreta David Sloan, giovane artista marziale, fratello di Kurt Sloan (Jean-Claude Van Damme) ed Erik Sloan (Dennis Alexio), i personaggi principali del primo capitolo della saga. Del 1992 e 1994 sono rispettivamente \"Kickboxer 3 - Mani di pietra\" e \"Kickboxer 4 - L'Aggressore\".\nDal 1989 al 1991, Mitchell apparve nella soap opera della CBS \"Dallas\" (come James Richard Beaumont, figlio illegittimo di J. R. Ewing). Recit\u00f2 in altre serie televisive, tra cui anche \"Cinque ragazze e un miliardario\". Maggiormente conosciuto per il suo ruolo nella sitcom della ABC \"Una bionda per pap\u00e0\", vi recit\u00f2 la parte del nipote del personaggio interpretato da Patrick Duffy (lo stesso Duffy recit\u00f2 il ruolo dello zio di Mitchell in \"Dallas\") fino alla quinta stagione, quando, nel settembre 1995, venne arrestato per aver picchiato la moglie venticinquenne incinta. Dopo essere successivamente stato assolto da ogni accusa, riprese nuovamente il personaggio di Cody Lambert per gli ultimi due episodi della settima (e ultima) stagione nella sitcom Una bionda per pap\u00e0 nella speranza di risollevare gli ascolti, ormai calati. Tuttavia, complice i guai giudiziari nei quali fu coinvolto, la sua carriera sub\u00ec una brusca frenata."}
{"id": "2753981", "revid": "1305772", "url": "https://it.wikipedia.org/wiki?curid=2753981", "title": "Collana (disambigua)", "text": ""}
{"id": "2753982", "revid": "767487", "url": "https://it.wikipedia.org/wiki?curid=2753982", "title": "Juho Sunila", "text": "Membro della Lega Agraria, fu due volte primo ministro: dal dicembre 1927 al dicembre 1928 e dal marzo 1931 al dicembre 1932.\nDopo il ritiro di Santeri Alkio dal parlamento nel 1922, Sunila divenne assieme a Ky\u00f6sti Kallio uno dei principali esponenti della Lega Agraria. Durante i due governi Kallio e il governo Tulenheimo, sostenuto dal governatore della provincia di Viipuri e dal presidente della Repubblica Lauri Kristian Relander, propose, in qualit\u00e0 di ministro dell'Agricoltura, alcune riforme per rendere pi\u00f9 produttivo il settore primario."}
{"id": "2753984", "revid": "62221", "url": "https://it.wikipedia.org/wiki?curid=2753984", "title": "Collana di perle", "text": ""}
{"id": "2753987", "revid": "29259264", "url": "https://it.wikipedia.org/wiki?curid=2753987", "title": "Storia di Francia", "text": ""}
{"id": "2753993", "revid": "149485", "url": "https://it.wikipedia.org/wiki?curid=2753993", "title": "Campionati mondiali di pentathlon moderno 2000", "text": "I campionati mondiali di pentathlon moderno 2000 si sono svolti a Pesaro, in Italia, dove si sono disputate le gare maschili e femminili, individuali ed a squadre."}
{"id": "2753994", "revid": "287204", "url": "https://it.wikipedia.org/wiki?curid=2753994", "title": "Adelaide di Savoia", "text": ""}
{"id": "2753995", "revid": "2175", "url": "https://it.wikipedia.org/wiki?curid=2753995", "title": "Olst", "text": ""}
