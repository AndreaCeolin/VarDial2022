{"id": "2717369", "revid": "125127486", "url": "https://it.wikipedia.org/wiki?curid=2717369", "title": "Storia del diabete", "text": "Il termine diabete deriva dalla lingua greca e significa \"che passa attraverso\", in altri termini, notando che i sintomi prevalenti di esordio erano le molte urine (poliuria) e il dimagrimento progressivo, i medici greci, tra i quali il principale fu Aretheus di Cappadocia, immaginarono che il corpo \"si sciogliesse in acqua\" dal verbo \"diabaino\", sciogliersi, passare attraverso.\nSotto la voce diabete sono riportate diverse patologie che corrispondono a due quadri clinici diversi: il diabete tipo 1 - conseguente alla impossibilit\u00e0 dell'organismo di produrre insulina; il diabete tipo 2 - in cui l'insulina prodotta non \u00e8 sufficiente a regolarizzare le glicemie.\nNel primo caso la terapia non pu\u00f2 fare a meno dell'utilizzo di insulina fornita dall'esterno. Nel secondo caso \u00e8 a volte possibile gestire o avere una remissione del diabete con dieta, esercizio fisico e compresse ipoglicemia ti \"; nella lingua latina questa malattia \u00e8 stata identificata con il termine \"diabetes\", che significa \"sifone\".\nEtimologia e definizione.\nGli antichi usavano questa terminologia particolare per descrivere la malattia perch\u00e9 erano stati sicuramente colpiti dalla caratteristica forse pi\u00f9 evidente di questa malattia, cio\u00e8 l'abbondante quantit\u00e0 di urina emessa ogni giorno da un diabetico, in termini tecnici la poliuria.\nTutto ci\u00f2 non si discosta dalle principali definizioni di Diabete date nei secoli precedenti il nostro: nel 1883 il \"Dictionnaire encyclop\u00e9dique des sciences m\u00e9dicales\" parla del diabete in questi termini: \u00abDiabete \u00e8 un termine generico che comprende molte specie distinte, le cui caratteristiche comuni sono: un aumento della sete e della fame, un'esagerata, talvolta eccessiva, secrezione renale, una modificazione variabile delle componenti dell'urina e infine una cachessia consuntiva, che chiude la scena dopo un tempo estremamente variabile, se il paziente non \u00e8 gi\u00e0 morto a causa di una delle numerose e terribili complicanze, cos\u00ec frequenti nel corso della malattia\u00bb. Nel 1980 invece l'Organizzazione mondiale della sanit\u00e0 (OMS) definisce il diabete \u00abuno stato di iperglicemia cronica sostenuto da fattori genetici ed esogeni che spesso agiscono insieme\u00bb, definizione ultima derivante da numerosi e accurati studi su questa malattia che hanno portato a rintracciarne anche una componente ereditaria.\nIl diabete nell'antichit\u00e0.\nIl rapporto fra diabete e antichit\u00e0 ha sicuramente un merito nel fatto che gi\u00e0 allora sintomi come eccessiva sete (polidipsia) e poliuria erano associati alla presenza di questa malattia; ciononostante bisogna segnalare un grande limite, cio\u00e8 l'ignorare la presenza di glucosio nel sangue e nelle urine. Come sempre nella storia esistono le eccezioni, infatti nella Medicina Indiana ricorreva il termine \"urina di miele\" proprio per indicare il sapore mellito delle urine dei diabetici. Sushruta, leggendario medico indiano, parlava del \"madu m\u00e9h\u00e9\" (diabete) come della malattia dei ricchi, proprio perch\u00e9 questi erano maggiormente colpiti da questa malattia visto che consumavano maggiori quantit\u00e0 di riso, farina e zucchero. Un particolare interessante rilevato da questo medico era che le formiche erano solite raggrupparsi attorno all'urina dei diabetici.\nAnche la Medicina Cinese, che chiamava il diabete \"malattia della sete\", era legata ad un particolare molto simile: infatti aveva notato che l'urina diabetica era cos\u00ec zuccherina da attirare i cani per strada. Il mondo Greco, oltre ad aver dato un nome alla malattia (i diabetici erano chiamati \u0394\u03b9\u03b1\u03b2\u03ad\u03c4\u03b9\u03ba\u03bf\u03b9), non ha prodotto personalit\u00e0 di spicco dedite allo studio e alla cura di tale malattia: basti pensare che il \"padre della medicina\" Ippocrate ha parlato solo della poliuria, ma mai di diabete vero e proprio; troviamo traccia di questo in un suo aforisma: \u00abSe l'urina \u00e8 acquosa o pi\u00f9 abbondante di quanto dovrebbe essere in rapporto a ci\u00f2 che al paziente \u00e8 prescritto di bere, significa che il paziente non segue le prescrizioni, e beve pi\u00f9 del necessario, oppure che egli non pu\u00f2 assorbire le bevande\u00bb.\nNel mondo Latino invece spicca in particolare la figura di Areteo di Cappadocia, grazie al quale si ha la descrizione della malattia pi\u00f9 completa a quel tempo. I Latini non adoperavano molto il termine diabete per designare questa malattia, preferivano piuttosto perifrasi come \"profluvium urinae\" o, come diceva Aulo Cornelio Celso, \"nimia profusio urinae\" (eccessiva profusione di urina). Gli unici ad usare il termine diabete sono stati Areteo di Cappadocia e Galeno; in particolare il primo ne \u00e8 stato il divulgatore e per primo ne ha compreso l'etimologia greca e latina; per questo motivo nell'ambito della storia della medicina gliene si pu\u00f2 attribuire la paternit\u00e0. Per quanto concerne la descrizione della malattia, egli parla del dimagrimento spiegandone la causa in questi termini: \u00abin questa affezione, [\u2026], le carni e le parti solide del corpo si fondono trasformandosi in urina\u00bb; cerca inoltre di dare una spiegazione della disidratazione di cui soffrivano i diabetici del tempo dicendo che \u00abi malati patiscono una sete intollerabile, ma le bevande che assumono sono sempre inferiori alla quantit\u00e0 di urina che emettono\u00bb.\nIn termini di eziologia della malattia, secondo questo medico latino la causa era da rintracciare in \"certe sostanze deleterie che attaccano di preferenza i reni e la vescica\", ipotizzando che fra queste sostanze la pi\u00f9 probabile causa della malattia fosse il veleno delle vipere il quale effettivamente provocava una sintomatologia molto simile. Inoltre egli rintracci\u00f2 nello stomaco la causa dell'incessante sete che colpiva i diabetici e per lenire questa sete egli raccomand\u00f2 la consumazione di frutta e vino dolce, commettendo inconsapevolmente un gravissimo errore. Galeno invece durante i suoi studi sulla malattia osserv\u00f2 che la causa del diabete \u00e8 nei reni: \u00abQuando i reni non sono pi\u00f9 in grado di trattenere urina al loro interno, dovremo parlare di una loro atonia; escludendo dal discorso gli altri organi da cui passano le bevande\u00bb e ancora pi\u00f9 esplicitamente egli afferma appunto che \u00abil diabete \u00e8 una malattia propria dei reni\u00bb.\nDiabete fra Medioevo e Rinascimento.\nIl periodo Medievale vede i maggiori progressi in questo campo provenienti dal mondo arabo; in particolare, il miglior medico islamico del tempo, Avicenna, nel suo \"Canon Medicinae\" parla di \"urine mellite\", intuendo perci\u00f2 la presenza di zucchero nelle urine e rintracciando la causa della malattia nel fegato. Si dedic\u00f2 alla medicina all'et\u00e0 di 16 anni e non solo impar\u00f2 la teoria medica, ma dall'assistenza gratuita ai malati scopr\u00ec nuovi metodi di cura. \nDurante il periodo Rinascimentale il veneziano Vittorio Trincavella sfiora la scoperta basandosi proprio sull'assaggio delle urine. Nello stesso periodo Paracelso, grazie ai suoi studi sul diabete, \u00e8 riuscito in una scoperta sensazionale che purtroppo ha mal interpretato: egli era riuscito a trovare delle alterazioni nel sangue che aveva attribuito alla presenza di una sostanza salina, quando verosimilmente si trattava di glucosio.\nIl Settecento e lo zucchero nelle urine.\nRisale agli ultimi anni del 1600 la prima di una serie di scoperte che metteranno capo ad una vera e propria svolta nella conoscenza e nella cura di questa malattia a partire per\u00f2 dal secolo successivo. Thomas Willis nel 1674 scoprir\u00e0 la presenza di zucchero nelle urine dei diabetici, cio\u00e8 la caratteristica fondamentale di questa patologia che nessuno prima di lui aveva ancora individuato con certezza. \u00abL'urina era straordinariamente dolce, come se contenesse zucchero o miele\u00bb diceva a tal proposito dopo aver condotto queste analisi con l'assaggio delle urine; egli inoltre credeva che il diabete non fosse una malattia dei reni ma del sangue che si liquef\u00e0 e passa attraverso i reni con tutti i \"sali\" in esso contenuti. Ci\u00f2 che \u00e8 importante sottolineare \u00e8 che Willis non ha scoperto \"chimicamente\" lo zucchero nelle urine ma l'ha individuato.\nOltre questa scoperta, che verr\u00e0 raccolta e meglio approfondita nell'800, a questo medico inglese va il merito di aver dato luogo alla distinzione fra diabete \"anglicus\" (termine coniato da Willis per indicare quello che Cullen chiamer\u00e0 diabete \"zuccherino\", oggi corrispondente al diabete mellito) e diabete \"insipido\" (denominato cos\u00ec ancora oggi). Sostanzialmente il Settecento non \u00e8 stato un secolo molto prospero per la storia del diabete a parte l'individuazione dello zucchero nelle urine; infatti l'innumerevole quantit\u00e0 di teorie sviluppate sono state l'emblema di un sostanziale brancolamento nel buio, dal quale si comincer\u00e0 ad uscire solo negli ultimi anni di questo secolo.\nThomas Sydenham ad esempio credeva che il diabete fosse una malattia dovuta alla cattiva assimilazione del chilo, che portava perci\u00f2 al dimagrimento; Sauvages, invece, riusc\u00ec solo a dare una classificazione molto complicata delle sette forme di diabete possibili, tra cui ricordiamo il diabete \"legittimo\" e quello \"inglese\".\nLo scozzese William Cullen consider\u00f2 il diabete come una neuropatia, e secondo la sua teoria gli spasmi giocavano un ruolo fondamentale nell'eziologia della patologia in questione. Ciononostante \u00e8 importante ricordare questo personaggio perch\u00e9, se Willis ha segnalato la presenza di zucchero nelle urine, Cullen definisce questa presenza patognomica per la malattia che definisce tra l'altro idiopatica; infatti, non avendo trovato una vera causa anche dopo aver preso in considerazione varie teorie, egli afferm\u00f2: \u00abLa causa prossima del diabete \u00e8 cos\u00ec poco nota o cos\u00ec poco certa, che non mi \u00e8 possibile proporre alcun metodo razionale per guarirlo\u00bb.\nLa svolta della prima met\u00e0 dell'Ottocento.\nDurante gli ultimi anni del 1700 \u00e8 stata dimostrata chimicamente la presenza di zucchero nelle urine grazie agli esperimenti di Pool e Dobson nel 1775, di Thomas Cawley nel 1778 e di Frank nel 1791. L'inglese Matthew Dobson riusc\u00ec a dimostrare la presenza di zucchero nelle urine usando metodologie come l'evaporazione delle stesse e dimostrando anche che esso non si forma nei reni, bens\u00ec nel sangue dei diabetici; secondo la sua teoria quindi tutta la sostanza zuccherina proveniente dal chilo si accumulerebbe nel sangue per fuoriuscire poi tramite le urine. Thomas Cawley, oltre ad aver condotto esperimenti per tale scopo, \u00e8 stato il primo a trovare un nesso tra il diabete mellito e il malfunzionamento del pancreas, dovuto secondo lui alla presenza di calcoli in quest'organo.\nNel 1800 Nicolas e Gueudeville, con le loro ricerche, dimostrarono che lo zucchero presente nell'urina non \u00e8 saccarosio, come si era creduto fino a quel momento, ma qualcosa di diverso a cui i due studiosi non diedero un nome. Nel 1815 Chevreul dimostrer\u00e0 che esso \u00e8 glucosio o \"zucchero d'uva\".\nNello stesso periodo emerge un clinico inglese, medico della marina britannica, John Rollo, portatore di essenziali novit\u00e0: per prima cosa, egli cerca di curare il diabete con una dieta molto rigorosa, cura innovativa ma certo non del tutto adeguata, come dimostreranno le scoperte moderne; inoltre egli \u00e8 l'inventore della cosiddetta \"teoria gastrica\", secondo la quale la causa del diabete \u00e8 da rintracciarsi nello stomaco. Nella sua pubblicazione sul diabete, \"An account of two cases of diabetes mellitus\", egli porta a compimento quello che si pu\u00f2 considerare il primo tentativo scientifico di spiegare la patogenesi della malattia: i capisaldi della sua teoria sono che essa si pu\u00f2 curare solo con la dieta, che la materia zuccherina presente nelle urine ha origine nello stomaco e che i reni sono colpiti secondariamente. Oltre a tutto questo, egli \u00e8 l'inauguratore di tutta una serie di esperimenti che investono la prima met\u00e0 del XIX secolo, cio\u00e8 la ricerca e la scoperta del glucosio nel sangue: egli conduce la sua ipotesi sul fatto che il sangue di un individuo sano, se conservato, va incontro a putrefazione, mentre quello di un individuo diabetico si conserva grazie alla presenza di una sostanza resinosa.\nDurante tutta la prima met\u00e0 del secolo si insiste ancora molto sulla \"teoria gastrica\" di Rollo, sostenuta da moltissimi studiosi dopo di lui: si credeva che dei disturbi delle funzioni digestive permettessero una rapida trasformazione dell'amido in glucosio, che passava poi nel sangue e da questo nelle urine per essere espulso. Tutto questo \u00e8 stato dimostrato essere vero solo in parte da Wilhelm Griesinger, il quale ha dimostrato che esiste un'alterazione nei succhi gastrici dei diabetici che hanno questa tendenza particolare, ma ci\u00f2 che non \u00e8 stato dimostrato, anzi \u00e8 stato smentito, \u00e8 che solo i diabetici hanno glucosio nel sangue.\nIn questo senso \u00e8 stato fondamentale l'apporto di Thomas Watson (1843) e Magendie (1847), che, con i loro esperimenti, hanno dimostrato che il sangue contiene sempre glucosio (sano o diabetico che sia il soggetto), e hanno studiato una tecnica basata sulla fermentazione per determinare la quantit\u00e0 di glucosio nel sangue. Pi\u00f9 tardi, nel 1883, compare sul \"Dictionnaire encyclop\u00e9dique des sciences m\u00e9dicales\" la seguente voce a proposito del glucosio nel sangue e della teoria gastrica ancora vigente: \u00abUn nuovo progresso si \u00e8 dunque compiuto: lo zucchero non \u00e8 pi\u00f9 considerato come un prodotto del tutto estraneo all'organismo; esso deriva, nello stato normale, dai prodotti della digestione, e penetra cos\u00ec nel sangue. Quando sopravviene un disturbo nelle funzioni digestive e assimilatrici, questo zucchero passa in quantit\u00e0 eccessiva nel sangue, si accumula e viene eliminato attraverso le urine, generando il diabete zuccherino\u00bb.\nCi\u00f2 che risulta ancora sconosciuta \u00e8 la causa di questo eccesso di glucosio nel sangue e nelle urine dei diabetici, anche se gi\u00e0 nel 1855 si deve al medico e fisiologo Claude Bernard la scoperta della funzione glicogenica del fegato: egli infatti, grazie agli esperimenti condotti in particolar modo sui cani, scopre che il fegato possiede una \"mati\u00e8re glycog\u00e8ne\" (a cui successivamente dar\u00e0 il nome di glicogeno), la cui funzione \u00e8 quella di generare glucosio da immettere nel circolo sanguigno. Ecco quello che Claude Bernard diceva durante le sue lezioni al \"Coll\u00e8ge de France\": \u00able ricerche sul fegato dimostrano chiaramente che esistono secrezioni che possiamo chiamare \"interne\", i cui prodotti sono versati nel sangue, anzich\u00e9 essere liberati all'esterno\u00bb; \u00absi deve ritenere dimostrato che il fegato produce una secrezione esterna, la bile, e una secrezione interna, lo zucchero, che entra direttamente nel circolo\u00bb; \u00abla presenza di glucosio nel sangue non dipende dall'alimentazione; essa \u00e8 un fenomeno normale e costante dell'organismo sano\u00bb.\nCon questa importante scoperta C. Bernard mette capo ad un'altra fondamentale svolta nello studio della malattia, dimostrando che lo zucchero presente nel sangue non \u00e8 solo derivante dell'alimentazione. Quello che lui ignorava per\u00f2 era che il diabete non \u00e8 dovuto ad un malfunzionamento del fegato, ma ad un disturbo nella funzione endocrina del pancreas, come sar\u00e0 dimostrato in seguito.\nDurante questo secolo il diabete \u00e8 stato conosciuto meglio anche grazie allo studio accurato delle sue complicanze: nel 1840, ad esempio, William Prout ha dato per la prima volta la descrizione completa del coma diabetico, definendone molto accuratamente le caratteristiche. Risale agli anni cinquanta dell'Ottocento anche l'invenzione del \"reattivo di Fehling\"(1848), una soluzione di solfato di rame usata ancora oggi in laboratorio per mettere in evidenza la presenza di zucchero nei composti organici.\nSeconda met\u00e0 del XIX secolo.\nCon la seconda met\u00e0 di questo secolo assistiamo all'evoluzione della \"teoria gastrica\" di John Rollo e alla scoperta che davvero segna la svolta per la cura di questa malattia, cio\u00e8 il nesso fra il malfunzionamento del pancreas e il diabete mellito.\nApollinaire Bouchardat \u00e8 stato il primo nella storia del diabete a sottoporre i suoi pazienti ad una dieta adeguata alla patologia (basti ricordare che nell'antichit\u00e0 i Latini curavano il diabete con la somministrazione di vino dolce). Se Bernard \u00e8 stato innovatore da un punto di vista teorico, Bouchardat lo \u00e8 stato da un punto di vista pratico, chiaramente con lo stesso obiettivo: la terapia del diabete. Bouchardat modifica la teoria di Rollo, affermando che nei succhi gastrici dei diabetici c'\u00e8 un enzima che favorisce la trasformazione dell'amido in glucosio, anticipando un processo che dovrebbe avvenire nell'intestino e favorendo il passaggio molto rapido di zucchero nel sangue e nelle urine. Il nome che Bouchardat d\u00e0 a questo enzima \u00e8 \u00abdiastasi glicosurica\u00bb, che egli estraeva direttamente dal vomito dei diabetici tramite l'uso di varie tecniche e sperimentazioni, che l'hanno portato ad affermare come questa presenza fosse patologica e non fisiologica.\nPur commettendo anch'egli un errore ricercando la causa del diabete nello stomaco, ha avuto il grandissimo merito di stabilire un vero e proprio regime alimentare per la cura della malattia; la sua era una dieta cos\u00ec dettagliata che il suo lavoro \u00e8 ancora molto apprezzato ai giorni nostri perch\u00e9 era l'unica cura del tempo contro questa malattia: egli vietava l'assunzione di pane, alcool, latte, frutta, legumi, miele, vino e consigliava di svolgere molta attivit\u00e0 fisica in particolare dopo i pasti e di mangiare molta carne, pesce e salumi. Per concludere l'analisi storica del personaggio, non bisogna dimenticare i suoi studi molto accurati sulla retinopatia diabetica. Riguardo alla nefropatia, oggi \u00e8 noto come l'azoturia (presenza di corpi azotati nelle urine) sia sintomo del malfunzionamento dei capillari del rene; chi gi\u00e0 nel 1800 aveva intuito tutto ci\u00f2 era stato Bouchardat, il quale aveva associato l'abbondanza di azoturia alla complicanza della malattia.\nNello stesso periodo emerge la figura di Etienne Lancereaux, uno dei primi fautori della teoria pancreatica del diabete. Nello studio della malattia egli procedette utilizzando le autopsie come metodo di indagine eziologica del diabete, e la conclusione a cui \u00e8 pervenuto \u00e8 stata di fondamentale importanza per tutte le scoperte che seguiranno: egli aveva riscontrato in soggetti diabetici la presenza di un pancreas distrutto e atrofizzato con la presenza di calcoli biancastri di carbonato di calcio.\nL'altro grande merito che va riconosciuto a questo studioso \u00e8 quello di aver descritto ed individuato in maniera perfetta la distinzione fra diabete \u00abgrasso\u00bb e diabete \u00abmagro\u00bb (quelli che nella terminologia moderna, dopo la scoperta dell'insulina, sono stati denominati rispettivamente \"diabete non insulino dipendente\" e \"diabete insulino dipendente\"). Le caratteristiche principali rintracciate nel diabete \u00abgrasso\u00bb erano l'obesit\u00e0, il decorso lento della malattia che permetteva una vita lunga e la possibilit\u00e0 di contenere gli effetti della patologia con una dieta adeguata e molto rigida. Contrariamente a questa forma di diabete che Lancereaux definiva \u00abbenigno\u00bb, egli parlava del diabete magro come caratterizzato da \u00abdeperimento progressivo\u00bb, decorso molto rapido che nel giro di due o tre anni portava alla morte e inutilit\u00e0 di una dieta nel curare questa seconda forma della malattia; a tal proposito egli si esprimeva dicendo \u00absiamo impotenti\u00bb.\nRiguardo al pancreas e alle sue alterazioni, Lancereaux aveva anche notato come nella forma \"grassa\" del diabete non comparissero alterazioni di quest'organo, mentre nella sua forma pi\u00f9 violenta esso portava alla distruzione del pancreas il quale non poteva pi\u00f9 funzionare efficientemente nei processi digestivi, provocando cos\u00ec la malattia. Quest'ultimo passaggio della sua teoria \u00e8 stato anche il suo limite, poich\u00e9 ancora non era stato in grado di individuare la funzione endocrina del pancreas; ma nonostante questo Lancereaux era stato in grado di distinguere le due \u00abforme morbose distinte\u00bb di diabete mellito nell'era preinsulinica. Un'altra fondamentale nozione sul diabete mellito ci \u00e8 stata fornita nel 1887 da Elias Rojas, il quale affermava che \u00abil diabete grasso non esiste nel bambino; il diabete \u00e8 sempre magro\u00bb, anticipando perci\u00f2 la distinzione fra diabete mellito di tipo I (diabete insulino dipendente), tipico dell'et\u00e0 infantile, e diabete mellito di tipo II (diabete non insulino dipendente), tipico dell'et\u00e0 adulta.\nPer concludere questa panoramica sul XIX secolo bisogna citare il nome del fisiologo francese Alfonse Baudoin, che per primo ha descritto gli stati patologici di ipoglicemia e iperglicemia nell'uomo.\nPancreas e diabete.\nIn realt\u00e0 durante gli ultimi anni del XIX secolo sono state compiute due delle tre scoperte pi\u00f9 importanti della storia del diabete: nel 1869 Paul Langerhans descrive le isole pancreatiche e intorno al 1890 Oscar Minkowski e Joseph von Mering scoprono la funzione endocrina del pancreas. Il pancreas come organo \u00e8 stato \"ignorato\" fino al XVII\u00a0\u2013 XVIII secolo, o al massimo descritto vagamente e in maniera errata; i primi a fornirne una descrizione accurata sono stati Morgagni e Vesalio. Basti pensare che anche il Padre della Medicina, Ippocrate, ignorava la sua presenza. Successivamente, prima di Minkowski e Von Mering, era stato preso in considerazione solo per la sua funzione esocrina, e per questo motivo la loro scoperta \u00e8 stata davvero sensazionale.\nNel 1889 questi due studiosi, dopo aver effettuato una serie di esperimenti che avevano come oggetto la pancreatectomia compiuta su dei cani, constatarono che c'era un legame fra pancreas e diabete mellito: tutti i cani sottoposti a pancreatectomia presentavano i sintomi classici del diabete mellito grave. Il dato interessante da riportare \u00e8 che i due hanno compiuto questa scoperta per caso, non potendo assolutamente immaginare che la conseguenza sarebbe stata quella del diabete mellito; ciononostante arrivarono a constatare che si trattava di \u00abautentico diabete mellito permanente che, sotto tutti gli aspetti, corrisponde alla forma pi\u00f9 grave di questa malattia nell'uomo\u00bb, oltre al fatto che capirono come il diabete mellito non fosse dovuto al mancato apporto pancreatico nei processi digestivi (vedi Lancereaux), ma alla perdita di un'altra funzione di quest'organo, ancora sconosciuta ma chiaramente legata al metabolismo del glucosio.\nNel 1892 Minkowski dimostrer\u00e0 come, reimpiantando il pancreas estratto ai cani, si possa curare il diabete mellito da pancreatectomia senza per\u00f2 il recupero della funzione digestiva (esocrina); aveva dimostrato cos\u00ec la connessione fra pancreas e metabolismo del glucosio e quindi, grazie al lavoro portato avanti da questi due studiosi, tutte le ricerche successive sono state orientate in questa direzione. Nell'attribuire i meriti della scoperta non bisogna per\u00f2 dimenticare i gi\u00e0 citati Thomas Cawley e Apollinaire Bouchardat, il quale aveva trovato una connessione fra glicosuria e alterazioni del pancreas avendo intuito anche la presenza di \"un'altra funzione\" del pancreas: \u00abIl pancreas pu\u00f2 essere in uno stato normale, e il succo pancreatico rifluire nello stomaco, [\u2026]; il pancreas pu\u00f2 sembrare sano, e la modificazione non essere che funzionale\u00bb (1875).\nNel 1869 l'istologo tedesco Paul Langerhans descrive le isole del pancreas (chiamate oggi \"isole di Langerhans\") grazie a studi istologici condotti al microscopio, ma non si pronuncia sul ruolo di queste ultime. Sar\u00e0 nel 1907 che Sir William Lane distinguer\u00e0 le cellule \u03b1 e \u03b2 all'interno delle isole; nel 1916 Schaffer intuir\u00e0 che le cellule \u03b2 secernono una sostanza che controlla il metabolismo del glucosio e a questa sostanza egli attribuir\u00e0 il nome di insulina, e in generale fu riscontrato da molti studiosi del XX secolo il nesso fra degenerazione delle isole e diabete mellito.\nL'insulina.\nNei primissimi anni del '900 si assiste alla scoperta dell'insulina, l'unica cura tuttora possibile per la terapia del diabete di tipo I. I meriti di questa scoperta vanno attribuiti principalmente a Frederick Banting e Charles Herbert Best, che nel 1921 riescono ad isolare quest'ormone prodotto dalle cellule \u03b2 del pancreas, ma non bisogna dimenticare il ruolo fondamentale della scoperta di Minkowski e Von Mering, oltre che la scoperta di Georg Ludwig Zuelzer, che nel 1908 arriva ad isolare qualcosa di molto simile all'insulina e, soprattutto, va ricordato Nicolae Paulescu. Zuelzer cre\u00f2 degli estratti ottenuti dal pancreas per il trattamento del diabete e uno di questi coincideva proprio con l'insulina; dopo una serie di sperimentazioni fu costretto ad abbandonare questa linea di ricerca perch\u00e9 i pazienti trattati con questi estratti erano colpiti da convulsioni, probabilmente dovute a crisi ipoglicemiche. Il tentativo di mettere questo estratto sul mercato fall\u00ec perch\u00e9 esso era troppo poco purificato per essere utilizzato in ambito clinico, ma resta comunque il merito di Zuelzer nell'aver isolato e individuato l'insulina per la prima volta nella storia.\nNel 1906 il medico rumeno Nicolae Paulescu, allievo di Lancereaux, aveva isolato un ormone antidiabetico, una soluzione acquosa di estratto pancreatico al quale aveva dato il nome di \"pancreina\". Iniettando questo estratto aveva alleviato i sintomi di cani pancreatectomizzati, ottenendo la variazione di stati iperglicemici in stati ipoglicemici e la scomparsa della glicosuria. Egli descrive accuratamente gli effetti dell'estratto e non sembra esserci alcuna differenza con gli effetti dell'odierna insulina: \u00abSe nella vena giugulare di un animale reso diabetico dall'asportazione totale del pancreas si inietta un estratto pancreatico si osservano: anzitutto, una temporanea diminuzione o anche un temporaneo annullamento della iperglicemia che pu\u00f2 giungere fino all'ipoglicemia; si ha anche una soppressione passeggera della glicosuria; secondo: si constata una riduzione netta della concentrazione dell'urea, nel sangue come nelle urine\u00bb.\nEug\u00e8ne Gley \u00abscopr\u00ec l'insulina senza saperlo\u00bb; con una serie di tecniche isol\u00f2 estratti pancreatici che, somministrati a cani privi del pancreas, davano come risultato la diminuzione della glicosuria, ma non pubblic\u00f2 mai le sue scoperte se non dopo l'annuncio di Banting e Best, dopo il 1921.\nLa scoperta del 1921 di Frederick Grant Banting e Best \u00e8 perci\u00f2 il risultato della composizione di un puzzle frutto del lavoro intenso di medici scienziati fra Ottocento e Novecento. Banting, chirurgo ortopedico, compie questa eccezionale scoperta con l'aiuto di un assistente, Charles Herbert Best, a Toronto nell'anno 1921. Grazie a tecniche particolari studiate e sperimentate da Banting i due riuscirono a risolvere il problema della purezza di quest'ormone. Infatti, riuscendo a far degenerare il tessuto esocrino del pancreas, ottennero insulina \"pura\". Interessante \u00e8 anche ricordare come le isole di Langerhans utilizzate dai due studiosi fossero di origine fetale, poich\u00e9 molto pi\u00f9 abbondanti di quelle presenti in un animale adulto.\nIl 14 agosto 1921 fu fatto il primo esperimento condotto con successo su un cane pancreatectomizzato e il 12 dicembre 1921 la scoperta sensazionale venne annunciata. Dopo questa scoperta R. D. Lawrence, fondatore della \"British Diabetic Association\", scrive: \u00abIl diabetico non soffrir\u00e0 mai pi\u00f9 la fame o la sete. Ora pu\u00f2 scegliere fra una gran quantit\u00e0 di cibi, secondo il suo gusto e le possibilit\u00e0, e pu\u00f2 ricavarne sufficiente energia per qualsiasi occupazione della vita quotidiana\u00bb; tutto questo per testimoniare quello che l'insulina ha rappresentato per la medicina, e per i diabetici in particolare.\nL'11 gennaio 1922 fu condotto il primo esperimento su un essere umano, Leonard Thompson, un ragazzo diabetico di 14 anni vistosamente migliorato dopo il trattamento con quest'ormone che Banting e Best inizialmente chiamarono \"isletina\", per poi mutuare il nome \"insulina\" da Schaffer. Nel 1923 Banting diventa Premio Nobel per la Medicina per merito di questa scoperta.\nNel lavoro di questa \u00e9quipe va tenuto in debito conto anche Joe Gilchrist, medico diabetico, che fungeva da cavia per gli esperimenti di Banting e Best. Inoltre, egli \u00e8 stato il primo uomo nella storia della medicina a sperimentare l'ipoglicemia indotta da un trattamento terapeutico. Deve essere ricordato anche il prezioso lavoro del biochimico James Collip, che riusc\u00ec a purificare l'insulina in modo tale da ridurre al minimo i rischi nell'utilizzo terapeutico di questo ormone.\nLa ricerca dal 1921 a oggi.\nDopo Banting e Best la ricerca ha compiuto passi da gigante, fino alla creazione di preparati di insulina, insuline con effetto ritardato e insuline umane ottenute con la tecnologia del DNA ricombinante grazie alla modificazione genica dei batteri.\nScoperta l'insulina, \u00e8 stato successivamente identificato il glucagone, altro enzima prodotto dalle cellule \u03b1 delle isole di Langerhans ad azione opposta rispetto all'ormone prima citato, cio\u00e8 iperglicemizzante.\nAnche la terapia della malattia si \u00e8 notevolmente modificata: a partire da un'unica iniezione giornaliera di insulina lenta (anni '40-'50) si \u00e8 arrivati successivamente alla terapia multiiniettiva, che ha dato i suoi maggiori frutti negli anni '90, garantendo un maggior autocontrollo grazie all'azione combinata di insulina rapida e lenta. Negli ultimi dieci anni \u00e8 stata introdotta una vera e propria tecnologia capace di simulare l'azione naturale del pancreas, cio\u00e8 i modernissimi e rivoluzionari microinfusori di insulina. Ad oggi sono stati gi\u00e0 progettati microinfusori capaci di leggere istantaneamente il tasso glicemico e modificare l'infusione di insulina istante per istante, autonomamente, sulla base di questa rilevazione.\nA cavallo fra gli anni '80 e '90 sono state sviluppate anche le strisce reattive per l'autocontrollo della glicemia, strumento indispensabile insieme ai misuratori della glicemia, i reflettometri.\nPer quanto concerne lo studio dell'eziopatogenesi della malattia, le ultime scoperte indicano come causa principale prima di tutto una componente ereditaria che, unitamente a fattori ambientali, \u00e8 alla base di meccanismi autoimmuni i quali, distruggendo le isole di Langerhans, provocano la malattia."}
{"id": "2717378", "revid": "203463", "url": "https://it.wikipedia.org/wiki?curid=2717378", "title": "Nana ultra-compatta", "text": ""}
{"id": "2717380", "revid": "287204", "url": "https://it.wikipedia.org/wiki?curid=2717380", "title": "Cleveland Cavaliers 2005-2006", "text": "La stagione 2005-06 dei Cleveland Cavaliers fu la 36\u00aa nella NBA per la franchigia.\nI Cleveland Cavaliers arrivarono secondi nella \"Central Division\" della \"Eastern Conference\" con un record di 50-32. Nei play-off vinsero il primo turno con i Washington Wizards (4-2), perdendo poi la semifinale di conference con i Detroit Pistons (4-3)."}
{"id": "2717382", "revid": "1318658", "url": "https://it.wikipedia.org/wiki?curid=2717382", "title": "Cleveland Cavaliers 2006-2007", "text": "La stagione 2006-07 dei Cleveland Cavaliers fu la 37\u00aa nella NBA per la franchigia.\nI Cleveland Cavaliers arrivarono secondi nella \"Central Division\" della \"Eastern Conference\" con un record di 50-32. Nei play-off vinsero il primo turno con i Washington Wizards (4-0), la semifinale di conference con i New Jersey Nets (4-2), la finale di conference con i Detroit Pistons (4-2), perdendo poi la finale NBA con i San Antonio Spurs (4-0)."}
{"id": "2717383", "revid": "287204", "url": "https://it.wikipedia.org/wiki?curid=2717383", "title": "New York Knicks 1984-1985", "text": "La stagione 1984-85 dei New York Knicks fu la 36\u00aa nella NBA per la franchigia.\nI New York Knicks arrivarono quinti nella \"Atlantic Division\" della \"Eastern Conference\" con un record di 24-58, non qualificandosi per i play-off."}
{"id": "2717384", "revid": "121343446", "url": "https://it.wikipedia.org/wiki?curid=2717384", "title": "Vertigini in fiore", "text": "Vertigini in fiore \u00e8 l'album di debutto di Irene Fornaciari, pubblicato il 27 aprile 2007 dall'etichetta Universal Music.\nDell'album, sono state estratte come singoli le canzoni \"Mastichi aria\", \"Io non abito pi\u00f9 qua\", \"Un sole dentro\" e \"Un giro in giro\"."}
{"id": "2717385", "revid": "287204", "url": "https://it.wikipedia.org/wiki?curid=2717385", "title": "New Jersey Nets 1994-1995", "text": "La stagione 1994-95 dei New Jersey Nets fu la 19\u00aa nella NBA per la franchigia.\nI New Jersey Nets arrivarono quinti nella \"Atlantic Division\" della \"Eastern Conference\" con un record di 30-52, non qualificandosi per i play-off."}
{"id": "2717387", "revid": "287204", "url": "https://it.wikipedia.org/wiki?curid=2717387", "title": "Sacramento Kings 1998-1999", "text": "La stagione 1998-99 dei Sacramento Kings fu la 50\u00aa nella NBA per la franchigia.\nI Sacramento Kings arrivarono terzi nella \"Pacific Division\" della \"Western Conference\" con un record di 27-23. Nei play-off persero al primo turno con gli Utah Jazz (3-2)."}
{"id": "2717388", "revid": "103656994", "url": "https://it.wikipedia.org/wiki?curid=2717388", "title": "Vintage Baby", "text": "Vintage Baby \u00e8 il secondo album di Irene Fornaciari, pubblicato il 20 febbraio 2009 dall'etichetta Polydor in concomitanza con la partecipazione della cantante al Festival di Sanremo con la canzone \"Spiove il sole\", contenuta nel disco.\nDiverse tracce sono state inserite anche nell'album Irene Fornaciari, il terzo della cantante, pubblicato nel 2010."}
{"id": "2717389", "revid": "287204", "url": "https://it.wikipedia.org/wiki?curid=2717389", "title": "Washington Wizards 1997-1998", "text": "La stagione 1997-98 dei Washington Wizards fu la 37\u00aa nella NBA per la franchigia.\nI Washington Wizards arrivarono quarti nella \"Atlantic Division\" della \"Eastern Conference\" con un record di 42-40, non qualificandosi per i play-off."}
{"id": "2717390", "revid": "287204", "url": "https://it.wikipedia.org/wiki?curid=2717390", "title": "Detroit Pistons 1987-1988", "text": "La stagione 1987-88 dei Detroit Pistons fu la 39\u00aa nella NBA per la franchigia.\nI Detroit Pistons vinsero la \"Central Division\" della \"Eastern Conference\" con un record di 54-28. Nei play-off vinsero il primo turno con i Washington Bullets (3-2), la semifinale di conference con i Chicago Bulls (4-1), la finale di conference con i Boston Celtics (4-2), perdendo poi la finale NBA con i Los Angeles Lakers (4-3)."}
{"id": "2717392", "revid": "125429519", "url": "https://it.wikipedia.org/wiki?curid=2717392", "title": "Record climatologici mondiali", "text": "Sono stati registrati vari primati (o record) climatologici mondiali, da uffici meteorologici affiliati all'Organizzazione mondiale della meteorologia e talvolta da enti indipendenti. \nIn tutti questi casi il problema \u00e8 capire se le procedure con cui sono state effettuate le misurazioni \u00e8 valido o \u00e8 comunque variato nel tempo: non sono rari i casi in cui un primato viene corretto perch\u00e9 la misurazione non era corretta (errore di misurazione, rilevamento non conforme alle norme dell'Organizzazione stessa, ecc.).\nTemperatura.\nMinima.\nIl 4 luglio 2013 alcuni scienziati dell'Universit\u00e0 del Colorado misurarono una temperatura di \u221298,7\u00a0\u00b0C lungo il crinale tra il Dome Argus e il Dome Fuji alla quota di \u00a0m.\nIl risultato fu presentato al 46\u00ba meeting annuale dell'American Geophysical Union tenutosi a San Francisco nel dicembre 2013. Il valore non pu\u00f2 per\u00f2 essere registrato come record di temperatura minima in quanto \u00e8 stato ottenuto con una rilevazione da remoto e non con una misura diretta sul terreno. Il valore riportato infatti corrisponde a quello della superficie del ghiaccio, mentre quello registrato alla base Vostok \u00e8 misurato nell'aria a circa un paio di metri al di sopra del ghiaccio e pertanto i due valori non sono confrontabili.\nPer quanto riguarda i centri abitati, gi\u00e0 il 21 gennaio 1838 il mercante russo Neverov aveva registrato a Jakutsk una temperatura di \u221260\u00a0\u00b0C. Il 15 gennaio 1885, H. Wild rifer\u00ec che a Verchojansk erano stati registrati \u221268\u00a0\u00b0C. Una nuova misura effettuata nella stessa localit\u00e0 nel febbraio 1892 riport\u00f2 \u221267,8\u00a0\u00b0C. I ricercatori sovietici successivamente annunciarono il record di temperatura minima di \u221267,8\u00a0\u00b0C registrata il 6 febbraio 1933 nel villaggio siberiano di Ojmjakon (allora Unione Sovietica, ora Russia) situato circa 400 km a sud-est di Verchojansk, mentre la precedente temperatura di quest'ultimo paesino fu corretta in \u221267,8\u00a0\u00b0C.\nMassima.\nLa temperatura massima di 57,8\u00a0\u00b0C, registrata ad Al-'Aziziyah in Libia, il 13 settembre 1922, \u00e8 stata invalidata dalla Commissione OMM dell'Archivio Climatologico Mondiale di estremi Meteorologici e Climatici, poich\u00e9 ritenuta una misurazione imprecisa. Di conseguenza, l'OMM ha ufficializzato che la temperatura massima sulla superficie terrestre \u00e8 stata 56,7\u00a0\u00b0C, misurata il 10 luglio 1913 a Greenland Ranch (\"Death Valley\"), California, USA, nell'attesa di verificare la correttezza del suddetto valore (Il valore di 70,7\u00a0\u00b0C registrato nel deserto di Lut, in Iran, da misurazioni satellitari, si riferisce alla temperatura della superficie stessa e non dell'atmosfera sopra di esso).\nPrecipitazioni.\nPer quanto riguarda invece la piovosit\u00e0 pi\u00f9 elevata sono stati registrati:\nDue localit\u00e0 della Colombia, L\u00f3pez de Micay e Llor\u00f3, che hanno precipitazioni abbondanti e costanti tutto l'anno, avrebbero piovosit\u00e0 superiore rispetto a Mawsynram e Cherrapunji secondo rispettivamente il servizio meteorologico colombiano IDEAM e la NOAA; ci\u00f2 nonostante l'Organizzazione mondiale della meteorologia non ne ha ufficializzato il primato.\nA Bahia Felix (Cile) si sono avuti 325 giorni di pioggia in un anno, record mondiale di precipitazioni annuali."}
{"id": "2717393", "revid": "287204", "url": "https://it.wikipedia.org/wiki?curid=2717393", "title": "Portland Trail Blazers 1989-1990", "text": "La stagione 1989-90 dei Portland Trail Blazers fu la 20\u00aa nella NBA per la franchigia.\nI Portland Trail Blazers arrivarono secondi nella \"Pacific Division\" della \"Western Conference\" con un record di 59-23. Nei play-off vinsero il primo turno con i Dallas Mavericks (3-0), la semifinale di conference con i San Antonio Spurs (4-3), la finale di conference con i Phoenix Suns (4-2), perdendo poi la finale NBA con i Detroit Pistons (4-1)."}
{"id": "2717396", "revid": "287204", "url": "https://it.wikipedia.org/wiki?curid=2717396", "title": "Milwaukee Bucks 1993-1994", "text": "La stagione 1993-94 dei Milwaukee Bucks fu la 26\u00aa nella NBA per la franchigia.\nI Milwaukee Bucks arrivarono sesti nella \"Central Division\" della \"Eastern Conference\" con un record di 20-62, non qualificandosi per i play-off."}
{"id": "2717400", "revid": "287204", "url": "https://it.wikipedia.org/wiki?curid=2717400", "title": "Philadelphia 76ers 1990-1991", "text": "La stagione 1990-91 dei Philadelphia 76ers fu la 42\u00aa nella NBA per la franchigia.\nI Philadelphia 76ers arrivarono secondi nella \"Atlantic Division\" della \"Eastern Conference\" con un record di 44-38. Nei play-off vinsero il primo turno con i Milwaukee Bucks (3-0), perdendo poi la semifinale di conference con i Chicago Bulls (4-1)."}
{"id": "2717401", "revid": "1571097", "url": "https://it.wikipedia.org/wiki?curid=2717401", "title": "Buona fortuna (Alex Britti)", "text": "Buona fortuna \u00e8 un brano musicale del cantautore italiano Alex Britti, pubblicato nel 2009 come secondo singolo dell'album \".23\"."}
{"id": "2717402", "revid": "287204", "url": "https://it.wikipedia.org/wiki?curid=2717402", "title": "Seattle SuperSonics 1999-2000", "text": "La stagione 1999-2000 dei Seattle SuperSonics fu la 33\u00aa nella NBA per la franchigia.\nI Seattle SuperSonics arrivarono quarti nella \"Pacific Division\" della \"Western Conference\" con un record di 45-37. Nei play-off persero al primo turno con gli Utah Jazz (3-2)."}
{"id": "2717404", "revid": "170423", "url": "https://it.wikipedia.org/wiki?curid=2717404", "title": "Golden State Warriors 1999-2000", "text": "La stagione 1999-2000 dei Golden State Warriors fu la 51\u00aa nella NBA per la franchigia.\nI Golden State Warriors arrivarono sesti nella \"Pacific Division\" della \"Western Conference\" con un record di 19-63, non qualificandosi per i play-off."}
{"id": "2717407", "revid": "2014155", "url": "https://it.wikipedia.org/wiki?curid=2717407", "title": "Girolamo di Colloredo-Waldsee", "text": "Biografia.\nGirolamo di Colloredo-Mels nacque a Udine nel 1674 dal conte Ferdinando, visconte di Mels, marchese di Santa Sofia, e dalla marchesa Felicita Rabatta.\nIntrapresa la carriera militare, venne nominato governatore provinciale della Moravia e nel 1718 divenne ministro plenipotenziario e governatore del Ducato di Milano, giungendo in citt\u00e0 nella primavera del 1719. Dai contemporanei venne ricordato come \"Uomo di virt\u00f9, prudenza e giustizia. Signore di genio il pi\u00f9 nobile, di sentimenti li pi\u00f9 magnanimi, et del tatto pi\u00f9 soave\". D'animo buono e generoso, fu definito dai funzionari austriaci dell'epoca come troppo permissivo nei confronti dei milanesi, soprattutto nella questione delle imposte fiscali che egli tent\u00f2 di ridurre.\nA Milano ebbe il merito di creare e gestire la prima stamperia ufficiale che ebbe sede presso il piano terreno dell'attuale Palazzo Reale che all'epoca fungeva ancora da residenza del governatore. La stamperia pass\u00f2 fortunatamente indenne al tragico incendio che colp\u00ec il palazzo nel 1723 ed egli riusc\u00ec a salvare le scritture della cancelleria di stato e di guerra, guadagnandosi l'elogio dell'imperatore Carlo VI.\nIn fatto di politica interna all'amministrazione del ducato, Girolamo di Colloredo-Mels si occup\u00f2 attivamente della navigazione sui Navigli stabilendo anche la necessit\u00e0 di realizzare degli sbarramenti lungo le sponde dei navigli che proteggessero i cittadini dal rischio di cadere in acqua.\nColloredo-Mels resse la carica di governatore sino a poco prima della propria morte, avvenuta nel viaggio di ritorno verso la capitale austriaca nel 1725 da dove sarebbe dovuto ripartire per l'Italia per assumere il ruolo di vicer\u00e9 di Napoli. Da lui discende il ramo austriaco dei principi Colloredo Mansfeld.\nMatrimonio e figli.\nSpos\u00f2 Johanna Caroline, figlia del ministro di stato austriaco conte Wenzel Norbert Kinsky zu Wchinitz und Tettau. La coppia ebbe tra gli altri figli Rodolfo Giuseppe (1707- 1708), Cavaliere del Toson d'oro, vicecancelliere dell'Impero e primo principe di Colloredo, ed i futuri feldmarescialli Carlo (1718- 1786), ambasciatore di Maria Teresa e Giuseppe II in Russia, Inghilterra e Olanda, ed Antonio (1707 - 1797), ambasciatore a Torino e gran Bal\u00ec di Boemia dell'Ordine Teutonico"}
{"id": "2717411", "revid": "1543377", "url": "https://it.wikipedia.org/wiki?curid=2717411", "title": "Exafroplacentalia", "text": "I Exafroplacentalia (ex afro placentalia) sono un clade composto dai superordini Xenarthra ed Boreoeutheria. Questo raggruppamento \u00e8 ben supportato dalle analisi della sequenza del DNA, oltre che da studi di presenza/assenza di retrotrasposoni."}
{"id": "2717412", "revid": "301156", "url": "https://it.wikipedia.org/wiki?curid=2717412", "title": "Ivan Franko", "text": "Con Taras \u0160ev\u010denko \u00e8 ritenuto uno dei poeti e scrittori pi\u00f9 influenti della letteratura ucraina. \u00c8 stato uno dei primi scrittori ucraini a guadagnarsi da vivere con l\u2019attivit\u00e0 letteraria. Le sue opere comprendono oltre 100 volumi e 4.500 scritti, la maggior parte dei quali in ucraino, ma anche in russo, polacco, tedesco, bulgaro e ceco. Fu fra i fondatori del movimento socialista e nazionalista dell'Ucraina occidentale.\nBiografia.\nIvan Franko nacque il 27 agosto del 1856 a Nahujevy\u010di, un paesino nella provincia orientale della Galizia, la pi\u00f9 popolata e la pi\u00f9 settentrionale delle province dell'Impero Austro-Ungarico, oggi parte del distretto di Drohoby\u010d, nell'oblast' di Leopoli, in Ucraina. Il padre Jakiv Ivanovy\u010d Franko, un fabbro di origine tedesca, mor\u00ec nel 1865. La madre, trent'anni pi\u00f9 giovane, proveniva dalla piccola nobilt\u00e0 polacca. Dopo la morte del marito si rispos\u00f2 con Hryhorij Havrylyk, impiegato nel settore petrolifero, che sostenne l'istruzione di Ivan, continuandolo a mandare a scuola, prima a Nahujevi\u010di, poi a Jasenycja-Sil\u2019na (1862-64), e infine, nel 1864, al ginnasio di Drohoby\u010d. Qui Franko impar\u00f2 il tedesco e il polacco e matur\u00f2 la sua passione per i classici ucraini, polacchi, inglesi e tedeschi. Terminato il ginnasio con risultati esemplari, nel 1875 si iscrisse all\u2019Universit\u00e0 di Leopoli, dove studi\u00f2 filosofia, storia della letteratura e della lingua ucraina.\nInizi\u00f2 la sua carriera letteraria pubblicando il sonetto \"Pisni narodni\" (Canti popolari) e il suo primo romanzo \"Petrij i Dovbu\u0161\u010duky\" (1875) nella rivista del Circolo accademico russofilo \"Druh\" (Amico, 1874-77), a cui collabor\u00f2 attivamente con l'amico Michail Pavlyk (1853-1915). Inizialmente vicino ai circoli russofili, e poi al movimento culturale e politico dei populisti galiziani (\"narodovtsi\"), sotto l'influsso di Myhailo Drahomanov, politico, storico ed economista di Kiev, con il quale intrattenne una lunga amicizia e una fitta corrispondenza, Franko si avvicin\u00f2 sempre pi\u00f9 a posizioni che coniugavano il socialismo al nazionalismo ucraino. Nel 1877 venne arrestato con altri scrittori con l'accusa di appartenere a un'organizzazione segreta socialista, e fu costretto ad abbandonare l\u2019Universit\u00e0.\nDurante i nove mesi di detenzione scrisse la satira \"Smorhonska Akademija\", e dopo il rilascio inizi\u00f2 lo studio delle opere di Karl Marx e Friedrich Engels. Nel 1878 Franko fond\u00f2 con il suo pi\u00f9 intimo amico Mikhail Pavlyk la rivista socialista \"Hromads'kyj Druh\" (\"L'amico della societ\u00e0\"), bandita dal governo dopo soli due numeri. Ripubblicata con i titoli \"Dzvin\" e \"Molot\", e punto di riferimento per la giovent\u00f9 progressista ucraina, venne nuovamente confiscata dalla polizia. In queste riviste Franko pubblic\u00f2 le sue poesie, tradusse parti del Capitale di Marx e dell'Anti-D\u00fchring di Engels, e a puntate il racconto \"Boa Constrictor\", tradotto anche in russo.\nNel 1880 Franko venne arrestato per la seconda volta per aver incitato i contadini alla disobbedienza civile contro le autorit\u00e0. Scarcerato dopo tre mesi, raccolse le sue riflessioni nel romanzo \"Na Dni\" (Sul fondo). Tornato a vivere a Nahujevy\u010di, vi rimase per tre anni. Nel 1881 tradusse dal tedesco all'ucraino il \"Faust\" di Goethe e il poema di Heine \"Deutschland: ein Winterm\u00e4rchen\" e contribu\u00ec alla pubblicazione di un giornale in lingua ucraina, \"S'vit\" (Il mondo), nel quale comparvero molti suoi scritti, dalla poesia lirica alla critica sociale. In alcuni di questi, fortemente connotati da uno stile realista, descrisse la lotta di classe con il concetto darwinista di \"lotta per l'esistenza\".\nIl romanzo \"Zachar Berkut\", pubblicato a puntate nel 1883 nella rivista \"L'viv Zoria\", e definito dallo stesso scrittore \"un ritratto della vita pubblica nella Ruthenia carpatica del XIII secolo\", nacque sulla spinta di un concorso letterario promosso dalla stessa rivista che ne diede le stampe, cui Franko partecip\u00f2 per guadagnarsi da vivere. Come scrisse nella Prefazione, con questo romanzo storico egli intendeva interrogarsi su come fosse possibile per un individuo o una comunit\u00e0 preservare la propria libert\u00e0 spirituale, politica ed economica. Zachar Berkut, l'eroe protagonista dell'opera, vive a Tukhlia, un villaggio dei Carpazi, ed \u00e8 capo rispettato di una comunit\u00e0 libera, che vuole rimanere tale di fronte alla minaccia dei mongoli e dei boiardi.\nTra il 1885 e il 1886 Franko soggiorn\u00f2 per alcuni mesi a Kiev, dove conobbe diversi esponenti della cultura ucraina, fra cui il drammaturgo Michail Staryc\u2019kyj, e spos\u00f2 Ol'ha Choru\u017eyns\u2019ka, a cui nel 1887 dedicher\u00e0 la sua prima raccolta poetica: \"Z ver\u0161yn i ny\u017eyn\" (Dalle alture e dalle vallate).\nDopo la met\u00e0 degli anni Ottanta il suo crescente distacco dai populisti ucraini e l'ostilit\u00e0 del governo lo condussero a lavorare per la stampa polacca (\"Kurjer Lwowski, Przyjaciel\" \"ludu\") e tedesca (\"Die Zeit\").\nNel 1889 venne nuovamente arrestato perch\u00e9 sospettato di attivit\u00e0 antigovernative per i legami stabiliti con il gruppo degli studenti di Kiev. Durante la sua incarcerazione, durata tre mesi, scrisse i \"Tiuremni sonety\", centrati sul tema del carcere, della condizione dei detenuti, della corruzione e immoralit\u00e0 del regime, e i \"Vol'ni sonety\", che presentano motivi folcloristici e sonetti d'amore. Entrambe queste raccolte di poesie nel 1893 furono incluse nella seconda edizione della collezione \"Z ver\u0161yn i nyzyn\".\nNegli anni Novanta Franko continu\u00f2 i suoi studi prima all'Universit\u00e0 di \u010cernivci (1891) e poi all'Universit\u00e0 di Vienna, dove si laure\u00f2 nel 1893 con una tesi di dottorato in filologia classica sulla storia d'amore fra Barlaam e Giosafat, protagonisti di un famoso romanzo medievale, sotto la supervisione dell'eminente slavista Vatroslav Jagi\u0107. Nello stesso anno scrisse il dramma sociale e psicologico \"Ukradene \u0161\u010dastja\" (La felicit\u00e0 rubata). I rapporti con Vienna proseguirono anche negli anni successivi: tra il 1895 e il 1905 Franko collabor\u00f2 attivamente al periodico viennese \"Die Zeit\" pubblicando articoli sulla situazione sociale ed economica della Galizia. .\nCon l'aiuto della moglie Franco tra il 1894 e il 1897 pubblic\u00f2 la rivista \"\u017dytie i slovo\" (Vita e parola), che venne poi inglobata nel mensile \"Literary and Scientific Herald\" (Literaturno-naukovyi vistnyk), l'organo della Shevchenko Scientific Society, il pi\u00f9 importante giornale letterario-scientifico del tempo. Nel 1895 la facolt\u00e0 di filosofia dell\u2019Universit\u00e0 di Leopoli lo chiam\u00f2 per sostituire un docente di lingua e letteratura ucraina, ma successivamente la sua candidatura fu respinta per l'opposizione di alcuni esponenti dei circoli reazionari galiziani. Nel 1940, dopo il passaggio di gran parte della Galizia dalla Polonia all'allora Ucraina sovietica in seguito all'invasione sovietica del Paese, questa universit\u00e0 verr\u00e0 ribattezzata con il suo nome (Universit\u00e0 nazionale di Leopoli \"Ivan Franko\").\nNel 1899 venne nominato membro della Shevchenko Scientific Society, si ritir\u00f2 progressivamente dall'attivit\u00e0 politica attiva e si dedic\u00f2 al lavoro letterario e scientifico; diresse la sezione filologica e la commissione etnografica della societ\u00e0, producendo numerosi lavori scientifici. La sua opera pi\u00f9 nota \u00e8 \"Apocrypha and Legends from Ukrainian Manuscripts\" (1896-1910), una collezione monumentale in cinque volumi di testi e studi accademici; nel 1910 pubblic\u00f2 \"Narys istori\u00ef ukra\u00efns'ko-rus'ko\u00ef literatury do 1890\" \"r.\" (Profilo della storia della letteratura ucraino-rutena fino al 1890), e tre anni dopo \"Studi\u00ef nad ukra\u00efns'kymy narodnymy pisniamy\" (Studi di canzoni popolari ucraine, 1913).\nDurante gli ultimi anni di vita, vissuti in povert\u00e0, venne colpito da una malattia psicofisica che gli caus\u00f2 una deformazione e una paralisi degli arti. Morir\u00e0 il 28 maggio 1916, in una casa acquistata per lui dagli studenti dell'Universit\u00e0 di Leopoli. Venne sepolto a Leopoli nel Cimitero di Ly\u010dakiv. Nel 1933 sulla sua tomba fu eretto un monumento con l'immagine simbolica di un demolitore di pietre (Kamenyar) che rompe la roccia e spiana la strada a una nuova vita.\nDopo la morte del poeta, l'enorme biblioteca e gli scritti di Franko furono donati alla Societ\u00e0 Scientifica \u0160ev\u010denko a Leopoli, e trasferiti nel 1950 a Kiev all\u2019Istituto della letteratura ucraina dell\u2019Accademia nazionale delle scienze dell\u2019Ucraina.\nFamiglia e vita privata.\nFranko era il sostenitore dell\u2019amore libero, in aperto contrasto con la morale dell'epoca. Attribu\u00ec alle donne una grande influenza sulla sua vita e sulla sua produzione letteraria. Ebbe tre grandi amori: Ol'ha Ro\u0161kevy\u010d, Juzefa Dzvonkovs'ka, Celina \u017durovs'ka.\nNel 1886 spos\u00f2 la scrittrice, traduttrice e attivista politica Ol'ha Choru\u017eyns'ka, originaria di Kiev, con la quale ebbe quattro figli:\nAttivit\u00e0 politica.\nNel 1890 Franko fu fra i fondatori del Partito radicale ruteno-ucraino (\"Ukrainska Radikalna Partiya\", URP), ritenuto il primo partito politico ucraino moderno, dotato di programma, iscrizione registrata e seguito di massa. Presidente del Partito fino al 1898, Franko ne redasse il programma con l'amico Pavlik, e sempre con lui pubblic\u00f2 gli organi del partito \"Narod\" (1890-1895) e \"Chliborob\" (L'viv, Kolomija) (1891-5). Molti articoli di Franko comparvero anche nella rivista \"\u017dytie i slovo\" (Vita e parola), pubblicata con la moglie nel 1894, fra cui il famoso \"Socializm i social-demokratyzm\" (Socialismo e socialdemocrazia, 1898), nel quale espose la sua critica alla socialdemocrazia ucraina e al socialismo di Marx ed Engels. Nell'introduzione alla raccolta di poesie \"Mii izmarahd\" (My Emerald, 1898) Franko ribad\u00ec il suo attacco al marxismo definendolo \"una religione fondata su dogmi di odio e lotta di classe\". Tale critica venne manifestata anche in altri tre articoli: \"Narodnyky i marksysty\" (1899), \"\u0161\u010do take postup?\" (1903), e \"Do istori\u00ef socialisty\u010dnoho ruchu\" (1904).\nNel 1895, l'URP sostenne nel proprio programma che il socialismo nel lungo periodo doveva compiersi in uno stato ucraino indipendente, e nel breve periodo in una provincia ucraina completamente autonoma, all'interno dell'impero asburgico. Nel 1895, nel 1897 e nel 1898 Franko fu candidato del partito radicale a un seggio nel Parlamento austriaco e nella dieta galiziana, ma non fu eletto.\nNel 1899 sorse una crisi nel partito radicale; Franko si un\u00ec ai populisti e con lo storico Hru\u0161evs'kyj fond\u00f2 il Partito democratico nazionale (\"Nacional'no-Demokraty\u010dna partija\", o NDP), nel quale rimase attivo fino al 1904, quando si ritir\u00f2 dalla vita politica.\nAttivit\u00e0 letteraria.\nLa produzione di Franko \u00e8 connotata da un profondo eclettismo, si estende su ampi e diversi settori culturali: ritenuto il pi\u00f9 illustre poeta ucraino dopo \u0160ev\u010denko, egli fu anche romanziere, drammaturgo, traduttore, sociologo, filosofo e critico letterario. Scrisse saggi di linguistica, etnologia e folklore, e fu il uno dei primi in Ucraina a coltivare interessi per la letteratura orientale, traducendo brani del poema indiano \"Mahabharata\". Tra gli altri, tradusse anche Omero, Dante, Shakespeare, Goethe, Heine, Zola, Pu\u0161kin, Lermontov, Ibsen. La sua opera completa \u00e8 costituita da 50 volumi (\"Zibrannia tvoriv u p\"iatydesiaty tomach\", Kyiv 1976-86). Fu uno scrittore trilingue: conosceva e scriveva perfettamente in ucraino, polacco e tedesco, una rarit\u00e0 anche per un ambiente plurinazionale come quello asburgico. Sul suo stile narrativo ebbe invece una grande influenza Zola. Inizialmente vicino al romanticismo, divenne in seguito uno dei primi e principali esponenti del realismo: egli riteneva che la letteratura dovesse svolgere una funzione educativa: riflettere e analizzare la vita reale, indicarne le storture e mostrare come correggerle. Diversi studiosi hanno riscontrato notevoli relazioni dell'opera di Franko con il modernismo.\nPoesie.\nLa produzione poetica di Franko comprende circa cinquemila poesie, in parte raccolte in alcune collezioni.\nLe prime opere, di ispirazione romantica, compaiono nel volume \"Baljady i roskazy\" del 1876, dedicato al suo primo amore, Ol'ha Ro\u0161kevy\u010d. Nel 1887 la raccolta \"Z ver\u0161yn i ny\u017eyn\" (Dalle alture e dalle vallate) comprende le pi\u00f9 note liriche sociali di Franko, comprese alcune poesie che hanno per tema il carcere, e si ispira al realismo scientifico e al socialismo. Una delle poesie pi\u00f9 rappresentative \u00e8 \"Inno\", che mette in evidenza l\u2019idealizzazione di un eterno rivoluzionario che si incarna nell'immagine di un popolo forte, imbattibile, dotato di una strenua volont\u00e0 di combattere per conseguire la libert\u00e0 e la giustizia.\nNel 1896 la sua opera poetica, da lui definita \u201cdramma lirico\u201d, assume la connotazione di lirica amorosa. La raccolta \"Ziv\u2019jale Lystja\" (Le foglie appassite) \u00e8 autobiografica.\nNelle opere pi\u00f9 tarde prevalgono temi filosofici, riflessioni sul bene e sul male, sulla bellezza e sul significato della vita: \u00e8 il caso di \"Mij Izmaragd\" (Il mio smeraldo) (1898), \"Iz dniv zhurby\" (Dai giorni della mestizia) (1900) e \"Semper tiro\" (1906).\nPoemi.\nLa storia biblica del profeta Mos\u00e8 che port\u00f2 in salvo il popolo ebraico dalla schiavit\u00f9 egizia gli fu di ispirazione per il suo poema pi\u00f9 famoso, \"Moise\"i, basato in parte su materiale autobiografico. Scritta nel 1905 e pubblicata nel 1912, l\u2019opera gli venne ispirata dalla scultura di Michelangelo, ammirata durante un viaggio Italia compiuto nel 1904. Il poema \u00e8 centrato sulla figura di un profeta visionario - con il quale Franko si identifica - che preannuncia la nascita di una nuova nazione, ed \u00e8 dedicato al \"mio popolo, torturato e sopraffatto\", diviso in due tra l\u2019Impero asburgico e l\u2019Impero zarista. George Shevelov defin\u00ec quest\u2019opera \u201cil secondo testamento della nazione ucraina\u201d, dopo quello di Taras \u0160ev\u010denko.\nUn poema significativo per il suo contenuto anticlericale \u00e8 il \"Monologo di un ateista (Ex nihilo\") del 1885, nel quale Franko sostiene la necessit\u00e0 di spezzare le catene rappresentate dalla religione, e di distruggere Dio, creato dall'uomo. \nFranko scrisse anche diversi racconti per l'infanzia, fra cui \"Pryhody Don-Kichota\" (Le avventure di Don Chisciotte, 1891), \"Abu-Kazemovi kapci\" (La pantofole di Abu-Kasim, 1895), \"Koly \u0161\u010de zviri hovoryly\" (Quando gli animali hanno parlato, 1899), e il famoso poema-favola in versi \"Lys Mykyta\" (Mykyta la volpe, 1890), dove ogni animale rappresenta una classe sociale o un tipo umano; le allegorie sono usate per descrivere la societ\u00e0 ucraina. Il protagonista Mykyta, una volpe, \u00e8 il personaggio pi\u00f9 furbo e subdolo, che utilizza qualsiasi mezzo per raggiungere il proprio scopo.\nProsa.\nLa produzione in prosa di Franko comprende oltre 100 racconti e dozzine di romanzi. Presenta un'ampia variet\u00e0 di temi, generi, trame, forme narrative e soluzioni stilistiche, dal gotico al tardo romanticismo al modernismo.\nIl ciclo di Boryslav.\nI suoi primi racconti, noti come il ciclo di Boryslav (il titolo d'insieme \"Boryslav, Kartynky z \u017eyttja pidhirs'koho narodu\" - trad.: \"Immagini della vita del popolo Podhirsky\", comprende i tre racconti \"Ripnyk\", \"Na robot\"i e \"Navernenyj hri\u0161nyk\" pubblicati nel 1877 nella rivista \"Druh\"), sono ambientati nella cittadina industriale galiziana e ritraggono le dure condizioni di lavoro dei minatori, costretti a vivere nell'oscurit\u00e0 dei pozzi e delle gallerie per un misero salario. Iniziati alla fine degli anni Settanta, nel pieno del periodo di militanza socialista di Franko, descrivono l'avvento di un capitalismo selvaggio che sfrutta senza piet\u00e0 gli operai, seminando morte a causa della totale assenza di sistemi di sicurezza. Fino ai primi anni Ottanta Franko individua nei lavoratori del petrolio di Boryslav e Drohobych, dipinti nei suoi romanzi come eroi in grado di dare risposta alle speranze di riscatto sociale, la base sociale del movimento ruteno, il vero proletariato galiziano.\nFanno parte di questo stesso ciclo i pi\u00f9 noti romanzi \"Boa constrictor\" (1878) e \"Boryslav smiiet'sia\" (1881), quest'ultimo basato sullo sciopero dei lavoratori del petrolio del 1873. L'impoverimento e la proletarizzazione dei contadini galiziani fanno invece da sfondo alle raccolte \"V poti chola\" (Con il sudore della fronte, 1890) e \"Halyts'ki obrazk\"y (Immagini galiziane, 1885), che includono alcune novelle autobiografiche.\nA partire dalla met\u00e0 degli anni Ottanta, Franko abbandon\u00f2 l'idea che gli operai delle miniere e delle fabbriche sarebbero stati la classe dirigente della rivoluzione galiziana e rivolse la sua attenzione alla questione agraria e ai contadini che allora costituivano l'80% della popolazione. Il programma agrario di Franko divenne la base del programma economico del Partito radicale ruteno-ucraino nel 1890.\nBoa Constrictor.\nScritto nel 1878, racconta l'ascesa di Hermann Goldkramer, figlio di una donna ebrea di umilissimi natali, morta precocemente di colera, che dopo un'infanzia di stenti diventa un potente, ricco e avido mercante. L'ebreo Hermann \u00e8 la voce narrante della storia, una scelta eccezionale per la letteratura dell'Europa orientale non ebraica. La storia \u00e8 ambientata a Boryslav, citt\u00e0 dell'Ucraina occidentale i cui terreni, ricchi di petrolio e ozocerite, nella seconda met\u00e0 del XIX determinarono lo sviluppo di un'industria mineraria, gestita in buona parte dall'attivissima comunit\u00e0 ebraica locale. Le dure condizioni di lavoro cui venivano sottoposti gli operai impiegati nell'industria estrattiva (circa 15.000 nel 1870) fanno da sfondo al romanzo. Hermann Goldkramer, proprietario dei pozzi, insensibile alla vita di stenti dei \"mu\u017eik\" (contadini) e interessato solo a moltiplicare i suoi profitti, sar\u00e0 protagonista di un estemporaneo gesto di generosit\u00e0 nei confronti della vedova di un operaio morto sul lavoro, ma poi ritorner\u00e0 ad essere un cinico profittatore senza cuore. Il romanzo si concluder\u00e0 con la constatazione che: \"Se il destino dispone che qualcuno venga schiacciato sotto i piedi, sar\u00e0 schiacciato sotto i piedi, e nessun tribunale potr\u00e0 aiutarlo se egli non aiuta se stesso. Ma questa \u00e8 una storia diversa, per il lontano futuro\".\nFra i romanzi storici, i pi\u00f9 noti sono \"Zachar Berkut\" (1883), che narra dell'eroica resistenza ai mongoli nel 1241, \"Hero Ponevoli\" (1904), sulla rivoluzione del 1848 a Leopoli, e \"Velykyi shum\" (1907), che tratta dell'abolizione del servaggio.\nI romanzi gialli.\nTra il 1882 e il 1890 Franko scrive tre romanzi che daranno impulso alla nascita del nuovo genere della narrativa poliziesca nella letteratura ucraina: \"Dlia domashn'oho ohnyshcha\" (Focolare domestico, 1892), \"Osnovy suspil'nosti\" (I pilastri della societ\u00e0, 1894) e \"Perekhresni stezhky\" (Sentieri incrociati, 1900). Il ruolo di detective \"dilettante\" viene assunto - a volte inconsapevolmente - da alcuni personaggi maschili per indagare crimini commessi da donne. I primi due romanzi sono basati su casi giudiziari, seguiti da Franko come giornalista del \"Kurjer Lwowski\", e perseguono il fine di indirizzare l'attenzione del lettore sui problemi sociali. Anche il terzo svolge una funzione didascalica: il suo esito finale positivo intende rappresentare la fiducia nella vittoria sul male da parte di verit\u00e0 e giustizia.\nSecondo Svytlana Krys l'utilizzo creativo da parte di Franko di convenzioni proprie del genere gotico e poliziesco, come ad esempio la figura della femme fatale, la presenza di spettri o personificazioni infernali, gli elementi grotteschi o macabri, contribuirebbero a scardinare - senza che l'autore ne avesse l'intenzione - i suoi propositi didattici. La fede nel progresso sociale, nei principi di razionalit\u00e0 e giustizia, anzich\u00e9 uscirne rafforzata ne verrebbe ridimensionata e posta in dubbio; la sensibilit\u00e0 realistica dello scrittore prevarrebbe sul suo intento programmatico.\nIn \"Dlia domashn'oho ohnyshcha\" (Il focolare domestico, 1892), Antin (Antos ') Anharovy\u010d, capitano dell'esercito austro-ungarico tornato a casa dopo cinque anni di servizio militare, scopre che la moglie si \u00e8 arricchita durante la sua assenza gestendo un bordello. Nella sua confessione finale, la donna sveler\u00e0 la trama di complicit\u00e0 che le ha permesso di commettere il crimine, evidenziando come la corruzione abbia pervaso tutti gli strati sociali. Il clima di pessimismo che pervade il romanzo sembra rendere la situazione descritta insolubile, ed \u00e8 rafforzato dal suicidio/sacrificio della donna per mettere il marito al riparo dalla vergogna di un processo (espediente noto nella tradizione gotica). La sensazione di cupa malinconia e tristezza che pu\u00f2 colpire i lettori, viene interpretata da Krys come effetto dei riferimenti narrativi e degli effetti stilistici adottati, che avvicinerebbero quest'opera all'estetica naturalista e agli aspetti decadenti del modernismo, dallo stesso Franko rifiutati sul piano teorico: pessimismo, fatalismo, caos, vuoto esistenziale.\nIl pi\u00f9 tardo di questi tre romanzi, \"Perehresni ste\u017eky\" (Sentieri incrociati) \u00e8 un racconto in cui \u00e8 evidente l'intento morale e didascalico perseguito dallo scrittore. Il protagonista \u00e8 Rafalovy\u010d, un avvocato che, sacrificando la propria individualit\u00e0 e la possibilit\u00e0 di avere una vita familiare felice, decide di dedicarsi completamente alla difesa dei pi\u00f9 umili.\nLe conseguenze saranno tragiche e la fine, ancora una volta, intrisa di pessimismo: la donna amata in giovent\u00f9 da Rafalovyc e finita in sposa a un uomo violento, al rifiuto del giovane avvocato di rifarsi una vita con lei, si suicida, uccidendo prima il marito in una furia animalesca che la trasfigura. I temi della follia, della violenza, dell'avidit\u00e0 e della corruzione, attinti dal gotico e dal giallo, si affiancano, insoluti, a quelli del progresso, della razionalit\u00e0 e della dedizione sociale.\nDrammaturgia.\nFranko inizi\u00f2 a scrivere testi teatrali fin dai tempi del liceo, ma \u00e8 soprattutto negli anni Novanta che si concentra la sua produzione drammaturgica. Le opere che riscontrarono un maggior successo furono il dramma \"Ukradene \u0161\u010dastja\" (La felicit\u00e0 rubata, 1891-93), la commedia \"U\u010ditelj\" (Il maestro, 1894) e il dramma storico in versi \"Son kniazia Sviatoslava\" (Il sogno del principe Sviatoslav, 1895).\n\"Ukradene \u0161\u010dastja\" (La felicit\u00e0 rubata) \u00e8 un dramma psicologico-sociale con elementi tragici, in cui Franko tratta dei problemi sociali, spirituali e morali del suo tempo. Il conflitto principale del dramma \u00e8 basato sul triangolo amoroso tra una coppia, Mykola Zadoro\u017enij e Anna, e l\u2019amante Myhailo Hurman. I fratelli di Anna produssero un falso certificato di decesso di Myhailo in guerra, perch\u00e9 fosse costretta a sposare Mykola. Dopo aver scoperto la verit\u00e0, Anna vuole recuperare parte della felicit\u00e0 e comincia a vedersi segretamente con il precedente fidanzato.\nRiconoscimenti.\nA Franko sono intitolate le Universit\u00e0 di Lviv. e di Drohobych.\nIl romanzo storico \"Zakhar Berkut\" ha ispirato il compositore Boris Ljato\u0161yns'kyj nella realizzazione dell'opera \"Zolotyi obruch (trad.: L'anello d'oro)\" del 1929, per la quale ricevette il Premio di \u0160ev\u010denko.\nNel 1956 \u00e8 uscito il film \"Ivan Franko\" del regista ucraino Timofei Levchuk.\nNel 1962 la citt\u00e0-capoluogo ucraina Stanislav venne rinominata Ivano-Frankivs\u2019k, e l\u2019Oblast\u2019, Oblast\u2019 di Ivano-Frankivs\u2019k."}
{"id": "2717422", "revid": "729019", "url": "https://it.wikipedia.org/wiki?curid=2717422", "title": "4. Panzer-Division", "text": "La 4. Panzer-Division fu una divisione corazzata della Wehrmacht, reclutata principalmente in Baviera che combatt\u00e9 con valore e abilit\u00e0, come dimostrano i numerosi riconoscimenti assegnati ai suoi membri, su vari fronti durante la seconda guerra mondiale, principalmente in quello orientale. I soldati della formazione corazzata ricevettero 84 Croci di Cavaliere della Croce di Ferro, il numero pi\u00f9 alto tra tutte le Panzer-Division della Wehrmacht.\nAlcuni soldati famosi che militarono nella divisione furono Georg-Hans Reinhardt, Hermann Bix, a cui vengono accreditati un numero di carri nemici distrutti superiore a 75, Hermann von Oppeln-Bronikowski, detentore della medaglia d'oro nella specialit\u00e0 \"dressage a squadre\" vinta ai giochi della XI Olimpiade, Meinrad von Lauchert, Heinrich Eberbach, Fritz-Rudolf Schulz, Walter Grohe, Hans von Cossel, Ernst von Jungenfeld e infine Dietrich von Saucken, insignito della Croce di Cavaliere della Croce di Ferro con Fronde di Quercia, Spade e Diamanti il 5 maggio 1945 mentre era passato al comando della 2\u00aa Armata.\nStoria.\nLa campagna di Polonia.\nIl 10 novembre 1938, nella citt\u00e0 di W\u00fcrzburg, prende ufficialmente vita la 4. Panzer-Division. Meno di un anno dopo, il 1\u00ba settembre 1939, la nuova divisione corazzata della Wehrmacht partecipa alla campagna di Polonia in seno alla X Armata dell'Heeresgruppe S\u00fcd, comandato da Gerd von Rundstedt.\nI 183 Panzer I, 130 Panzer II, 12 Panzer IV e 16 \"Panzerbefehlswagen\" (carri comando disarmati) della 4. Panzer-Division, comandata dal generale Georg-Hans Reinhardt (ufficiale tra i pi\u00f9 esperti di guerra con mezzi corazzati), avanzarono per quattro giorni in direzione di Radomsko, finch\u00e9 l'esercito polacco rispose duramente durante la battaglia di Mokra eliminando almeno 160 veicoli, dei quali circa la met\u00e0 erano carri armati. Superata questa prima linea di difesa alla \"4\u00aa Panzer\" si un\u00ec la 1. Panzer-Division per muovere assieme verso Varsavia, raggiunta l'8 settembre 1939. La 4. Panzer-Division tent\u00f2 subito un attacco a sorpresa, ma venne respinta. Nella battaglia che si scaten\u00f2 nei giorni seguenti (battaglia di Varsavia) la formazione corazzata tedesca perse 80 dei 220 carri armati rimasti, e non partecip\u00f2 alla capitolazione finale della capitale polacca perch\u00e9 inviata ad est con lo scopo di sostenere un contrattacco tedesco nei pressi del fiume Bzura (battaglia del fiume Bzura), riuscendo a piegare la resistenza avversaria in concorso con altre unit\u00e0 germaniche.\nNel corso della campagna la divisione si macchi\u00f2 di crimini di guerra uccidendo civili e prigionieri.\nCessate le ostilit\u00e0 la divisione venne rimpatriata verso la fine di settembre per un periodo di riposo e di riorganizzazione, stazionando prima al confine col Basso Reno, sotto la VI Armata, e poi nell'Eifel in organico alla IV Armata.\nL'invasione della Francia.\nRitornata nelle file della VI Armata del generale Walter von Reichenau, la 4. Panzer-Division (inquadrata insieme alla 3. Panzer-Division nel XVI Panzerkorps) attacc\u00f2 il Belgio dal 10 maggio 1940: attravers\u00f2 la Mosa a Maastricht e il 12-13 maggio partecip\u00f2 alla grande battaglia di carri di Hannut dimostrando una chiara superiorit\u00e0 tattico-operativa sulle unit\u00e0 corazzate francesi delle \"Division L\u00e9g\u00e8res M\u00e9caniques\" (nonostante la minore potenza dei panzer tedeschi). Dopo aver superato questa disperata resistenza, le due divisioni corazzate del XVI Panzerkorps proseguirono a sud-ovest della citt\u00e0 di Maubeuge, da cui entrarono in Francia il 20 dello stesso mese.\nLa sua avanzata tocc\u00f2 Arras, Roye e Lilla, quindi combatt\u00e9 la battaglia di Dunkerque. Nelle fasi successive all'invasione (giugno 1940) la \"4\u00aa Panzer\" venne inviata verso il sud della Francia, stavolta sotto la IX Armata, ottenendo successi a P\u00e9ronne e S\u00e9zanne, proseguendo per Digione, Lione e Valence, dove apprese la notizia dell'armistizio.\nA luglio la divisione era ancora in territorio francese per prepararsi alla mai realizzata operazione Leone marino, inquadrata prima nella II Armata (ottobre 1940) e poi nella I Armata (novembre 1940).\nLa divisione venne trasferita in Germania il 12 dicembre 1940 per un periodo di riposo e riorganizzazione nelle file della XI Armata. In particolare, il \"36. Panzer-Regiment\" (36\u00ba reggimento corazzato) venne ceduto alla neo-costituita 14. Panzer-Division, ricevendo per\u00f2 nel gennaio 1941 il \"34. Kradsch\u00fctzen-Bataillon\" (34\u00ba battaglione motociclisti).\nIl 15 febbraio 1941 la 4. Panzer-Division venne nuovamente inviata in Francia come truppa di occupazione acquartierandosi a Bordeaux, militando ora nella VII Armata.\nSul fronte orientale.\nIl giugno 1941 vide la divisione impegnata nel fronte orientale nell'ambito della vasta operazione Barbarossa, in organico al XXIV Corpo motorizzato (generale Geyr von Schweppenburg), dipendente a sua volta dal 2\u00ba \"Panzergruppe\" (gruppo corazzato) di Heinz Guderian, inquadrati nell'Heeresgruppe Mitte, comandato dal feldmaresciallo Fedor von Bock. A quel tempo il \"35. Panzer-Regiment\", il solo rimasto dopo la cessione del reggimento numero \"36\", aveva a disposizione 44 Panzer II, 31 Panzer III con cannone da 37\u00a0mm e 74 con cannone da 50\u00a0mm, 20 Panzer IV e 8 \"Panzerbefehlswagen\".\nLa divisione punt\u00f2 inizialmente verso il fiume Beresina quindi su Roslavl' e Krasnoje, a sud, contribuendo a chiudere la sacca di Minsk e catturando un gran numero di soldati sovietici, ripetendosi nella battaglia di Kiev ottenendo un'altra grande vittoria. I suoi membri diressero quindi, il 30 settembre 1941 insieme alla 3. Panzer-Division e alla 10. Infanterie-Division, per Mosca, ma le piogge rallentarono i carri che non potevano procedere velocemente nel fango: Tula infatti venne conquistata solo a dicembre e con grandi difficolt\u00e0, non riuscendo inoltre a tenere la citt\u00e0 nell'immediato contrattacco sovietico. Gli ultimi 6 carri scampati alla distruzione arretrarono fino al fiume Oka vicino ad Or\u00ebl e Mcensk.\nSulla difensiva per un periodo che va fino alla fine del 1942, durante il quale la divisione venne chiamata a chiudere le brecce aperte dai sovietici lungo il fronte, dopo aver ricevuto rinforzi si vide costretta a cederne una parte ad altri reparti, entrando di nuovo in battaglia vicino a Kursk con 13 Panzer II, 28 Panzer III, oltre 5 Panzer IV e 2 carri comando. Duramente provata dagli scontri con le forze corazzate sovietiche, la 4. Panzer-Division partecip\u00f2 all'operazione \"Zitadelle\" nei ranghi della IX Armata dopo aver ricevuto nuovi rimpiazzi che aumentarono il parco carri armati a 15 Panzer III, 80 Panzer IV e 6 carri comando.\nNonostante l'aiuto della 12. Panzer-Division, le forze tedesche non riuscirono, a causa della tenace resistenza sovietica, a raggiungere la sperata vittoria a Kursk, e furono presto costrette alla ritirata. Ritirata che coinvolse anche la \"4\u00aa Panzer\" dal luglio al dicembre 1943 e che si caratterizz\u00f2 per continui ed estenuanti scontri, come avvenne nel fiume Dnepr, nelle paludi del Pryp\"jat' e a Parichi, dove la divisione rimase sino al febbraio 1944. In primavera la formazione corazzata tedesca riusc\u00ec a liberare Kovel', in Ucraina, acquisendo inoltre nuovi e validi rinforzi che portarono a 79 Panzer V Panther la forza totale del 35. Panzer-Regiment. La conquista della citt\u00e0 concesse un limitato periodo di riposo ai provati membri del reparto corazzato.\nNell'estate 1944 lo sfondamento del Gruppo d'armate Centro costrinse la 4. Panzer-Division ad accorrere in Bielorussia attestandosi sulla difensiva presso Baranavi\u010dy, dove cerc\u00f2 senza successo di frenare l'avanzata nemica e sub\u00ec dure perdite (54 carri armati distrutti). La 4. Panzer-Division si prese la rivincita alle porte di Varsavia dove contribu\u00ec in modo decisivo, inquadrata con altre quattro Panzerdivision nel XXXIX \"Panzerkorps\", al successo locale tedesco di Radzymin e Wolomin, che blocc\u00f2 la marcia dei corpi corazzati sovietici verso la capitale polacca.\nDopo questo successo, in agosto la divisione della Wehrmacht venne trasferita in Curlandia, sempre nei ranghi del XXXIX \"Panzerkorps\" (Corpo corazzato). Dopo aver combattuto attorno a Liep\u0101ja in ottobre e novembre, nel gennaio 1945 i pochi sopravvissuti vennero evacuati in Prussia Orientale e trasferiti alla II Armata battendosi in varie citt\u00e0 tra cui Koszalin, Kartuzy, Gdynia e Danzica. L'8 maggio 1945 ci\u00f2 che restava della divisione corazzata si arrese alle truppe sovietiche.\nOrdine di battaglia.\n1938 - maggio 1940: dalla creazione alla campagna di Francia\".\n1941: operazione Barbarossa.\n1943\nDecorazioni.\nLa 4. Panzer-Division fu la pi\u00f9 decorata divisione corazzata dell'Heer: 38 uomini vennero premiati con la Spilla per il Combattimento corpo a corpo, 167 con la Croce Tedesca in oro e 8 con quella d'argento, 78 si videro appuntare la Spilla d'Onore dell'Esercito e 84 la Croce di Cavaliere della Croce di Ferro, delle quali 11 con Fronde di Quercia e una con Fronde di Quercia e Spade.\nComandanti.\nDati tratti da:"}
{"id": "2717426", "revid": "1132780", "url": "https://it.wikipedia.org/wiki?curid=2717426", "title": "Gulag", "text": "Gulag (pron. [gu'lag]; ,\"Direzione principale dei campi di lavoro correttivi\" - spesso scritto GULag) \u00e8 stato il ramo della polizia politica dell'URSS che costitu\u00ec il sistema penale dei campi di lavoro forzato. Bench\u00e9 questi campi fossero stati pensati per la generalit\u00e0 dei criminali, il sistema \u00e8 noto soprattutto come mezzo di repressione degli oppositori politici dell'Unione Sovietica.\nComplessivamente circa 18 milioni di persone, non solo sovietici, sono passati dai campi. Il numero massimo di prigionieri fu raggiunto nel 1950 con circa 2,5 milioni di reclusi. Il tasso di mortalit\u00e0 nel Gulag prima della seconda guerra mondiale oscillava tra il 2,1% e il 5,4%, picco massimo registrato nel 1933. Durante la seconda guerra mondiale, nel contesto delle scarse condizioni di vita dei prigionieri, si raggiunse un tasso del 24,9%. Nei primi anni '50 il tasso cal\u00f2 intorno allo 0,9% fino a raggiungere lo 0,4% nel 1956.\nFino alla dissoluzione dell'Unione Sovietica non vi erano dati certi sui decessi dei reclusi e diversi media occidentali ipotizzarono diversi milioni di morti, alcuni anche in maniera funzionale alla propaganda anticomunista. Secondo i documenti degli archivi sovietici, dove erano stati catalogati gli internati e i decessi, fra il 1930 ed il 1956 si sarebbe registrato un totale di 1.606.748 morti, dei quali 932.268 (il 58% del totale) nel periodo 1941-1945, su circa 18 milioni di persone che, secondo gli storici pi\u00f9 accreditati, sono passate nei campi del gulag.\nStoria.\nOrigini.\nUn sistema di campi di lavoro esisteva in Russia gi\u00e0 dal '600, col nome di Katorga, dove si recludevano criminali comuni e oppositori politici anti-zaristi (lo stesso Stalin fu internato in un Katorga tra il 1913-1917).\nDurante la rivoluzione bolscevica Lenin ordin\u00f2 la liberazione dai Katorga dei prigionieri anti-zaristi. I bolscevichi, nei primi anni '20, durante la guerra civile russa, aprirono il Lager Soloveckij, dove detenevano i prigionieri.\nI campi.\nNel 1930 gli ex Katorga, sotto Stalin, vennero ribattezzati in \"Gulag\" e vennero ristrutturate le attrezzature di detenzione; ci\u00f2 comport\u00f2 un sensibile miglioramento delle condizioni dei detenuti, testimoniato dal drastico abbassamento del tasso di mortalit\u00e0 (da una media del 13,9% nel periodo zarista a una del 4,4% nel periodo sovietico).\nVi erano due tipologie principali di Gulag: i campi speciali V\u010cK (Ve\u010deka; ) e i campi di lavoro forzato (). Questi venivano eretti per varie categorie di persone considerate pericolose per lo Stato: criminali comuni, funzionari accusati di sabotaggio e malversazione, nemici politici e dissidenti, nonch\u00e9 ex nobili, borghesi e grandi proprietari terrieri, in generale \"elementi che non contribuivano alla dittatura del proletariato\". In particolare, gi\u00e0 dal 1929 le distinzioni giuridiche tra criminali e prigionieri politici vennero eliminate e il controllo dell'intero sistema penale sovietico and\u00f2 nelle mani dell'OGPU.\nIl bisogno di risorse naturali in rapido incremento e le esigenze di un programma accelerato di industrializzazione alimentarono la domanda di lavoro a basso costo. Si diffusero denunce, arresti a quota, esecuzioni sommarie e attivit\u00e0 di polizia segreta. Le opportunit\u00e0 pi\u00f9 ampie per una facile, talora automatica, condanna dei \"criminali\" vennero fornite dall'articolo 58 del codice penale della Repubblica Federale Socialista Sovietica di Russia.\nLa seconda guerra mondiale.\nDurante la seconda guerra mondiale la popolazione dei campi di concentramento diminu\u00ec significativamente a causa della \"liberazione di massa\" di centinaia di migliaia di prigionieri, arruolati di forza in reparti di disciplina e inviati direttamente al fronte. Durante il conflitto, inoltre, migliaia di polacchi ed abitanti delle altre terre invase ed annesse dall'Unione Sovietica sulla base del patto Molotov-Ribbentrop con la Germania nazista vennero arrestati ed inviati nel Gulag. La maggior parte degli ufficiali polacchi catturati vennero o uccisi (vedi massacro di Katyn') o inviati nel Gulag. Dei 10-12.000 polacchi deportati a Kolyma, soprattutto prigionieri di guerra, solo 583 uomini sopravvissero. Dopo la guerra, il numero di internati nei campi di prigionia e nelle colonie crebbe di nuovo rapidamente e raggiunse circa due milioni e mezzo di persone all'inizio degli anni cinquanta. Nel dopoguerra si contavano nel Gulag disertori, criminali, prigionieri di guerra, traditori accusati, a torto o a ragione, di \"cooperazione col nemico\". Vi fu spedito anche un ampio numero di civili dei territori sovietici caduti sotto l'occupazione straniera, come pure dai territori annessi all'Unione Sovietica dopo la guerra. Nel secondo dopoguerra una significativa parte dei reclusi fu costituita da tedeschi, polacchi, finlandesi, careliani, romeni, estoni, lettoni, lituani e altri prigionieri di guerra appartenenti a paesi occupati dall'Armata Rossa.\nLe \"purghe\" staliniane.\nCon le grandi purghe dello stalinismo, tra il 1937 e il 1953 i reclusi crebbero in modo esponenziale. Oltre a politici, militari, scienziati, esponenti della cultura e antifascisti italiani rifugiati in URSS, perfino le mogli di altissimi esponenti del regime come Vja\u010deslav Molotov e Aleksandr Poskr\u00ebby\u0161ev finirono nel Gulag.\nCon la morte di Stalin nel 1953 si assistette ad un'accelerazione del processo di smantellamento del sistema Gulag e venne messo in atto un programma di amnistia, scarcerando coloro che dovevano trascorrere al massimo cinque anni. Pertanto furono liberati soprattutto i condannati per reati comuni. Il rilascio dei prigionieri politici inizi\u00f2 nel 1954.\nDue anni dopo, durante il XX Congresso del PCUS, il nuovo leader sovietico Nikita Chru\u0161\u010d\u00ebv pronunci\u00f2 il suo famoso \"discorso segreto\", nel quale attribuiva al defunto Stalin una lunga serie di colpe, sostenendo che:\nTra le accuse spiccano la gestione della carestia ucraina del 1933 e le grandi purghe dei primi anni '30, addossate in totalit\u00e0 a Stalin (omettendo le responsabilit\u00e0 anche di E\u017eov, di cui oggi si sa esserne stato il pianificatore e l'esecutore); spicca anche l'associazione dei Gulag alla figura di Stalin, tant'\u00e8 che alcune testate occidentali arrivarono a identificare Stalin come l'inventore dei campi di lavoro russi.\nNel suo discorso, Chru\u0161\u010d\u00ebv rivel\u00f2 che \"Stalin aveva commesso gravi perversioni dei principi di partito\" e innescato la \"repressione pi\u00f9 crudele\", inventando il concetto di \"nemico del popolo\".\nNel suo \"discorso segreto\" - che non fu pubblicato in Unione Sovietica fino al 1989 - disse che Iosif Stalin aveva \"praticato la violenza brutale, non solo verso tutto ci\u00f2 che gli si opponeva, ma anche verso ci\u00f2 che sembrava, al suo carattere capriccioso e dispotico, contrario ai suoi concetti\". Il nuovo leader del PCUS nascose per\u00f2, come mostrarono dopo gli archivi del Politburo, che aveva chiesto il permesso di sparare o incarcerare circa 70.000 persone quando era capo del partito ucraino alla fine degli anni '30.\nLa durezza delle accuse unita alla mancanza di fonti, l'omissione di fatti documentati e la debolezza della tesi di partenza sorpresero e insospettirono la popolazione sovietica (va infatti segnalato che, al 2019, secondo un sondaggio, il 70% della popolazione valuta Stalin positivamente); al contrario, le accuse di Chru\u0161\u010d\u00ebv furono accolte come veritiere ed enfatizzate dalla stampa occidentale. Recentemente storici e studiosi stanno cercando di ricostruire le repressioni del periodo staliniano, andando a indagare anche sulle motivazioni che spinsero Chru\u0161\u010d\u00ebv ad attaccare Stalin e come questo fu di fatto un assist alla propaganda anti-sovietica.\nSoppressione e sviluppi seguenti.\nUfficialmente il sistema Gulag fu soppresso dall'ordinanza numero 20 del 25 gennaio 1960 del Ministero degli affari interni sovietico, ma continuarono ad esistere colonie di lavoro forzato per prigionieri politici e criminali. I \"politici\" continuarono a essere tenuti in uno dei campi pi\u00f9 famosi, \"Perm-36\", fino al 1987, quando fu chiuso.\nNel novembre 1991 il nuovo parlamento russo, la Duma, eman\u00f2 la \"Dichiarazione dei diritti e delle libert\u00e0 dell'individuo\" che garant\u00ec, in punto di principio, tra le altre libert\u00e0, il diritto di dissentire dal governo.\nDescrizione.\nTerminologia.\nNel corso degli anni furono coniati diversi acronimi per gli istituti di direzione. Dopo l'iniziale creazione del Gulag nel 1926, man mano le varie organizzazioni confluirono al suo interno sotto il controllo dell'NKVD. Dal 7 aprile 1930 i documenti ufficiali adottarono il termine \"ispravitel'no-trudovye lagerja\" (ITL), che sostitu\u00ec l'espressione \"konclager\" (campo di concentramento), in seguito alle minacce di boicottaggio delle merci sovietiche mosse dalla Gran Bretagna e dagli USA.\nTaluni autori chiamano \"Gulag\" tutte le prigioni e i campi sparsi durante la storia sovietica (1917\u00a0\u2013 1991). Inoltre, l'uso moderno del termine spesso non ha correlazione con l'URSS: per esempio in espressioni come \"gulag nordcoreani\" (vedi Kwalliso), \"gulag cinesi\" (vedi Laogai), o \"il gulag privato dell'America\". \u00c8 degno di nota che l'acronimo originale russo, mai al plurale, descriveva non un singolo campo, ma l'amministrazione incaricata dell'intero sistema dei campi nel suo complesso.\nIn occidente, il termine \"Gulag\" era ampiamente diffuso sui giornali fin dagli anni quaranta e, in contesti pi\u00f9 limitati, dagli anni trenta. Dagli anni venti nei testi italiani erano usati i termini \"campo di concentramento\" o \"campo di lavoro forzato\"; negli anni quaranta, per la notoriet\u00e0 dei campi nazisti, si \u00e8 affiancato il termine tedesco \"Lager\" (col significato di \"campo di concentramento\") per indicare anche i campi sovietici; negli anni settanta la risonanza del libro \"Arcipelago Gulag\" di Aleksandr Sol\u017eenicyn port\u00f2 ad usare il termine \"Gulag\" per indicare i campi (invece che l'organismo amministrativo), ma nella traduzione italiana del libro i campi sono sempre chiamati \"Lager\". Nella letteratura italiana, la traduzione del significato dell'acronimo non \u00e8 unanime: in \"Arcipelago Gulag\" (1974-75-78) si trova \"Direzione generale dei Lager\", mentre in \"Fra i deportati dell'U.R.S.S.\" (1939) \u00e8 indicato \"Direzione generale dei Campi di Concentramento\".\nUn nome colloquiale per un incarcerato in un Gulag sovietico era \"zeka\", \"zek\". In russo \"incarcerato\" si dice \"\u0437\u0430\u043a\u043b\u044e\u0447\u0451\u043d\u043d\u044b\u0439\", \"zaklju\u010d\u00ebnnyj\", di solito abbreviato in '\u0437/\u043a', pronuncia '\u0437\u044d\u043a\u0430' (z\u00e8ka), trasformato gradualmente in '\u0437\u044d\u043a' e in '\u0437\u0435\u043a'. Il termine \u00e8 ancora usato colloquialmente senza alcuna connessione coi campi di lavoro. '\u0417/\u043a' era in principio la sigla di \"\u0437\u0430\u043a\u043b\u044e\u0447\u0451\u043d\u043d\u044b\u0439 \u043a\u0430\u043d\u0430\u043b\u043e\u0441\u0442\u0440\u043e\u0438\u0442\u0435\u043b\u044c\", \"zaklju\u010d\u00ebnnyj kanalostroitel'\" (scavatore di canali incarcerato), traendo origine dalla forza lavoro schiava del canale Volga-Don. Quindi il termine pass\u00f2 a indicare semplicemente \"zaklju\u010d\u00ebnnyj\".\nVariet\u00e0.\nIn aggiunta alla categoria pi\u00f9 comune di campi nei quali si praticavano lavoro fisico pesante e vari tipi di detenzione, esistevano anche altre forme.\nGeografia.\nI campi erano inizialmente ubicati in luoghi ritenuti idonei a facilitare l'isolamento dei prigionieri. I monasteri remoti erano di frequente riutilizzati come siti. Il sito nelle isole Solovki nel Mar Bianco fu uno dei primi e pi\u00f9 degni di menzione ed ebbe origine subito dopo la Rivoluzione, nel 1918. Il nome con cui quelle isole sono comunemente note, \"Solovki\", entr\u00f2 nella lingua comune come simbolo di campo di lavoro in generale. Veniva presentato al mondo come un esempio del modo sovietico di \"rieducazione del nemico di classe\" e della sua reintegrazione nella societ\u00e0 sovietica per mezzo del lavoro. In principio, i rinchiusi, la maggior parte dei quali apparteneva all'intellighenzia russa, godevano di relativa libert\u00e0 (nei limiti dei confini naturali delle isole). Si pubblicavano quotidiani e periodici locali e si pratic\u00f2 anche qualche ricerca scientifica (si coltiv\u00f2 un giardino botanico, poi scomparso; il filosofo e mistico russo Pavel Aleksandrovi\u010d Florenskij fu uno degli scienziati maggiormente impegnati nelle ricerche sul gelo perpetuo). Ma alla fine esso fu trasformato in un lager ordinario; in effetti alcuni storici ritengono che Solovki fosse un prototipo dei lager.\nDando importanza ai lager come mezzo per concentrare forza lavoro a basso prezzo, si costruirono, quindi, nuovi campi in tutta la sfera d'influenza sovietica, ovunque la convenienza economica ne dettasse la costruzione (o si volesse specificamente approfittarne, come per costruire il canale Mar Bianco-Mar Baltico o la ferrovia Baikal-Amur), tenendo anche conto dei rifornimenti dalle grandi citt\u00e0. Parti della metropolitana di Mosca e dei \"campus\" dell'Universit\u00e0 statale di Mosca furono costruiti da lavoratori forzati. Molti altri progetti durante la rapida industrializzazione degli anni trenta, durante la seconda guerra mondiale e dopo furono compiuti gravando sulle spalle dei condannati e l'attivit\u00e0 del Gulag si estese in ampi settori dell'industria sovietica.\nLa maggior parte dei campi era situata in aree ultraremote della Siberia nordorientale (i raggruppamenti pi\u00f9 conosciuti erano il \"Sevvostlag\" (\"Campi nordorientali\") lungo il fiume Kolyma e il \"Norillag\" (vicino a Noril'sk) e nelle zone sudorientali dell'URSS, principalmente nelle steppe del Kazakistan (\"Luglag\", \"Steplag\", \"Peschanlag\").\nSi trattava di vaste regioni disabitate, senza collegamenti (in effetti, la costruzione delle strade era assegnata ai detenuti dei campi specializzati in ferrovie) o fonti di sostentamento, ma ricche di minerali ed altre risorse naturali (come il legname). Comunque, se ne trovavano in tutta l'Unione Sovietica, compresa la parte europea della Russia, la Bielorussia, l'Ucraina. Esistevano anche numerosi campi situati all'esterno dell'URSS, in Cecoslovacchia, Ungheria, Polonia, Mongolia, ma pur sempre sotto il controllo diretto dell'amministrazione centrale Gulag.\nL'area lungo il fiume Indigirka era conosciuta col nome di \"Gulag dentro il Gulag\". Nel villaggio di Ojmjakon (\u041e\u0439\u043c\u044f\u043a\u043e\u043d) si registr\u00f2 la temperatura record di \u221271.2\u00a0\u00b0C.\nInternati e morti.\nNumero di prigionieri.\nIl numero di prigionieri crebbe ogni anno abbastanza gradualmente dal 1930 (176.000) al 1934 (510.307), e poi pi\u00f9 rapidamente fino all'impennata del 1938 legata alle purghe (1.881.570), per diminuire durante la seconda guerra mondiale a causa dei reclutamenti nell'esercito (1.179.819 nel 1944). Dal 1945 torn\u00f2 a crescere fino al 1950, raggiungendo il valore massimo (oltre 2.500.000), che rimase pressappoco costante fino al 1953. Complessivamente furono 18 milioni i detenuti nel Gulag.\nMorti.\nPrima dello scioglimento dell'Unione Sovietica, le stime delle vittime dei Gulag variavano da 2,3 a 17,6 milioni e si stimava che la mortalit\u00e0 nel periodo 1934-40 fosse 4-6 volte superiore a quella media dell'Unione Sovietica. Gli studi post-1991 effettuati degli storici, che hanno potuto accedere alla documentazione d'archivio, hanno ridotto considerevolmente questa stima.\nSecondo uno studio del 1993 sui dati archivistici sovietici, un totale di 1.053.829 persone morirono nel Gulag dal 1934 al 1953.\nTenendo conto del fatto che era prassi comune liberare i prigionieri che soffrivano di malattie incurabili o prossimi alla morte, secondo Steven Rosefielde e Stephen Wheatcroft, un'analisi statistica combinando la mortalit\u00e0 \"nei campi\" e la mortalit\u00e0 \"causata dai campi\" suggerisce una cifra di circa 1,6 milioni di deceduti.\nUna cifra totale diversa \u00e8 stimata da Anatolij Vi\u0161nevskij, secondo cui il numero di coloro che morirono in prigione nel 1930-1953 \u00e8 di almeno 1,76 milioni, di cui circa la met\u00e0 tra il 1941 e il 1943 a seguito dell'invasione tedesca. Se si includono le morti dei prigionieri provenienti dai campi di lavoro e insediamenti speciali, il bilancio delle vittime secondo J. Otto Pohl sale a 2.749.163, sebbene lo stesso storico sottolinei che \u00e8 incompleto e non copra tutte le categorie dei prigionieri per ogni anno considerato nel suo studio.\nNel suo recente studio, Golfo Alexopoulos ha posto in discussione queste cifre, includendo nel numero dei morti quelli la cui vita fu abbreviata a causa delle condizioni di vita nel Gulag.\nAlexopoulos conclude dalle sue ricerche che una pratica sistematica del Gulag consistette nel liberare i prigionieri malati in punto di morte e che tutti i prigionieri che ricevettero una classificazione sanitaria come \"invalido\", adatto a un \"lavoro fisico leggero\" o a \"lavoro individualizzato leggero\" o con \"problemi fisici\", che nel loro assieme, secondo Alexopoulos, includevano almeno un terzo di tutti i detenuti che sono passati attraverso il Gulag, sono morti o le loro vite furono ridotte a causa della detenzione nel Gulag durante la cattivit\u00e0 o poco dopo il loro rilascio. La mortalit\u00e0 nel Gulag stimata in questo modo arriva alla cifra di 6 milioni di morti. Lo storico Orlando Figes e lo scrittore russo Vadim Erlikman hanno ipotizzato stime simili. La stima di Alexopoulos tuttavia ha evidenti difficolt\u00e0 metodologiche, essendo supportato da errata interpretazione di evidenza, come presumere che l'indicazione nel 1948 di centinaia di migliaia di prigionieri \"diretti verso altri luoghi di detenzione\" fosse un eufemismo per indicare il rilascio di prigionieri sull'orlo della morte in colonie di lavoro, quando si riferirebbe realmente al loro trasporto interno nel sistema dei Gulag, piuttosto che alla loro liberazione.\nIl consenso storico provvisorio tra i ricercatori e gli storici archivistici che accedono ai dati \u00e8 quello di 18 milioni di persone che passarono nel sistema del Gulag dal 1930 al 1953; di questi una cifra di almeno tra 1,5 e 1,7 milioni morirono come conseguenza della loro detenzione, per quanto alcuni storici ritengano che il bilancio delle vittime sia \"leggermente superiore\".\nTasso di mortalit\u00e0.\nCertificati di morte nel sistema Gulag per il periodo che va dal 1930 al 1956, secondo i documenti del politico sovietico e \"Commissario per la riabilitazione delle vittime delle repressioni politiche\" nella Russia post-sovietica Aleksandr Nikolaevi\u010d Jakovlev.\nCondizioni di vita.\nIl taglio e trasporto del legname e il lavoro in miniera erano le attivit\u00e0 pi\u00f9 comuni e pi\u00f9 dure. In una miniera la quota di produzione \"pro capite\" poteva raggiungere i 13.000 chili di minerale al giorno. Mancare la quota significava ricevere minori razioni di sostentamento, un ciclo che di solito causava conseguenze fatali, passando attraverso la spossatezza e la \"devitalizzazione\". Un uomo in queste condizioni era soprannominato \"dochodjaga\" (\u0434\u043e\u0445\u043e\u0434\u044f\u0433\u0430), traducibile approssimativamente con \"spacciato\".\nI detenuti erano spesso costretti a lavorare in condizioni disumane. A dispetto del clima duro, i detenuti spesso non erano adeguatamente vestiti e nutriti, erano trattati medicalmente in modo appena sufficiente, n\u00e9 veniva loro fornito alcun mezzo per combattere l'avitaminosi che conduceva a malattie come lo scorbuto o sindromi quali la cecit\u00e0 notturna. Il valore nutrizionale di una razione minima giornaliera era intorno alle 1.200 kilocalorie (di molto inferiore al fabbisogno medio di apporto energetico giornaliero per qualsiasi fascia d'et\u00e0), principalmente da pane (distribuito in base al peso e chiamato \"\u043f\u0430\u0439\u043a\u0430\", \"pajka\").\nInfluenza.\nCultura.\nEssendo stati in funzione per quasi quarant'anni ed avendo coinvolto molti milioni di persone, l'impatto dei lager sull'immaginario comune \u00e8 stato enorme.\nIl libro \"Arcipelago Gulag\" di Aleksandr Sol\u017eenicyn, Nobel per la letteratura, poi esiliato dall'URSS, pubblicato negli anni settanta, \u00e8 il lavoro pi\u00f9 noto sull'uso del Gulag come strumento di repressione governativa su larga scala. L'opera di Sol\u017eenicyn segn\u00f2, dopo una lunga serie di testimonianze, il momento di massima denuncia del Gulag, seguita da poche altre.\nNel 1920 fu pubblicato il primo libro (\"Prisoner of Trotsky's\" di A. Kalpa\u0161nikov) e decine di altre testimonianze furono pubblicate negli anni venti, anche in italiano. Nel 1999 in Italia venne pubblicato da Einaudi \"I racconti di Kolyma\" di Varlam Tichonovi\u010d \u0160alamov, una raccolta letteraria divisa in sei sezioni, che esplorava con asciutta lucidit\u00e0 l'atroce realt\u00e0 del lager sovietico. Ne \"I racconti di Kolyma\" si ripercorre la lunga detenzione dell'autore, durata circa diciassette anni, dove emerge con forza il ruolo del contesto nel determinare i comportamenti pi\u00f9 efferati e la capacit\u00e0, nonostante tutto, dell'uomo di andare avanti, giorno dopo giorno, anche, paradossalmente, grazie all'obnubilazione della mente a causa dell'assoluta scarsit\u00e0 di cibo e alle condizioni climatiche inumane.\nCondizioni in grado di \"sospendere\" una percezione realistica di s\u00e9: \u00abcon quale facilit\u00e0 l'uomo pu\u00f2 dimenticare di essere un uomo\u00bb e rinunciare alla sottile pellicola della civilt\u00e0, se posto in condizioni di vita estreme (\"I racconti di Kolyma\", introduzione). L'opera di \u0160alamov (che ha richiesto all'autore circa 20 anni per la sua stesura) esplora con impressionante lucidit\u00e0 il rapporto tra l'uomo, la natura e il senso della vita, restituendo dei campi un'immagine agghiacciante, per via delle vicende vissute dai detenuti e per gli incredibili livelli di sofferenza esperiti. \n\u00abIl lager \u00e8 una scuola negativa per chiunque, dal primo all'ultimo giorno [...] L'uomo non deve vederlo. Ma se lo vede, deve dire la verit\u00e0, per quanto terribile sia. Per parte mia, ho deciso che dedicher\u00f2 tutto il resto della mia vita proprio a questa verit\u00e0\u00bb, scrisse \u0160alamov a Sol\u017eenicyn nei primi anni sessanta.\nAlla fine degli anni venti la conoscenza dell'argomento in Occidente era piuttosto diffusa in seguito alla letteratura e a numerosi articoli comparsi sulla stampa tedesca, francese, britannica e americana. Descrizioni dettagliate dei primi campi delle isole Soloveckij e delle condizioni di maltrattamento e tortura dei prigionieri comparvero nel 1926 (\"Island hell\" di S. A. Mal'sagov) e nel 1927 (\"Un bagne in Russie rouge\" di Raymond Duguet). La \"Societ\u00e0 britannica contro lo schiavismo\" indisse un'indagine sugli abusi sui prigionieri ed un senatore francese scrisse un articolo molto citato basato sulle testimonianze dei rifugiati. Nel 1936 furono molto popolari i libri di Ivan Solonevi\u010d (tradotti in una decina di lingue, in italiano nel 1939, furono fra i primi ad introdurre in Occidente il termine \"Gulag\"), tanto che i servizi segreti sovietici assassinarono la moglie e il figlio dell'autore. Nel 1938 Luigi Barzini pubblic\u00f2 \"L'impero del lavoro forzato\" (ed. Hoepli). Nel 1941 l'opera di Kajetan Klug, pubblicata a Berlino (\"Die grosste Sklaverei der Weltgrdchichte\"), stim\u00f2 in 15 milioni la popolazione del Gulag e, nel 1947, David J. Dallin e Boris I. Nikolaevskij descrissero la storia dettagliata dei campi in \"Forced labour in Soviet Russia\" (tradotto nel 1949 in \"Il lavoro forzato nella Russia sovietica\", ed. Jandi Sapi), stimando la popolazione in 10 milioni.\nNella seconda met\u00e0 degli anni quaranta grande risonanza ebbero il libro \"Ho scelto la libert\u00e0\" (venduto in milioni di copie in oltre dieci lingue) di Viktor Andrijovy\u010d Krav\u010denko e il processo che l'autore vinse contro il settimanale del partito comunista francese \"Les Lettres Fran\u00e7aises\" che lo calunni\u00f2, in cui testimoniarono numerosi ex prigionieri dei campi (fra i quali Margarete Buber Neumann); diverse testimonianze furono raccolte dall'autore nel successivo \"Sto con la giustizia\" insieme alla storia del processo. Krav\u010denko mor\u00ec in circostanze poco chiare, forse assassinato dal KGB. Nel 1950 Isaac Don Levine pubblic\u00f2 la prima mappa dei campi. David Rousset, anch'egli vincitore in un processo per diffamazione contro il suddetto settimanale, si avvalse di diversi testimoni ed ottenne l'istituzione della \"Commission Internationale contre le regime concentrationaire\" (Commissione Internazionale contro il regime concentrazionario), che nel 1951 pubblic\u00f2 il risultato delle sue ricerche ne \"Le livre blanc sur le camps concentrationnaires sovietiques\" (Il libro bianco sui campi di concentramento sovietici) e svolse analoghe ricerche e pubblicazioni sui campi cinesi.\nIl campi sono diventati un argomento di grande influenza nel pensiero russo contemporaneo ed una parte importante del moderno folklore russo. Molte canzoni di cantautori, specialmente Aleksandr Galich e Vladimir Sem\u00ebnovi\u010d Vysockij, descrivono la vita dei lager, bench\u00e9 nessuno dei due ne sia stato prigioniero.\nLe memorie di Aleksandr Sol\u017eenicyn, Varlam \u0160alamov, Evgenia Ginzburg, Gustaw Herling, tra gli altri, sono diventate un simbolo di sfida alla societ\u00e0 sovietica. Gli scritti, specie quelli di Sol\u017eenicyn, hanno severamente rimproverato il popolo sovietico per la sua tolleranza ed apatia nei confronti dei campi di concentramento, ma al contempo hanno fornito una testimonianza del coraggio e della risolutezza di coloro che vi furono imprigionati.\nColonizzazione.\nDocumenti di stato sovietici dimostrano che tra i fini del Gulag c'era la colonizzazione di aree remote scarsamente popolate. A questo scopo fu introdotta la nozione di \"libero insediamento\".\nTrascorsa la maggior parte della durata della pena, chi si era comportato bene poteva essere rilasciato per un \"libero insediamento\" () esterno al campo. Costoro erano conosciuti come \"liberamente insediati\" (, da non confondere col termine , \"insediati in esilio\"). Inoltre, si raccomandava l'assegnazione al \"libero insediamento\" di coloro che avevano trascorso l'intero termine di carcerazione, ma ai quali era negata la libera scelta del luogo di residenza, e si assegnava loro un appezzamento di terra non distante dal luogo di confino.\nAnche questo servizio fu un'eredit\u00e0 del sistema del katorga.\nLa vita dopo la scadenza della detenzione.\nAgli ex detenuti in un campo o in prigione era proibita una vasta gamma di occupazioni. L'occultamento di un precedente imprigionamento era un reato processabile. Gli ex-detenuti politici erano un fastidio per il \"Primo Dipartimento\", terminali della polizia segreta in tutte le imprese ed istituzioni, in quanto dovevano essere tenuti sotto controllo.\nMolti rilasciati non potevano stabilirsi a meno di cento chilometri dalle grandi citt\u00e0.\nDopo lunghi periodi di detenzione, molti avevano perduto le precedenti capacit\u00e0 lavorative e i contatti sociali. Pertanto, dopo la liberazione finale, molti di loro decidevano volontariamente di diventare (o restare) \"liberamente insediati\". Vi sono casi in cui i \"liberamente insediati\" riuscirono quasi a tornare ad una vita normale; matrimoni, figli e compleanni sono presenti all'interno dei campi. Le stesse sentinelle favorivano questi momenti di festa ed i prigionieri venivano fatti passare nelle vicinanze per puro divertimento di alcuni militari.\nAd ogni modo la decisione di rimanere nel campo era influenzata anche dalla coscienza delle restrizioni che li attendevano in ogni altro posto. \nAllorch\u00e9 molti ex-prigionieri liberati furono reimprigionati durante l'ondata di arresti che inizi\u00f2 nel 1947, ci\u00f2 accadde soprattutto a coloro che avevano scelto di ritornare nei pressi della loro vecchia residenza, \npi\u00f9 che a quelli che si erano \"liberamente stabiliti\" nei pressi dei campi.\nPersonaggi.\nFigure di spicco che vissero l'internamento in un Gulag furono:\nGli italiani:\nBibliografia.\nSegue un elenco di \"testimonianze di prigionieri\" ordinato secondo la data della prima edizione originale. Le opere tradotte in pi\u00f9 lingue sono citate una volta sola, dando precedenza all'italiano e all'inglese.\nIn Italiano\nPrigionieri italiani della campagna di Russia\nIn Inglese\nIn Francese\nOpere di Sol\u017eenicyn, Shalamov e Ginzburg su Lib.ru (in russo)"}
{"id": "2717430", "revid": "599013", "url": "https://it.wikipedia.org/wiki?curid=2717430", "title": "Makhtar N'Diaye (cestista)", "text": "Nel 1999 \u00e8 diventando il primo cestista senegalese in assoluto ad aver militato in NBA esordendo con i Vancouver Grizzlies."}
{"id": "2717440", "revid": "1543377", "url": "https://it.wikipedia.org/wiki?curid=2717440", "title": "Studebaker Champion", "text": "La Champion \u00e8 un'autovettura costruita dalla Studebaker dal 1939 al 1958. Fu una delle vetture pi\u00f9 di successo della casa automobilistica statunitense, che contribu\u00ec a farla uscire da un periodo di difficolt\u00e0 economica. Una nota distintiva della vettura era la forma particolare della parte anteriore che ricordava un jet.\nIl contesto.\nEra assemblata a South Bend (in Indiana, negli Stati Uniti d'America) ed \u00e8 stata commercializzata in diverse serie, una prima (1939-1941), una seconda (1942-1946), una terza (1947-1950), una quarta (1951-1956) ed una quinta ed ultima (1957-1958). Era disponibile in quattro versioni, quattro porte berlina e familiare, e due porte coup\u00e9 e cabriolet. Aveva motore anteriore e trazione posteriore.\nLa produzione della Champion cominci\u00f2 all'inizio del 1939 e termin\u00f2 nel 1958, un anno prima del lancio della Studebaker Lark. Poco prima di questo periodo la societ\u00e0 era in amministrazione controllata e stava cercando di tornare a fare profitto. Il successo della Champion nel 1939 fu fondamentale per la sopravvivenza della Studebaker dopo i magri guadagni con le vendite del 1938.\nAl contrario di molte altre vetture, la Champion fu progettata senza basarsi su qualche modello precedente, in altre parole, era costruita \u201cpartendo da zero\u201d. Non aveva quindi restrizioni causate dall'uso di vecchi componenti o dall'utilizzo di parti adattate da altre vetture.\nUn'attenta indagine di mercato port\u00f2 alla selezione delle caratteristiche della Champion, che sarebbe dovuta essere pi\u00f9 leggera delle antenate e delle concorrenti. In proporzione alle sue dimensioni divenne una delle vetture pi\u00f9 leggere del periodo; la sua maggior concorrente fu la Willys Americar.\nAnche l'ingegneria applicata era ottima. Il suo compatto motore era un sei cilindri in linea che fu mantenuto fino al 1964, con un aggiornamento nel 1961, dove furono installate valvole in testa nell'impianto di distribuzione.\nLa Champion fu una delle Studebaker pi\u00f9 vendute anche grazie al basso prezzo (660 dollari per una due porte coup\u00e9 del 1939), un motore affidabile e la linea accattivante. Quest'ultima fu opera di Raymond Loewy.\nLa Champion vinse il Mobil Economy Run grazie al basso consumo di benzina in rapporto alla distanza percorsa; per questo motivo, durante la seconda guerra mondiale, queste vetture erano particolarmente ambite in un periodo in cui il carburante era razionato.\nDal 1943 al 1945 il suo propulsore fu utilizzato anche sul cingolato Studebaker M29 Weasel, che trasportava personale e vettovagliamento durante il secondo conflitto mondiale. Questo cingolato utilizzava anche la frizione, la trasmissione e le sospensioni a balestra della Champion.\nNel 1946 la produzione fu limitata, e fu basata comunque sulla carrozzeria del 1942, in preparazione della nuova serie del 1947. Tutte le Studebaker costruite nel 1946 furono chiamate \"Skyway Champion\".\nNel 1957 la \"Champion Scotsman\", una versione pi\u00f9 spartana, fu introdotta dalla casa per competere con le tre pi\u00f9 grandi case automobilistiche statunitensi (la Ford, la Chrysler e la General Motors) e con la Nash nel campo delle automobili a basso costo. Poco dopo la sua introduzione, il modello fu rinominato Studebaker Scotsman."}
{"id": "2717443", "revid": "300067", "url": "https://it.wikipedia.org/wiki?curid=2717443", "title": "Sasha Cuic", "text": ""}
{"id": "2717445", "revid": "1305772", "url": "https://it.wikipedia.org/wiki?curid=2717445", "title": "Siberian Khatru", "text": "Siberian Khatru \u00e8 una canzone della progressive rock band inglese Yes, tratta dall'album \"Close to the Edge\", edito nel 1972 dalla Atlantic Records.\nVersioni dal vivo del brano sono presenti negli album \"Yessongs\", \"Keys to Ascension\", e \"Live at Montreux 2003\", mentre la versione in studio compare in diverse \"compilation\". Si tratta dell'unica traccia dell'album che non \u00e8 suddivisa in pi\u00f9 parti, sebbene contenga diversi temi musicali e cambi di tonalit\u00e0 nella tradizione del rock progressivo.\nStruttura.\n\"Siberian Khatru\" comincia con un \"riff\" introduttivo di chitarra, al quale segue il tema strumentale principale, che \u00e8 sviluppato in quattro battute, delle quali le prime tre in 4/4 e l'ultima in 3/4. Il tema si ripete e quindi, a circa 1:05, entra il cantato. Il brano prosegue con varie sezioni, che comprendono assoli di Howe e Wakeman. La conclusione riprende infine il tema strumentale iniziale.\nIn merito al significato della canzone, criptica come molte altre del gruppo, Jon Anderson ha dichiarato che la parola \"khatru\" \u00e8 di origine yemenita e significa \"come tu desideri\" e che la Siberia rappresenta per antonomasia una terra lontana e inesplorata. Secondo alcune ipotesi, il \"khatru siberiano\" non sarebbe altro che una creatura leggendaria (per la precisione, un uccello) e il brano sarebbe pertanto una riflessione sul tema della natura."}
{"id": "2717447", "revid": "300067", "url": "https://it.wikipedia.org/wiki?curid=2717447", "title": "Norm Richardson", "text": ""}
{"id": "2717448", "revid": "300067", "url": "https://it.wikipedia.org/wiki?curid=2717448", "title": "Norman Richardson", "text": ""}
{"id": "2717474", "revid": "220256", "url": "https://it.wikipedia.org/wiki?curid=2717474", "title": "Catafatismo", "text": ""}
{"id": "2717477", "revid": "22475", "url": "https://it.wikipedia.org/wiki?curid=2717477", "title": "Ponte delle Catene (Budapest)", "text": "Il Ponte delle Catene (in ungherese \"Sz\u00e9chenyi L\u00e1nch\u00edd\") \u00e8 il ponte pi\u00f9 vecchio e indubbiamente anche il pi\u00f9 noto di Budapest. \nDescrizione.\nPer collegare le due parti della citt\u00e0, \u00e8 stata scelta la soluzione di un ponte sospeso la cui campata centrale, compresa tra due piloni, era all'epoca tra le maggiori al mondo (202\u00a0m di lunghezza). Il ponte \u00e8 decorato all'entrata da statue di leoni, sculture che, a dispetto della tradizione, rappresentano il re degli animali senza lingua. Il traffico scorre sotto i due archi dei piloni di impianto neoclassico, mentre i marciapiedi, presso i due piloni, passano dalla parte esterna degli archi appoggiandosi su mensole. \nSi trasforma in zona pedonale nei giorni festivi.\nStoria.\nQuando venne inaugurato, un\u00ec Buda e Pest che allora (e fino al 1873) costituivano due distinte citt\u00e0 sulle opposte sponde del Danubio. In precedenza, Buda e Pest venivano collegate da un ponte su chiatte che, alla fine della bella stagione, andava smontato per essere poi ricostruito tutti gli anni, sicch\u00e9 le due citt\u00e0 non erano direttamente collegate durante l'inverno.\nIl Ponte delle Catene venne costruito per iniziativa del conte ungherese Istv\u00e1n Sz\u00e9chenyi, di cui porta anche il nome,\ne fu inaugurato nel 1849.\nDurante la Seconda guerra mondiale (1945) venne fatto saltare dai tedeschi allo scopo di bloccare l'avanzata delle truppe sovietiche;\n\u00e8 stato poi ricostruito dalle autorit\u00e0 locali in concomitanza con il centenario dell'inaugurazione (1949).\nNelle immediate vicinanze del pilastro del ponte a ridosso del Castello di Buda, nel 1975 \u00e8 stato eretto il monumento Pietra del chilometro zero. Questa scultura segna il punto di riferimento da cui vengono misurate tutte le distanze stradali per Budapest nel Paese."}
{"id": "2717478", "revid": "220256", "url": "https://it.wikipedia.org/wiki?curid=2717478", "title": "Teologia catafatica", "text": ""}
{"id": "2717479", "revid": "220256", "url": "https://it.wikipedia.org/wiki?curid=2717479", "title": "Teologia positiva", "text": ""}
{"id": "2717480", "revid": "220256", "url": "https://it.wikipedia.org/wiki?curid=2717480", "title": "Via positionis", "text": ""}
{"id": "2717486", "revid": "118652557", "url": "https://it.wikipedia.org/wiki?curid=2717486", "title": "Totalmente Altro", "text": "Il totalmente Altro (tedesco \"ganz Anderes\") \u00e8 un'espressione coniata dallo storico delle religioni e teologo tedesco Rudolf Otto (1869 - 1937) nell'opera del 1917 \"Das Heilige. \u00dcber das Irrationale in der Idee des G\u00f6ttlichen und sein Verh\u00e4ltnis zum Rationalen\" (\"Il sacro. L'irrazionale nella idea del divino e la sua relazione al razionale\") per descrivere il \"numinoso\" come qualcosa di radicalmente e totalmente diverso da ci\u00f2 che \u00e8 umano o anche cosmico. Tale espressione \u00e8 poi riverberata in campo teologico.\nIl \"totalmente Altro\" nella fenomenologia della religione.\nRudolf Otto, in \"Das Heilige\", indaga ci\u00f2 che egli ritiene essere l'intima essenza di ogni religione ovvero il sacro. Questo \"sacro\", per Otto, si manifesta come \"mysterium tremendum\" e \"fascinans\". Il significato di questo \"mysterium \u00e8:\"\nIl \"totalmente Altro\" in teologia.\nCome concetto teologico il \"totalmente Altro\" amplifica ed estremizza la teologia negativa fino a esasperare il divario tra Dio e coscienza umana, al punto da ridurre ogni margine per l'\"analogia entis\". Gi\u00e0 Agostino d'Ippona definisce Dio in questo modo nelle \"Confessioni\" VII,10.16: \"aliud, aliud valde\". Tale concetto viene poi ripreso e sviluppato soprattutto in ambito post-idealista, dall'esistenzialismo religioso alla teologia dialettica, in autori quali S\u00f8ren Kierkegaard, Rudolf Otto e Karl Barth, che definiscono la divinit\u00e0 come \u00abl'infinita differenza qualitativa\u00bb del \u00abtotalmente Altro\u00bb. Il corrispettivo in filosofia \u00e8 la differenza ontologica di Heidegger.\nKierkegaard parla di \u00abinfinita abissale differenza quantitativa\u00bb. Otto afferma che il Sacro sia \"Altro\" come \"mysterium tremendum et fascinans\", accentuando l'aspetto del \"timore e tremore\" umano di fronte all'alterit\u00e0 del divino. Barth si riallaccia all'idea del \"Deo ignoto\" e sostiene che \u00abDio \u00e8 il Dio sconosciuto\u00bb e la sua potenza \u00e8 \u00abil totalmente Altro\u00bb. \nMax Horkheimer in \"Die Sehnsucht nach dem ganz Anderen\" (1970) scrive che, per quanto non sia possibile affermare nulla su Dio, la religione pu\u00f2 ugualmente suscitare la consapevolezza nell'uomo del fatto \nTuttavia l'essere coscienti della nostra finitudine non prova affatto che Dio esista, \nIn questo quadro, la teologia per Horkheimer non \u00e8 la scienza del divino:\nNel pensiero di Horkheimer, dunque, la nozione di totalmente Altro ha tre significati: l'altro dall'immanenza, e cio\u00e8 la trascendenza; l'altro dal concetto, ossia un pensiero non pi\u00f9 strumentale bens\u00ec custodente; e una societ\u00e0 altra, che \u00e8 la finalit\u00e0 stessa della Teoria critica francofortese, ovvero una utopia delineata per via negativa."}
{"id": "2717488", "revid": "767487", "url": "https://it.wikipedia.org/wiki?curid=2717488", "title": "Ken Kalfus", "text": "Nel 2000 \u00e8 stato finalista al Premio PEN/Faulkner per la raccolta di racconti \"Plutonio 239 e altre fantasie russe\" e nel 2006 \u00e8 stato nominato al National Book Award per \"Uno stato particolare di disordine\"."}
{"id": "2717490", "revid": "73843", "url": "https://it.wikipedia.org/wiki?curid=2717490", "title": "Denis Johnson", "text": "Dalla sua raccolta di racconti \"Jesus' Son\" (1992) \u00e8 stato tratto nel 1999 l'omonimo film diretto da Alison Maclean."}
{"id": "2717491", "revid": "767487", "url": "https://it.wikipedia.org/wiki?curid=2717491", "title": "Jesus' Son (film)", "text": "Jesus' Son \u00e8 un film del 1999 diretto da Alison Maclean, tratto dall'omonima raccolta di racconti di Denis Johnson.\n\u00c8 stato presentato in concorso alla Mostra del cinema di Venezia, dove ha vinto due premi minori, il Leoncino d'oro e il Premio OCIC.\nIl titolo \u00e8 ispirato ad un verso della canzone \"Heroin\" di Lou Reed: \u00ab\"when I am rushing on my run and I feel just like Jesus' Son\"\u00bb.\nTrama.\nIowa, anni settanta, profonda provincia americana. Un giovane sbandato, soprannominato FH (\"fuckhead\", \"cazzone\" nell'edizione italiana) per la sua capacit\u00e0 di cacciarsi nei guai e combinare casini, conduce svagato una vita vagabonda, senza meta n\u00e9 obiettivi precisi, costantemente sotto l'effetto della droga, tirando avanti tra espedienti vari per procurarsi l'eroina, incontri con la gente pi\u00f9 strana ed eventi bizzarri.\nL'amore per Michelle sembra dargli finalmente una direzione e FH arriva a trovare un lavoro regolare, come infermiere al pronto soccorso, quando lei rimane incinta. Ma il tentativo di costruirsi un'esistenza stabile, come una vera famiglia, \u00e8 fallimentare e di breve durata: Michelle decide di abortire e di andarsene con un altro uomo. Quando poi si ritrovano e tornano insieme, la felicit\u00e0 \u00e8 di breve durata, perch\u00e9 Michelle muore di overdose sotto gli occhi di FH, incapace di intervenire per salvarla.\nDopo aver rischiato a sua volta la stessa fine ed essersi disintossicato, inizia a lavorare presso una clinica per anziani e disabili non autosufficienti dove, a contatto con disgrazie e sofferenze peggiori della sua, scopre di poter dare un senso alla propria vita aiutando gli altri.\nStile.\nIl film ha una struttura non lineare, episodica, per mantenere quella della raccolta di racconti da cui \u00e8 tratto. Sono state scelte per\u00f2 le storie pi\u00f9 funzionali alla costruzione di una linea narrativa chiara ed \u00e8 stato ampliato il ruolo del personaggio di Michelle, per avere un collegamento tra le varie vicende.\nLo stato di percezione alternata, allucinata del protagonista \u00e8 resa attraverso l'utilizzo di effetti speciali ed animazioni.\nCritica italiana.\nSecondo il \"Dizionario Mereghetti\" \u00abla regista \u00e8 cos\u00ec innamorata del suo antieroe da perdere un po' il senso della misura, tra visioni surreali e poesia dei falliti, rischiando la maniera. E anche nella ricostruzione d'epoca non si scorge una necessit\u00e0 profonda\u00bb.\nPer Irene Bignardi (\"La Repubblica\") invece la regista \u00abha il merito di saper condurre l'edificante recupero di FH con estrema naturalezza, e senza mai sovrimporre alla storia un risvolto moralista o edificante\u00bb.\nPer Fabio Ferzetti (\"Il Messaggero\") il film \u00e8 un \u00ab\"American graffiti\" all'Lsd. Un Candido a spasso negli anni 70 [...] un film inclassificabile con pagine di esilarante humour noir\u00bb, che vince il confronto con il simile \"Paura e delirio a Las Vegas\" di Terry Gilliam.\nSecondo Michele Anselmi (\"L'Unit\u00e0\") \u00e8 un film \u00abbizzarro, visionario, neanche troppo modaiolo\u00bb, dall'\u00abumorismo macabro e grottesco\u00bb.\nRoberto Nepoti (\"La Repubblica\") lo definisce \u00abil ritratto insieme beffardo e livido, pessimistico e grottesco, di una generazione affetta da nomadismo esistenziale e da miti autolesionistici\u00bb, dalla \u00abmessa in scena bizzarra e visionaria, vagamente fuori moda\u00bb. In termini simili si esprime anche Enrico Magrelli (\"FilmTV\"): \u00abIl ritratto livido, scanzonato e stonato di una generazione di falsi fenomeni. Esempio compiuto dell'estetica Sundance\u00bb."}
{"id": "2717495", "revid": "122236709", "url": "https://it.wikipedia.org/wiki?curid=2717495", "title": "Seth Lloyd", "text": "Seth Lloyd \u00e8 un fisico-informatico con due incarichi: insegna ingegneria dei sistemi informatici al MIT di Boston e, contemporaneamente, fisica dei computer quantistici e complessit\u00e0 informatica al Santa Fe Institute.\nDopo essersi diplomato alla Phillips Academy nel 1978, prosegu\u00ec gli studi alla Harvard University, dove si laure\u00f2 in fisica nel 1982. Tra il 1983 e il 1984 prese parte a un master avanzato di filosofia alla Cambridge University. In seguito, Lloyd consegu\u00ec un dottorato in fisica alla Rockefeller University nel 1988 (relatore Heinz Pagels) con una tesi sui buchi neri in rapporto ai sistemi complessi. Dopo aver\nsvolto attivit\u00e0 di ricerca presso il California Institute of Technology con Murray Gell-Mann ed al Los Alamos National Laboratory con Wojchiech Zurek, nel 1994 fu chiamato a far parte della facolt\u00e0 di ingegneria meccanica al MIT.\nIl suo maggior impegno scientifico riguarda lo studio della complessit\u00e0 e dei sistemi relativi in riferimento all'indagine su di essi condotta per mezzo degli strumenti informatici. \u00c8 un grande conoscitore della meccanica quantistica e delle sue applicazioni pratiche e computazionali. Al MIT (Research Laboratory of Electronics) si occupa infatti prevalentemente di ricerca per lo sviluppo dei computer quantistici.\nLa sua tesi teorica pi\u00f9 nota (esposta in \"Programming the Universe\" del 2005) \u00e8 che l'universo stesso possa essere un gigantesco computer quantistico, che crea quel programma informatico di cui anche noi siamo parte. Su questa base egli afferma che noi comprenderemo com'\u00e8 fatto l'universo soltanto quando disporremo di computer quantistici in grado di affrontare il problema alla radice."}
{"id": "2717501", "revid": "729019", "url": "https://it.wikipedia.org/wiki?curid=2717501", "title": "San Manuel Chaparr\u00f3n", "text": "San Manuel Chaparr\u00f3n \u00e8 un comune del Guatemala facente parte del dipartimento di Jalapa."}
{"id": "2717502", "revid": "287204", "url": "https://it.wikipedia.org/wiki?curid=2717502", "title": "San Manuel Chaparron", "text": ""}
{"id": "2717503", "revid": "729019", "url": "https://it.wikipedia.org/wiki?curid=2717503", "title": "San Carlos Alzatate", "text": "San Carlos Alzatate \u00e8 un comune del Guatemala facente parte del Dipartimento di Jalapa."}
{"id": "2717505", "revid": "767487", "url": "https://it.wikipedia.org/wiki?curid=2717505", "title": "Monjas", "text": "Monjas \u00e8 un comune del Guatemala facente parte del Dipartimento di Jalapa.\nL'abitato \u00e8 certamente esistito dai primi del XVIII secolo, ma il primo documento conosciuto in cui se ne parla \u00e8 del 1773; il comune venne invece istituito il 26 agosto 1911."}
{"id": "2717508", "revid": "767487", "url": "https://it.wikipedia.org/wiki?curid=2717508", "title": "Mataquescuintla", "text": "Mataquescuintla \u00e8 un comune del Guatemala facente parte del dipartimento di Jalapa."}
{"id": "2717515", "revid": "767487", "url": "https://it.wikipedia.org/wiki?curid=2717515", "title": "Jutiapa (Guatemala)", "text": "Jutiapa \u00e8 un comune del Guatemala, capoluogo del dipartimento omonimo."}
{"id": "2717519", "revid": "671029", "url": "https://it.wikipedia.org/wiki?curid=2717519", "title": "El Progreso (Guatemala)", "text": "El Progreso \u00e8 un comune del Guatemala facente parte del dipartimento di Jutiapa."}
{"id": "2717526", "revid": "729019", "url": "https://it.wikipedia.org/wiki?curid=2717526", "title": "Santa Catarina Mita", "text": "Santa Catarina Mita \u00e8 un comune del Guatemala facente parte del dipartimento di Jutiapa.\nL'abitato ha origini precolombiane, essendo stato nell'XI-XII secolo un insediamento tolteco, popolato da indigeni provenienti dall'attuale Messico."}
{"id": "2717527", "revid": "767487", "url": "https://it.wikipedia.org/wiki?curid=2717527", "title": "Agua Blanca", "text": "Agua Blanca \u00e8 un comune del Guatemala facente parte del dipartimento di Jutiapa."}
{"id": "2717531", "revid": "767487", "url": "https://it.wikipedia.org/wiki?curid=2717531", "title": "Asunci\u00f3n Mita", "text": "Asunci\u00f3n Mita \u00e8 un comune del Guatemala facente parte del Dipartimento di Jutiapa.\nLo storico Fuentes y Guzm\u00e1n, nell'opera \"Recordaci\u00f3n Florida\", della fine del XVII secolo, cita Asunci\u00f3n Mita come capoluogo di un gruppo di villaggi, ma le origini dell'abitato sono molto pi\u00f9 antiche, come testimoniato dalla presenza di reperti precolombiani, dichiarati monumento nazionale nel 1931."}
{"id": "2717532", "revid": "287204", "url": "https://it.wikipedia.org/wiki?curid=2717532", "title": "Asuncion Mita", "text": ""}
{"id": "2717534", "revid": "767487", "url": "https://it.wikipedia.org/wiki?curid=2717534", "title": "Yupiltepeque", "text": "Yupiltepeque \u00e8 un comune del Guatemala facente parte del dipartimento di Jutiapa."}
{"id": "2717536", "revid": "599013", "url": "https://it.wikipedia.org/wiki?curid=2717536", "title": "Erich Bauer", "text": " L'esecuzione di questo programma rappresent\u00f2 lo stadio iniziale dell'Olocausto, precedente all'utilizzo dei gas messo in atto ad Auschwitz.\nPrime esperienze nell'Aktion T4.\nTristemente noto ai prigionieri di Sobibor con il soprannome di \"Gasmeister\" (Maestro del gas), cominci\u00f2 la carriera nelle SS entrando a far parte nel 1940 del programma di eutanasia dei disabili fisici e mentali predisposto dal progetto Aktion T4, che ne prevedeva la sterilizzazione o l'eliminazione tramite iniezione letale o somministrazione di gas mortale.\nAll'inizio Bauer collabor\u00f2 al progetto come autista, ma estese presto il suo contributo utilizzando, i gas di scarico dei camion per l'uccisione dei disabili, secondo la sua stessa testimonianza, \u00abcollegando attraverso un tubo i gas di scarico con una stanza del laboratorio. Alcuni pazienti sono stati chiusi nella camera, ho acceso il motore di un camion: ci\u00f2 ha provocato la morte dei pazienti in otto minuti\u00bb\n\"Badmeister\" a Sobibor.\nPer la sua efficace competenza nel 1942 Bauer venne assegnato a Odilo Globo\u010dnik, comandante delle SS e della Polizia del distretto di Lublino nel Governatorato Generale.\nCon il grado di Oberscharfuhrer, nell'aprile 1942 Bauer fu assegnato come incaricato delle camere a gas al campo di sterminio di Sobibor dove rimase fino alla chiusura del lager nel dicembre 1943..\nContrariamente ad altre SS sempre curate nella loro impeccabile uniforme, Bauer, il \"badmeister\" (il sovrintendente ai bagni)), come lo chiamavano i prigionieri che ben conoscevano la sua vera funzione, era un ometto piuttosto trascurato e spesso ubriaco, maleodorante di alcol e del cloro utilizzato talora per il gas. Bauer amava ostentare nella sua camera al campo una foto di se stesso e una di tutti i suoi familiari con Adolf Hitler\nBauer si distinse nel campo di Sobibor, oltre che per le percosse impartite ai prigionieri, per un particolare uso di un suo cane dalle grandi proporzioni, un bastardo simile a un grosso sanbernardo chiamato Barry, al quale Bauer ordinava: \u00abMensch, fass den Hund! (Uomo! Azzanna quel cane!)\u00bb divertendosi cos\u00ec ad invertire il valore umano attribuendolo al cane e riservando all'ebreo quello dell'animale.\nIl 14 ottobre 1943, il giorno della rivolta dei prigionieri di Sobibor, Bauer, che nella lista compilata dal capo della sommossa Aleksandr Pe\u010derskij era tra i primi delle SS che dovevano essere uccisi prima della fuga, torn\u00f2 inaspettatamente prima del previsto da Che\u0142m dove era andato per le forniture del campo. Scoperta l'uccisione da parte dei rivoltosi della SS-Scharf\u00fchrer Kurt Beckmann, senza esitare Bauer cominci\u00f2 a sparare ai due ebrei che stavano scaricando il camion con i rifornimenti. Il suono degli spari, segnale convenuto da Pechersky per l'inizio della rivolta, diede l'avvio alla sommossa.\nDopo la guerra.\nDopo la fine della guerra Bauer fu arrestato in Austria e detenuto fino al 1946 come prigioniero di guerra in un campo statunitense.\nLiberato, torn\u00f2 a Berlino dove fu arrestato nel 1949 a seguito di un riconoscimento casuale avvenuto ad opera di due ex prigionieri ebrei di Sobibor: Samuel Lerer ed Esther Raab. Bauer si rivolse a quest'ultimo chiedendogli ironicamente sorpreso: \u00abCom'\u00e8 che siete ancora vivo?.\u00bb\nDurante il processo tenutosi nel 1950 Bauer sostenne che la sua unica funzione a Sobibor era quella di autista di camion e che, pur sapendo degli stermini di massa compiuti nel lager, egli non vi aveva mai preso direttamente parte n\u00e9 che aveva commesso atti di crudelt\u00e0 nei confronti di prigionieri. La sua dichiarazione venne confermata da due ex SS guardie del campo la SS-Oberscharf\u00fchrer Hubert Gomerski e l'Untersturmfuhrer Johann Klier.\nIl giudice tenne conto soprattutto delle testimonianze di quattro testimoni ebrei riusciti a fuggire da Sobibor che confermarono le crudelt\u00e0 commesse dal \"badmeister\" e la sua partecipazione diretta alla eliminazione degli ebrei prigionieri.\nL'8 maggio 1950, il giudice condann\u00f2 Erich Bauer a morte per crimini contro l'umanit\u00e0. La pena fu commutata in ergastolo poich\u00e9 in Germania la pena di morte era stata abolita. Bauer rimase 21 anni nella prigione di Moabit a Berlino Ovest, e durante la sua detenzione ebbe modo di confessare la sua partecipazione diretta agli omicidi di massa a Sobibor e talvolta testimoni\u00f2 anche nei processi intentati contro suoi ex colleghi SS. Bauer fu trasferito definitivamente nel carcere di Tegel, dove mori il 4 febbraio 1980."}
{"id": "2717542", "revid": "1573940", "url": "https://it.wikipedia.org/wiki?curid=2717542", "title": "Shahrest\u0101n di Abarkuh", "text": "Lo shahrest\u0101n di Abarkuh (farsi \u0634\u0647\u0631\u0633\u062a\u0627\u0646 \u0627\u0628\u0631\u06a9\u0648\u0647) \u00e8 uno degli 11 \"shahrest\u0101n\" della provincia di Yazd, il capoluogo \u00e8 Abarkuh. Lo shahrest\u0101n \u00e8 suddiviso in 2 circoscrizioni (\"bakhsh\"): "}
{"id": "2717544", "revid": "1699816", "url": "https://it.wikipedia.org/wiki?curid=2717544", "title": "Waterman &amp; Supervista", "text": ""}
{"id": "2717545", "revid": "1543377", "url": "https://it.wikipedia.org/wiki?curid=2717545", "title": "La Pedrera (Colombia)", "text": "La Pedrera \u00e8 un distretto dipartimentale della Colombia facente parte del dipartimento di Amazonas."}
{"id": "2717547", "revid": "1543377", "url": "https://it.wikipedia.org/wiki?curid=2717547", "title": "Mirit\u00ed-Paran\u00e1", "text": "Mirit\u00ed-Paran\u00e1 \u00e8 un distretto dipartimentale della Colombia facente parte del dipartimento di Amazonas."}
{"id": "2717548", "revid": "1543377", "url": "https://it.wikipedia.org/wiki?curid=2717548", "title": "Tarapac\u00e1 (Colombia)", "text": "Tarapac\u00e1 \u00e8 un distretto dipartimentale della Colombia facente parte del dipartimento di Amazonas."}
{"id": "2717549", "revid": "28712372", "url": "https://it.wikipedia.org/wiki?curid=2717549", "title": "Flat shading", "text": ""}
{"id": "2717550", "revid": "298055", "url": "https://it.wikipedia.org/wiki?curid=2717550", "title": "Chum Bucket", "text": ""}
{"id": "2717553", "revid": "16784", "url": "https://it.wikipedia.org/wiki?curid=2717553", "title": "La Victoria (Amazonas)", "text": "La Victoria \u00e8 un distretto dipartimentale della Colombia facente parte del dipartimento di Amazonas."}
{"id": "2717554", "revid": "1543377", "url": "https://it.wikipedia.org/wiki?curid=2717554", "title": "Puerto Alegr\u00eda", "text": "Puerto Alegr\u00eda \u00e8 un distretto dipartimentale della Colombia facente parte del dipartimento di Amazonas."}
{"id": "2717555", "revid": "28712452", "url": "https://it.wikipedia.org/wiki?curid=2717555", "title": "Colon retto", "text": ""}
{"id": "2717556", "revid": "1543377", "url": "https://it.wikipedia.org/wiki?curid=2717556", "title": "Puerto Arica", "text": "Puerto Arica \u00e8 un distretto dipartimentale della Colombia facente parte del dipartimento di Amazonas."}
{"id": "2717557", "revid": "1543377", "url": "https://it.wikipedia.org/wiki?curid=2717557", "title": "Puerto Santander (Amazonas)", "text": "Puerto Santander \u00e8 un distretto dipartimentale della Colombia facente parte del dipartimento di Amazonas."}
{"id": "2717558", "revid": "39224", "url": "https://it.wikipedia.org/wiki?curid=2717558", "title": "Neoplasie del retto", "text": ""}
{"id": "2717560", "revid": "124125811", "url": "https://it.wikipedia.org/wiki?curid=2717560", "title": "Trasformata di Hilbert", "text": "La trasformata di Hilbert \u00e8 una trasformata integrale, definita per un segnale generico formula_1 come:\ndove formula_3 \u00e8 la funzione o segnale trasformato; formula_4 \u00e8 la risposta impulsiva del filtro di Hilbert e il prefisso \"p.v.\" indica che l'integrale deve esistere come valore principale di Cauchy.\nLa trasformata di Hilbert \u00e8 una trasformata integrale, ovvero un'applicazione, generalmente lineare, di uno spazio di funzioni su un altro spazio di funzioni, realizzata con un integrale. Le trasformate integrali sono utili per ridurre equazioni differenziali lineari a equazioni algebriche e per l'analisi dei segnali. La trasformazione \u00e8 invertibile. L'inverso \u00e8 un'applicazione tre volte. Una doppia applicazione produce un orientamento invertito.\nIn particolare, il principale impiego della trasformata di Hilbert \u00e8 nel settore delle telecomunicazioni, poich\u00e9 consente di adattare un segnale o funzione di t al canale di comunicazione che consente di trasmetterlo in un range o intervallo prefissato di frequenze (\"banda\" del canale di comunicazione): ci\u00f2 avviene tramite lo sviluppo in componenti analogiche di bassa frequenza. Viene impiegata anche in ambito militare nei sonar per la collimazione dei bersagli.\nSi osservi che l'operazione formula_5 \u00e8 l'operazione di convoluzione tra 2 segnali formula_1 e formula_7."}
{"id": "2717565", "revid": "28712661", "url": "https://it.wikipedia.org/wiki?curid=2717565", "title": "Premio di giornalismo Saint-Vincent", "text": ""}
{"id": "2717566", "revid": "1513836", "url": "https://it.wikipedia.org/wiki?curid=2717566", "title": "Okean El'zy", "text": "Okean El'zy () \u00e8 un gruppo musicale ucraino formatosi nel 1994 a Leopoli. Il cantante e frontman della band \u00e8 Svyatoslav Vakarchuk. Gli Okean El'zy sono conosciuti nella maggior parte dei paesi della CSI. Nell'aprile 2007 Okean El'zy \u00e8 stato premiato agli Ukrainian Rock Awards come Miglior gruppo rock.\nStoria.\nLa band Okean El'zy \u00e8 stata fondata nel 1994 da 4 giovani ragazzi di Leopoli, Ucraina.\nIl loro primo concerto si \u00e8 tenuto al Leopoli Opera Theatre il 14 gennaio 1995. Poco tempo dopo hanno pubblicato una demo, denominata semplicemente \"DEMO 94-95\". Nel 1995 hanno inoltre partecipato per la prima volta nei due maggiori festival di musica ucraina, il Chervona Ruta e il Melodiya.\nNel 1996 la band si \u00e8 imposta nel circuito dei festival musicali ucraini ed internazionali, partecipando al Sribna Pidkova Festival, l'Alternative 2, il Perlyny Sezonu, il Tavriyski Ihry, l'Hernsbach, il Trash 96 e il RFI 96. Nello stesso anno si sono esibiti nella capitale ucraina come artisti di supporto per i Deep Purple. Nel dicembre 1996 hanno pubblicato il loro singolo di debutto \"Budynok zi skla\". Per presentare il maxi-singolo, sul canale televisivo ucraino TV Channel TET \u00e8 stato trasmesso un documentario dedicato al gruppo musicale.\nNel 1997 hanno intrapreso una mini tourn\u00e9e internazionale nel sud Francia e della Germania occidentale, per poi terminare con un concerto finale a Leopoli. l'anno successivo il gruppo si \u00e8 spostato a Kiev per lavorare al loro album di debutto \"Tam, de nas nema\". Il video ufficiale dell'omonimo singolo \u00e8 stato il primo videoclip di un artista ucraino ad essere trasmesso su MTV Russia e MCM Channel.\nAll'inizio del 1999 hanno iniziato a lavorare sul secondo album \"Ya na Nebi Buv\", che \u00e8 stato pubblicato l'anno successivo. Nel mese di maggio il gruppo si \u00e8 esibito per la prima volta in Russia al Festival Maxidrom, davanti a migliaia di persone."}
{"id": "2717569", "revid": "220256", "url": "https://it.wikipedia.org/wiki?curid=2717569", "title": "Deipara", "text": ""}
{"id": "2717570", "revid": "1543377", "url": "https://it.wikipedia.org/wiki?curid=2717570", "title": "Athletic Club 1957-1958", "text": "La pagina racchiude la rosa dell'Athletic Club nella stagione 1957-58\nRosa.\n \n \n \n \nStaff tecnico.\n\"Come da politica societaria la squadra \u00e8 composta interamente da giocatori nati in una delle sette province di Euskal Herria o cresciuti calcisticamente nel vivaio di societ\u00e0 basche.\""}
{"id": "2717571", "revid": "220256", "url": "https://it.wikipedia.org/wiki?curid=2717571", "title": "Dei genetrix", "text": ""}
{"id": "2717572", "revid": "671029", "url": "https://it.wikipedia.org/wiki?curid=2717572", "title": "Cercle des Nageurs de Marseille", "text": "Il CN de Marseille \u00e8 una societ\u00e0 francese che si occupa di nuoto e pallanuoto, con sede a Marsiglia.\nStoria.\nFra gli sport acquatici il club \u00e8 uno dei pi\u00f9 antichi e prestigiosi al mondo, fondato nel 1921. Obiettivo del club, come recita il primo articolo del suo statuto, \u00e8 quello di \u201cdiffondere, attraverso i suoi membri, ma soprattutto attraverso la giovent\u00f9, l'insegnamento dello sport\u201d.\nFondatore del club \u00e8 Fernand David, nuotatore marsigliese che partecip\u00f2 ai Giochi Olimpici di Anversa, il quale, una volta ritornato a casa, decise di allenare un piccolo gruppo di appassionati. Causa assenza di strutture, il gruppo si allenava nel mare.\n\u00c8 Eug\u00e8ne Tisson, il cui figlio Philippe diverr\u00e0 successivamente un grande nuotatore, a presiedere per primo quello che sar\u00e0 il pi\u00f9 grande club di sport acquatici in Francia. Inizialmente esso si occupava oltre che di nuoto e pallanuoto, anche di tuffi e salvataggio, che successivamente furono per\u00f2 abbandonati.\nNel 1924 Jean Alezard, commerciante marsigliese nonch\u00e9 sindaco di Moustiers-Sainte-Marie, diviene il nuovo presidente, assumendo il timone della societ\u00e0 fino alla sua morte, avvenuta nel 1966. I successi arrivano presto, grazie alle chiamate nella selezione nazionale in occasione delle olimpiadi del 1924 e 1928 del nuotatore Salavator Pelegry e della sorella Bienna, tesserati per il club.\nNel 1932 viene inaugurata la prima piscina (d'acqua marina) in un periodo nel quale la squadra di pallanuoto dominava fra le altre squadre del sud della Francia, mentre la forza egemone a livello nazionale era il Tourcoing.\nUn'ascesa frenata solo dalla seconda guerra mondiale e dall'occupazione nazista, le quali lasciarono i tre quarti delle strutture completamente distrutte.\nA partire dal 1950, dopo aver ottenuto la concessione della spiaggetta, il club prende di nuovo il via e nel 1956 viene inaugurata la prima piscina ad acqua dolce, battezzata Jean Alezard.\nNel 1966, in seguito al decesso di Alezard, l'industriale della carta Albert Vahouni assume la presidenza del club e l'anno successivo viene costruita la piscina olimpica.\nAttuale presidente del club \u00e8 Paul Leccia, in carica dal 1990.\nPalmar\u00e8s.\nLa squadra pallanotistica \u00e8 la principale sul territorio francese con ben 34 titoli nazionali all'attivo, nonch\u00e9 la squadra che pu\u00f2 vantare il maggior numero di partecipazioni in Eurolega, con 41 presenze su 45 edizioni totali, pur senza successi a livello continentale.\nAnche la sezione di nuoto contribuisce notevolmente ai fasti del club, vincendo tutti i titoli nazionali dal 1961 al 1973, nel 1975 e ancora ininterrottamente dal 1977 al 1993. Non riuscir\u00e0 pi\u00f9 a ripetersi fino al 2008.\nNuotatori del calibro di Alex Jany, Joseph Bernardo, Robert Christophe, Jean-Jacques Moine e pi\u00f9 recentemente Fr\u00e9d\u00e9rick Bousquet, Fabien Gilot e Gr\u00e9gory Mallet hanno fatto o fanno tuttora parte del CN Marsiglia."}
{"id": "2717573", "revid": "1935652", "url": "https://it.wikipedia.org/wiki?curid=2717573", "title": "Phomopsis viticola", "text": "Phomopsis viticola (Sacc. 1915) Sacc.\n\u00e8 un fungo ascomicete agente causale della necrosi corticale della vite (impropriamente chiamata escoriosi). Colpisce prevalentemente i tralci di uno \u2013 due anni, provocando la comparsa di aree bruno \u2013 violacee costellate di tacche pi\u00f9 chiare di varie dimensioni. Sulle foglie si osservano piccole macchie necrotiche che possono estendersi fino a interessare l'intera superficie. I grappoli vengono colpiti raramente.\nGi\u00e0 negli anni cinquanta del Novecento la malattia era stata rilevata in alcuni vigneti del Veneto, identificata come \"Guignardia baccae\" e chiamata escoriosi. In seguito \u00e8 stato identificato il vero agente responsabile della patologia, ma il termine escoriosi viene tuttora impiegato, anche se dovrebbe essere riservato per designare \"Guignardia baccae\", agente di una malattia simile al marciume nero della vite.\nBiologia ed epidemiologia.\n\"Phomopsis viticola\" \u00e8 un parassita facoltativo specifico per la famiglia delle Vitaceae.\nSverna sia come micelio nelle gemme che come picnidio nei tralci infetti e nelle foglie a terra. Durante l'inverno, i picnidi formatisi in autunno maturano, finch\u00e9 verso la fine dell'inverno iniziano a formarsi le picnidiospore (anche chiamate conidi). In primavera in concomitanza di periodi piovosi e temperature fresche si ha l'avvio delle infezioni primarie, mediante liberazione (grazie alle piogge) dei conidi contenuti nei picnidi, che penetrano per via stomatica oppure attraverso lesioni presenti sui giovani tralci. Le picnidiospore germinano sui tralci in 4 ore a 25\u00a0\u00b0C (condizioni ottimali); a temperature di 15 \u2013 18\u00a0\u00b0C sono necessarie 7 \u2013 10 ore di bagnatura.\nLe picnidiospore possono germinare a temperature comprese tra 1 e 32\u00a0\u00b0C, con un optimum a 20 - 23\u00a0\u00b0C e 100% di umidit\u00e0 relativa, condizioni alle quali l'infezione avviene in poche ore.\nI sintomi compaiono 20 \u2013 30 giorni dopo l'infezione. I giovani germogli tra i 3 e i 10 cm di lunghezza sono i pi\u00f9 sensibili all'attacco. In estate l'attivit\u00e0 del fungo tende a diminuire, ma le infezioni sono ancora possibili.\nL'innesto rappresenta una delle principali modalit\u00e0 di trasmissione della malattia, in quanto il patogeno si trasmette da una zona all'altra con le barbatelle ottenute da marze infette.\nLe cultivar pi\u00f9 sensibili all'attacco sono:\nSintomatologia ed identificazione.\nGli attacchi primari interessano solitamente i primi 4 \u2013 5 internodi dei tralci di 1 \u2013 2 anni, sui quali compaiono piccole macchie scure al centro che si estendono originando fessurazioni longitudinali larghe pochi millimetri, di colore violaceo o brunastro, che possono confluire e portare in caso di forte attacco, alla rottura dei sarmenti. In genere tali lesioni sono costellate da tacche pi\u00f9 chiare di dimensioni variabili. In corrispondenza delle aree colpite si osserva l'imbiancamento dei tralci e la formazioni di punti neri che costituiscono i corpi fruttiferi (picnidi) del fungo.\nDurante la potatura invernale la presenza della malattia pu\u00f2 essere rilevata osservando i tralci colpiti che appaiono scoloriti con epidermide grigio biancastra ricoperta di picnidi nerastri. La base dei tralci, prevalentemente nella zona degli internodi, presenta tacche nerastre lunghe fino a 5 cm, isolate o confluenti.\nNel corso degli attacchi primaverili si pu\u00f2 avere l'aborto delle gemme, con la comparsa di tralci nudi facilmente identificabili. Intorno alle gemme si formano degli imbrunimenti che possono estendersi fino agli internodi e si ricoprono di picnidi.\nSulle foglie, in estate compaiono tra le nervature principali piccole macchie necrotiche circondate da un alone clorotico che si estendono fino ad interessare l'intera superficie e a perforarsi. Se l'attacco \u00e8 grave la foglia cade, mentre il picciolo rimane ancora sul tralcio per qualche tempo. Piccole lesioni necrotiche possono comparire anche sui piccioli e sui rachidi.\nSul grappolo i sintomi di necrosi corticale si riscontrano raramente; quando viene colpito pu\u00f2 presentarsi spargolo in seguito agli aborti fiorali primaverili, con acini poco turgidi che assumono una colorazione violacea dopo l'invaiatura e possono ricoprirsi di punti scuri che costituiscono le fruttificazioni picnidiche; il rachide si presenta imbrunito.\nCon il progredire della malattia si osserva il disseccamento di intere branche. Se gli attacchi sono gravi i giovani germogli si presentano rachitici, gli internodi corti e le gemme basali non germogliano. Esiste un decorso fulminate della patologia che porta alla morte della pianta in breve tempo.\nL'indebolimento della pianta provoca una riduzione del raccolto in termini di quantit\u00e0 e di qualit\u00e0 e pu\u00f2 rendere difficoltosa la potatura dell'anno successivo per la morte delle gemme basali.\nIn caso di dubbio, un metodo efficace per identificare gli attacchi di \"Phomopsis viticola\", consiste nel porre sezioni di tralci colpiti in una camera umida, costituita da una scatola, un recipiente o un semplice sacco di plastica con carta assorbente umida. Dopo qualche giorno di incubazione a 20 \u2013 25\u00a0\u00b0C i picnidi emettono dei cirri bianco-giallastri visibili a occhio nudo. Tali cirri sono costituiti da spore e da essudati del conidioforo.\nMorfologia.\nI picnidi sono nerastri, dal diametro di 0,2 \u2013 0,5 mm. Sono uniloculari ed negli stadi iniziali di sviluppo di forma discoidale ed immersi nella matrice. A maturit\u00e0 emergono in superficie, diventano globosi e liberano i conidi (detti picnidiospore) attraverso un osti\u00f2lo apicale.\nI conidiofori presenti nei cirri portati sui picnidi sono cilindrici, enteroblastici, di tipo phialide ed emettono conidi in masse gelatinose.\nLe picnidiospore, contenute nei picnidi, sono unicellulari, ialine e sono di tue tipi: \"conidi alfa\", dalle dimensioni di 7 \u201310 x 24 \u00b5m, di forma ovoidale o fusiforme, in grado di germinare e \"conidi beta\" (18 \u2013 30 x 0,5 \u2013 1 \u00b5m) filimorfi e ricurvi non in grado di germinare se non in substrato artificiale e la cui funzione \u00e8 ancora sconosciuta.\nLotta.\nLa lotta contro la necrosi corticale della vite si base prevalentemente su interventi preventivi volti ad evitare il lussureggiamento della vegetazione e ad eliminare le fonti di inoculo.\nNei vigneti interessati dalla malattia negli anni precedenti \u00e8 opportuno intervenire al germogliamento eseguendo un trattamento con zolfo bagnabile (ammesso in agricoltura biologica) alle dosi di 2\u00a0kg/hl seguito da altri 3 \u2013 4 trattamenti alla distanza di circa 10 giorni con dosi pi\u00f9 ridotte (1\u00a0kg/hl). Nei casi pi\u00f9 gravi \u00e8 opportuno eseguire un trattamento prima della ripresa vegetativa per eliminare le forme ibernanti del patogeno. Per i trattamenti possono essere impiegati anche fungicidi a base di mancozeb e metiram, non ammessi per\u00f2 in agricoltura biologica, effettuando due interventi alla distanza di 8\u00a0\u2013 12 giorni alle dosi massime ammesse in etichetta. I trattamenti effettuati contro peronospora, oidio e marciume nero, esplicano un'azione collaterale anche nei confronti della necrosi corticale."}
{"id": "2717574", "revid": "599013", "url": "https://it.wikipedia.org/wiki?curid=2717574", "title": "Juan Antonio L\u00f3pez", "text": "Carriera.\nCresciuto nell'Alav\u00e9s, debutta in prima squadra esordendo nella Segunda Divisi\u00f3n spagnola. Nella stagione 1957-1958 viene acquistato dall'Athletic Bilbao: con i \"rojiblancos\" milita per cinque stagioni nelle quali \u00e8 spesso relegato al ruolo di \"vice\" di Carmelo Cedr\u00fan.\nNel 1962 viene ceduto all'Espanyol, con cui si guadagna una promozione nella Primera Divisi\u00f3n, giocandovi anche l'anno successivo.\nTermina la carriera al termine della stagione 1965-1966 dopo un'esperienza al Recreativo Huelva."}
{"id": "2717579", "revid": "433895", "url": "https://it.wikipedia.org/wiki?curid=2717579", "title": "Tempo di otturazione", "text": ""}
{"id": "2717582", "revid": "3115", "url": "https://it.wikipedia.org/wiki?curid=2717582", "title": "Nebris", "text": "Nebris (o nebride, sostantivo femminile, dal greco , derivato da , cerbiatto) \u00e8 una pelle di cerbiatto, simile a un'egida, originariamente indossata come capo d'abbigliamento di cacciatori e poi attribuito a Dioniso (Euripide, \"Le Baccanti\", 99, 125, 157, 790; Aristofane, \"Le rane\", 1209; Dionigi il Periegeta, 702, 946; Rufo Festo Avieno, 1.129), e adottato di conseguenza dai suoi adepti in processioni e cerimonie che si tenevano in suo onore durante le celebrazioni liturgiche delle Dionisie.\nUna xilografia dall'opera \"Vases\" di Sir William Hamilton (I, 37), riproduce una sacerdotessa di Bacco nell'atto di offrire un \"nebris\" al dio o a uno dei suoi ministri. \nNelle opere di arte antica la si vede non solo indosso a menadi e baccanti maschi, ma anche a figure di Pan e di Satiri. \n\u00c8 comunemente indossata allo stesso modo dell'egida, o pelle di capra, legando le due gambe anteriori sopra la spalla destra in modo da permettere al corpo della pelle di coprire il lato sinistro di chi la indossa (Ovidio, \"Metamorfosi\", VI, 593)."}
{"id": "2717589", "revid": "110157", "url": "https://it.wikipedia.org/wiki?curid=2717589", "title": "Sassenberg", "text": "Sassenberg \u00e8 una citt\u00e0 di 14.264 abitanti della Renania Settentrionale-Vestfalia, in Germania.\nAppartiene al distretto governativo (\"Regierungsbezirk\") di M\u00fcnster e al circondario (\"Kreis\") di Warendorf (targa WAF)."}
{"id": "2717590", "revid": "125389132", "url": "https://it.wikipedia.org/wiki?curid=2717590", "title": "Transmission Control Protocol", "text": "In telecomunicazioni e informatica il Transmission Control Protocol (TCP) \u00e8 un protocollo di rete a pacchetto di livello di trasporto, appartenente alla suite di protocolli Internet, che si occupa di \"controllo della trasmissione\" ovvero rendere \"affidabile\" la comunicazione dati in rete tra mittente e destinatario. Definito nella RFC 793, su di esso si appoggia gran parte delle applicazioni della rete Internet, \u00e8 presente solo sui terminali di rete (host) e non sui nodi interni di commutazione della rete di trasporto, implementato come strato software di rete all'interno del sistema operativo di un host, e il terminale in trasmissione o in ricezione vi accede attraverso l'uso di opportune chiamate di sistema definite nelle API di sistema.\nDescrizione.\nIl TCP pu\u00f2 essere classificato al livello trasporto (level 4) del modello di riferimento OSI, e di solito \u00e8 usato in combinazione con il protocollo di livello rete (OSI level 3) IP.\nNel modello TCP/IP il protocollo TCP occupa il livello 4, trasporto.\nIn linea con i dettami del livello di trasporto stabiliti dal modello ISO/OSI e con l'intento di superare il problema della mancanza di affidabilit\u00e0 e controllo della comunicazione sorto con l'interconnessione su vasta scala di reti locali in un'unica grande rete geografica, TCP \u00e8 stato progettato e realizzato per utilizzare i servizi offerti dai protocolli di rete di livello inferiore (IP e protocolli di livello fisico e livello datalink) che definiscono efficacemente il modo di trasferimento sul canale di comunicazione, ma che non offrono alcuna garanzia di affidabilit\u00e0 sulla consegna in termini di ritardo, perdita ed errore dei pacchetti informativi trasmessi, sul controllo di flusso tra terminali e sul controllo della congestione di rete, supplendo quindi ai problemi di cui sopra e costruendo cos\u00ec un affidabile canale di comunicazione tra due processi applicativi di rete. Il canale di comunicazione cos\u00ec costruito \u00e8 composto da un flusso bidirezionale di byte a seguito dell'instaurazione di una connessione agli estremi tra i due terminali in comunicazione. Inoltre alcune funzionalit\u00e0 di TCP sono vitali per il buon funzionamento complessivo di una rete IP. Sotto questo punto di vista TCP pu\u00f2 essere considerato come un protocollo di rete che si occupa di costruire connessioni e garantire affidabilit\u00e0 su una rete IP sottostante che \u00e8 sostanzialmente di tipo \"best-effort\".\nIl TCP nacque nel 1970 come frutto del lavoro di un gruppo di ricerca del Dipartimento della Difesa statunitense. I suoi punti di forza sono l'alta affidabilit\u00e0 e robustezza. La sua popolarit\u00e0 si deve anche ad una sua implementazione diffusa dalla Universit\u00e0 di Berkeley, rilasciata in California sotto forma di sorgenti (\"TCP Berkeley\"). Molte tuttavia sono le implementazioni e sviluppi che si sono succeduti nel tempo come evoluzioni e miglioramenti (es. \"TCP Tahoe\", \"TCP Reno\", \"TCP New Reno\").\nConfronto con UDP.\nLe principali differenze tra TCP e UDP (\"User Datagram Protocol\"), l'altro principale protocollo di trasporto della suite di protocolli Internet, sono: \nL'utilizzo del protocollo TCP rispetto a UDP \u00e8, in generale, preferito quando \u00e8 necessario avere garanzie sulla consegna dei dati o sull'ordine di arrivo dei vari segmenti (come per esempio nel caso di trasferimenti di file).\nAl contrario UDP viene principalmente usato quando l'interazione tra i due host \u00e8 idempotente o nel caso si abbiano forti vincoli sulla velocit\u00e0 e l'economia di risorse della rete (es. streaming in tempo reale, videogiochi multiplayer).\nSegmento TCP.\nLa PDU di TCP \u00e8 detta \"segmento\". Ciascun segmento viene normalmente imbustato in un pacchetto IP, ed \u00e8 costituito dall'intestazione (header) TCP e da un carico utile (in inglese payload), ovvero i dati provenienti dal livello applicativo (es.: HTTP). I dati contenuti nell'intestazione costituiscono un canale di comunicazione tra TCP mittente e TCP destinatario, che viene utilizzato per realizzare le funzionalit\u00e0 dello strato di trasporto e non \u00e8 accessibile agli strati dei livelli superiori.\nUn segmento TCP \u00e8 cos\u00ec strutturato:\nConnessione.\nPrima ancora del trasferimento dei dati su canale di comunicazione e delle operazioni di controllo di trasmissione sul flusso dei dati in ricezione, in trasmissione TCP si occupa di instaurare la connessione agli estremi tra i processi applicativi dei terminali in comunicazione attraverso la definizione del socket ovvero coppia indirizzo IP, porta sia del mittente che del destinatario. Si ricorda invece che la commutazione interna nei nodi della rete di trasporto dati segue invece tipicamente la commutazione di pacchetto ovvero senza circuito o connessione fissa dedicata tipica invece della commutazione di circuito. Il fine della connessione TCP \u00e8 in ogni caso il riservamento di risorse tra processi applicativi che si scambiano informazioni o servizi tra loro (es. server e client). Al termine della connessione, TCP attua la fase dell'abbattimento della connessione. Le due procedure sono distinte e descritte a seguito. L'implementazione di applicazioni di connessione di rete a pacchetto ricade nell'ambito della cosiddetta programmazione socket.\nApertura di una connessione - \"Three-way handshake\".\nLa procedura utilizzata per instaurare in modo affidabile una connessione TCP tra due host \u00e8 chiamata \"three-way handshake\" (stretta di mano in 3 passaggi), indicando la necessit\u00e0 di scambiare 3 messaggi tra host mittente e host ricevente affinch\u00e9 la connessione sia instaurata correttamente.\nConsideriamo ad esempio che l'host A intenda aprire una connessione TCP con l'host B; i passi da seguire quindi sono:\nIl terzo segmento non sarebbe, idealmente, necessario per l'apertura della connessione in quanto gi\u00e0 dopo la ricezione da parte di A del secondo segmento, entrambi gli host hanno espresso la loro disponibilit\u00e0 all'apertura della connessione. Tuttavia esso risulta necessario al fine di permettere anche all'host B una stima del timeout iniziale, come tempo intercorso tra l'invio di un segmento e la ricezione del corrispondente ACK.\nIl flag SYN risulta utile nell'implementazione pratica del protocollo, e nella sua analisi da parte dei firewall: nel traffico TCP i segmenti SYN stabiliscono \"nuove\" connessioni, mentre quelli con il flag non attivo appartengono a connessioni gi\u00e0 instaurate.\nI segmenti utilizzati durante l'handshake sono solitamente 'solo header', ossia hanno il campo \"Data\" vuoto essendo questa una fase di sincronizzazione tra i due host e non di scambio di dati.\nIl three-way handshake si rende necessario poich\u00e9 la sequenza numerica (ISN) non \u00e8 legata ad un clock generale della rete, inoltre ogni pacchetto IP pu\u00f2 avere il proprio modo di calcolare l'Initial Sequence Number. Alla ricezione del primo SYN non \u00e8 possibile sapere se la sequenza ricevuta appartenga ad un ritardo dovuto ad una precedente connessione. Tuttavia, viene memorizzata l'ultima sequenza usata nella connessione, potendo cos\u00ec essere richiesta la verifica all'host mittente del SYN appartenente alla vecchia connessione.\nChiusura di una connessione - \"doppio two-way handshake\".\nDopo che \u00e8 stata stabilita, una connessione TCP non \u00e8 considerata una singola connessione bidirezionale, ma piuttosto come l'interazione di due connessioni monodirezionali; pertanto, ognuna delle parti dovrebbe terminare la \"propria\" connessione. Possono esistere anche \"connessioni chiuse a met\u00e0\", in cui solo uno dei due host ha chiuso la connessione poich\u00e9 non ha pi\u00f9 nulla da trasmettere, ma pu\u00f2 (e deve) ancora ricevere i dati dall'altro host.\nLa chiusura della connessione si pu\u00f2 effettuare in due modi: con un handshake a tre vie, in cui le due parti chiudono contemporaneamente le rispettive connessioni, o con uno a quattro vie (o meglio 2 separati handshake), in cui le due connessioni vengono chiuse in tempi diversi.\nL'handshake a 3 vie per la chiusura della connessione \u00e8 omologo a quello usato per l'apertura della connessione, con la differenza che il flag utilizzato \u00e8 il FIN invece del SYN. Un host invia un segmento con la richiesta FIN, l'altro risponde con un FIN + ACK, infine il primo manda l'ultimo ACK, e l'intera connessione viene terminata.\nIl doppio handshake a 2 vie invece viene utilizzato quando la disconnessione non \u00e8 contemporanea tra i due host in comunicazione. In questo caso uno dei due host invia la richiesta di FIN, e attende l'ACK di risposta; l'altro terminale far\u00e0 poi altrettanto, generando quindi un totale di 4 segmenti.\n\u00c8 possibile anche una modalit\u00e0 pi\u00f9 aggressiva di chiusura della connessione, settando il flag di RESET nel segmento interrompendo la connessione in entrambe le direzioni. Il TCP che riceve un RESET chiude la connessione interrompendo ogni invio di dati.\nMultiplazione e porte.\nCiascuna connessione TCP attiva \u00e8 associata a un socket aperto da un processo (il socket \u00e8 lo strumento offerto dal sistema operativo alle applicazioni per usare le funzionalit\u00e0 della rete). TCP si occupa di smistare i dati tra le connessioni attive ed i relativi processi. Per questo, a ciascuna connessione tra due host viene associato un numero di porta su ciascuno dei due host, che \u00e8 un intero senza segno a 16 bit (0-65535), contenuto nell'apposito campo dell'header.\nUna connessione TCP sar\u00e0 quindi identificata dagli indirizzi IP dei due host e dalle porte utilizzate sui due host.\nIn questo modo, un server pu\u00f2 accettare connessioni da pi\u00f9 client contemporaneamente attraverso una o pi\u00f9 porte, un client pu\u00f2 stabilire pi\u00f9 connessioni verso pi\u00f9 destinazioni, ed \u00e8 anche possibile che un client stabilisca contemporaneamente pi\u00f9 connessioni indipendenti verso la stessa porta dello stesso server.\nServer e Client.\nI due processi che comunicano attraverso una connessione TCP hanno ruoli diversi:\nLe porte conosciute e registrate sono quindi utilizzate dai processi server, e sono convenzionalmente associate a particolari servizi, in modo che un client sappia a quale porta connettersi per raggiungere un determinato server.\nIl processo server, che \u00e8 in ascolto su una certa porta, rimane bloccato in attesa che un client si colleghi. Il processo client richiede di stabilire una connessione verso un determinato server su una determinata porta. Normalmente la porta sorgente usata dal client viene allocata dinamicamente dal sistema operativo del client. Quando il TCP stabilisce la connessione, a entrambi i processi viene assegnato un socket tramite cui essi possono comunicare tra loro. Tipicamente il processo server effettua una fork, affida al figlio il compito di comunicare con il nuovo client e si rimette in ascolto. Da questo punto in poi, client e server hanno ruoli simmetrici, e utilizzano gli stessi strumenti per comunicare attraverso il socket.\nAffidabilit\u00e0 della comunicazione.\nConsegna ordinata ed eliminazione di duplicati.\nIl Sequence number, o numero di sequenza, serve a identificare e posizionare in maniera ordinata il carico utile del segmento TCP all'interno del flusso di dati. Con la trasmissione tipica a commutazione di pacchetto della rete dati infatti ciascun pacchetto pu\u00f2 seguire percorsi diversi in rete e giungere fuori sequenza in ricezione.\nIn ricezione TCP si aspetta di ricevere il segmento successivo all'ultimo segmento ricevuto in ordine, ovvero, quello il cui numero di sequenza \u00e8 pari al numero di sequenza dell'ultimo pervenuto in ordine, pi\u00f9 la dimensione del carico utile del segmento in attesa (cio\u00e8 del suo campo Data).\nIn relazione al numero di sequenza TCP il ricevente attua le seguenti procedure:\nRiscontro dei pacchetti e ritrasmissione.\nPer ogni segmento ricevuto in sequenza inoltre TCP lato ricevente invia un Acknowledgment Number o numero di riscontro dell'avvenuta ricezione. \"Il numero di riscontro presente in un segmento riguarda il flusso di dati nella direzione opposta\". In particolare, il numero di riscontro inviato da A (Ricevente) a B \u00e8 pari al numero di sequenza atteso da A e, quindi, riguarda il flusso di dati da B ad A, una sorta di report su ci\u00f2 che \u00e8 stato ricevuto.\nIn particolare il protocollo TCP adotta la politica di Conferma cumulativa, ovvero l'arrivo di numero di riscontro indica al TCP trasmittente che il ricevente ha ricevuto e correttamente inoltrato al proprio processo applicativo il segmento avente numero di sequenza pari al numero di riscontro indicato (-1) ed anche \"tutti i segmenti ad esso precedenti\". Per tale motivo TCP lato trasmittente mantiene temporaneamente in un buffer una copia di tutti i dati inviati, ma non ancora riscontrati: quando questi riceve un numero di riscontro per un certo segmento, deduce che tutti i segmenti precedenti a quel numero sono stati ricevuti correttamente liberando il proprio buffer dai dati. La dimensione massima dei pacchetti riscontrabili in maniera cumulativa \u00e8 specificata dalle dimensioni della cosiddetta finestra scorrevole.\nPer evitare tempi di attesa troppo lunghi o troppo corti per ciascun segmento inviato TCP lato trasmittente avvia un timer, detto \"timer di ritrasmissione RTO\" (Retransmission Time Out): se questi non riceve un ACK di riscontro per il segmento inviato prima che il timer scada, TCP assume che tutti i segmenti trasmessi a partire da questo siano andati persi e quindi procede alla ritrasmissione.\nSi noti che, in TCP, il meccanismo dei numeri di riscontro non permette al ricevitore di comunicare al trasmettitore che un segmento \u00e8 stato perso, ma alcuni dei successivi sono stati ricevuti (meccanismo ad \"Acknowledgment Number negativi\"), quindi \u00e8 possibile che per un solo pacchetto perso ne debbano essere ritrasmessi molti. Questo comportamento non ottimale \u00e8 compensato dalla semplicit\u00e0 del protocollo.\nQuesta tecnica \u00e8 detta Go-Back-N (vai indietro di N segmenti); l'alternativa, ovvero progettare il protocollo in modo tale che solo i pacchetti effettivamente persi vengano ritrasmessi, \u00e8 detta Selective Repeat (ripetizione selettiva); l'utilizzo per\u00f2 di alcuni campi permette l'utilizzo della ripetizione selettiva.\nI numeri di riscontro e i relativi timer di ritrasmissione permettono quindi di realizzare la consegna affidabile, ovvero di garantire che tutti i dati inviati siano comunque consegnati nel caso in cui qualche pacchetto possa essere perso nel transito attraverso la rete (controllo di errore in termini di riscontro di trasmissione).\nControllo di flusso.\nL'affidabilit\u00e0 della comunicazione in TCP \u00e8 garantita anche dal cosiddetto controllo di flusso ovvero far in modo che il flusso di dati in trasmissione non superi le capacit\u00e0 di ricezione ovvero di memorizzazione del ricevente con perdita di pacchetti e maggior peso e latenze nelle successive richieste di ritrasmissione. Viene attuato attraverso la specifica da parte del destinatario di un opportuno campo noto come RCV_WND (finestra di ricezione), variabile dinamica (ossia dipendente dallo spazio disponibile) che specifica il numero massimo di segmenti ricevibili dal destinatario. Definito:\nallora necessariamente, dovendo TCP evitare l'overflow del proprio buffer, si avr\u00e0:\nRCV_WND = \"RcvBuffer\" - [\"LastByteRcvd\" - \"LastByteRead\"]\ndove ovviamente per negare l'overflow:\n\"RcvBuffer\" \u2265 [\"LastByteRcvd\" - \"LastByteRead\"]\nA sua volta il mittente terr\u00e0 traccia dell'ultimo byte mandato e dell'ultimo byte per cui si \u00e8 ricevuto l'ACK affinch\u00e9 esso non mandi in overflow il buffer del destinatario.\nSi noti come, qualora la finestra di ricezione fosse vuota (RCV_WND == 0), il mittente continuer\u00e0 ad inviare segmenti di un byte, in modo tale da garantire la sincronizzazione tra mittente e destinatario..\nProblemi nel controllo di flusso in TCP.\nEsistono alcuni problemi nel controllo di flusso in TCP che si verificano sia lato trasmettitore che lato ricevitore. Tali problemi vanno sotto il nome di Silly window syndrome ed hanno effetti e cause diverse a seconda del lato.\nSilly window lato ricevitore: se il ricevitore svuota molto lentamente il buffer di ricezione, solo quando il ricevitore estrae informazioni dal buffer di ricezione si libera un piccolo spazio (Receive Window molto piccola) e tale valore di Receive Window viene comunicato indietro al trasmettitore. il problema \u00e8 che ora, il trasmettitore usa una finestra di trasmissione molto stretta e quindi pu\u00f2 succedere che esso sia costretto ad inviare dei segmenti molto corti rispetto all\u2019header canonico di 20 byte, con conseguente abbassamento dell\u2019efficienza della trasmissione.\nPer mitigare questo problema il TCP fa in modo che il ricevitore \"menta\" al trasmettitore indicando una finestra nulla sino a che il suo buffer di ricezione non si \u00e8 svuotato per met\u00e0 o per una porzione almeno pari al MSS (=Maximun Segment Size), evitando cos\u00ec che il trasmettitore invii segmenti molto corti che limitino l\u2019efficienza della trasmissione.\nTale algoritmo risolutivo viene chiamato algoritmo di Clark.\nSilly window lato trasmettitore: si verifica quando l\u2019applicazione genera dati molto lentamente. Dal momento che il TCP legge i dati che sono presenti nel buffer di trasmissione creando dei segmenti che invia dall\u2019altra parte, nel caso in cui l\u2019applicazione generi i dati molto lentamente l\u2019entit\u00e0 TCP potrebbe essere forzata a creare segmenti molto corti (e con tanto overhead).\nLa soluzione si chiama algoritmo di Nagle, per cui il TCP sorgente invia la prima porzione di dati anche se corta, e quando \u00e8 il momento di creare nuovi segmenti, tali segmenti, vengono creati solamente se il buffer d\u2019uscita contiene dati sufficienti per riempire un MSS oppure anche quando riceve un riscontro valido.\nControllo di congestione.\nInfine l'ultimo tipo di controllo effettuato da TCP per garantire affidabilit\u00e0 alla comunicazione \u00e8 il cosiddetto controllo della congestione ovvero far in modo che si limitino il pi\u00f9 possibile fenomeni di congestione all'interno della rete per eccessivo traffico sui dispositivi di rete con perdita di pacchetti in transito e maggior peso e latenze nelle successive richieste di ritrasmissione, modulando nel tempo la quantit\u00e0 di dati in trasmissione in funzione dello stato interno di congestione. La particolarit\u00e0 di tale controllo \u00e8 che viene effettuato agendo sulla trasmissione agli estremi cio\u00e8 sui terminali di rete e non attraverso la commutazione interna alla rete grazie alle informazioni deducibili dal terminale stesso sullo stato della trasmissione dei pacchetti. Nello specifico, una volta \"stimato\" lo stato di congestione interno della rete avendo scelto come parametro di riferimento la perdita di pacchetti trasmessi desunta dai mancati ACK di riscontro dei pacchetti stessi, tale controllo viene poi attuato attraverso la definizione da parte del mittente di un opportuno campo noto come C_WND (finestra di congestione) la quale assegna, dinamicamente nel tempo, il numero massimo di segmenti da trasmettere al destinatario.\nI timer del TCP.\nTimer di ritrasmissione(RTO-&gt;Retrasmission Time Out).\nCome descritto sopra, il timer di ritrasmissione serve a verificare che ciascun segmento trasmesso venga riscontrato.\nLa corretta impostazione di questo timer \u00e8 difficile ma molto importante, in quanto un timer troppo breve comporta ritrasmissioni inutili (il timer scatta mentre il riscontro o il pacchetto sono ancora in viaggio), mentre un timer troppo lungo comporta attese in caso di effettiva perdita di pacchetti. Ovviamente tale intervallo dovr\u00e0 essere almeno pari al Round Trip Time cio\u00e8 al tempo di percorrenza a due vie di un pacchetto per tornare al mittente sotto forma di ACK. Tale RTT, per la natura intrinseca della commutazione di pacchetto interna alla rete, \u00e8 tipicamente variabile in maniera aleatoria. TCP allora aggiusta continuamente il timer di ritrasmissione basandosi su una stima a media mobile del Round Trip Time.\nTimer di persistenza.\nCome spiegato sopra, il TCP utilizza il metodo della finestra scorrevole per gestire il controllo di flusso di dati che il ricevente \u00e8 in grado di accettare dal mittente. Tra i valori validi di questo campo vi \u00e8 anche lo zero, a significare che il ricevente richiede l'interruzione momentanea dell'invio di dati.\nNel malaugurato caso in cui il pacchetto che riapre la finestra venga perso, il mittente del canale TCP rimarr\u00e0 per\u00f2 in attesa indefinita. Per evitare questo, il TCP avvia un timer, detto \"timer di persistenza\", ogni qual volta il ricevente chiude la finestra. Quando questo timer scade, il mittente invia un pacchetto sonda al ricevente, provocandone una risposta: in questo modo il mittente potr\u00e0 essere sicuro che la finestra sia chiusa (ricevendo un altro pacchetto con campo Window a 0) o sbloccarsi dallo stallo (ricevendo un pacchetto con campo Window diverso da zero).\nTimer di keepalive.\nLa RFC 793 che definisce il protocollo TCP non prevede particolari azioni da intraprendere quando non ci sono dati da trasmettere sulla connessione. Alcune implementazioni per\u00f2 consentono di trasmettere periodicamente segmenti vuoti, detti \"keepalive\", per evitare di mantenere indefinitamente in memoria connessioni con sistemi che potrebbero anche non essere pi\u00f9 attivi. In molti sistemi il software applicativo ha la possibilit\u00e0 di scegliere se abilitare o meno i keepalive per ogni connessione.\nQuando si usano i keepalive, \u00e8 presente dunque il \"timer di keepalive\": esso viene reimpostato alla ricezione o alla trasmissione di ogni segmento, e quando scade viene trasmesso un keepalive. Un valore tipico \u00e8 di due ore.\nTimed wait.\nL'ultimo timer utilizzato da TCP \u00e8 il \"timed wait\". In pratica, prima di disconnettere effettivamente una connessione, i due estremi del canale attendono un tempo pari al doppio del tempo di vita di un comune pacchetto: questo evita che dei pacchetti possano rimanere circolanti per la rete anche dopo la chiusura.\nVulnerabilit\u00e0.\nIl protocollo TCP viene progettato per la prima volta come strumento da utilizzare in reti chiuse e private, gestite da enti o universit\u00e0 che quindi non si pongono il problema di garantirne la sicurezza; funzionalit\u00e0 come la sicurezza, l'integrit\u00e0 e l'autenticit\u00e0 della comunicazione tra due host vengono relegate a livelli di rete superiori. Esistono perci\u00f2 diverse soluzioni implementative per ovviare a questa mancanza. I risultati di una valutazione completa sulla sicurezza di questo protocollo, insieme a possibili soluzioni, sono stati pubblicati nel 2009, e sono attualmente studiati da IETF. Di seguito vengono riportate e illustrate genericamente le principali e pi\u00f9 diffuse metodologie per condurre un attacco a livello di trasporto su una comunicazione che si appoggia a questo protocollo.\nDenial of service.\nUn attacco Dos ha come scopo quello di mandare in tilt un server occupando tutte le risorse a sua disposizione. Questo obiettivo pu\u00f2 essere raggiunto attraverso diverse tecniche.\nUn primo modo consiste nell'utilizzare un metodo che prende il nome di SYN flood. Per aprire una connessione TCP, come gi\u00e0 detto, \u00e8 necessario il meccanismo del Three-Way Handshake. Se il client che ha chiesto di instaurare una connessione non risponde al server con il pacchetto di ACK dopo che ha ricevuto il relativo SYN-ACK, il server rimarr\u00e0 in attesa. Utilizzando tecniche di IP spoofing e inviando ripetutamente pacchetti SYN appositamente assemblati e non il corrispettivo ACK, un singolo host pu\u00f2 arrivare a consumare grandi quantit\u00e0 di risorse sul server che continuer\u00e0 a tenere in memoria informazioni su connessioni fittizie. Possibili soluzioni a questo problema sono l'introduzione di timer al termine del quale il server canceller\u00e0 la connessione o l'introduzione di un meccanismo chiamato SYN cookies, anche se quest'ultimo porta con s\u00e9 un proprio insieme di vulnerabilit\u00e0. Un altro attacco che mira a consumare tutte le risorse di un sistema \u00e8 l'utilizzo di software di tipo Sockstress, tale eventualit\u00e0 pu\u00f2 facilmente essere scongiurata applicando politiche di gestione delle risorse del sistema.\nConnection hijacking.\nCome detto precedentemente, ogni pacchetto TCP \u00e8 identificato da un numero di sequenza che lo individua univocamente all'interno della comunicazione. Un utente malintenzionato che \u00e8 in grado di intercettare una sessione TCP e di reindirizzare i pacchetti pu\u00f2 disattivare una connessione TCP. Per farlo, l'attaccante apprende il successivo numero di sequenza della comunicazione in corso e crea un falso pacchetto che assomigli a quello successivo del flusso e lo invia al destinatario al posto dell'originale. Quando il destinatario riceve il pacchetto falso, lo accetta per via del numero di sequenza corretto, ma riscontrando una lunghezza del pacchetto diversa da quella prevista, perde la sincronizzazione con l'host sorgente e chiude quindi la connessione. Questo procedimento pu\u00f2 essere combinato con tecniche di ARP spoofing o di modifica del protocollo di routing per gestire il controllo del flusso di pacchetti, in modo da ottenere un controllo permanente sulla connessione TCP.\nAttuare questo tipo di attacco non era difficile prima della RFC 1948, quando il numero di sequenza era facilmente prevedibile grazie a tecniche di IP Spoofing. Questo \u00e8 il motivo per cui, ad oggi, il numero di sequenza iniziale viene scelto casualmente.\nTCP Veto.\nUn utente malintenzionato che, oltre al numero di sequenza, \u00e8 in grado di predire anche la dimensione del pacchetto successivo pu\u00f2 indurre il destinatario ad accettarne uno dannoso senza interrompere la connessione esistente. L'attaccante genera un pacchetto con il numero di sequenza e con una dimensione del payload del successivo segmento atteso, avendo per\u00f2 completa libert\u00e0 sui dati da inserire all'interno. Una volta ricevuto questo pacchetto il destinatario lo accetta quindi senza problemi. Quando il pacchetto legittimo viene ricevuto, viene scartato dal destinatario poich\u00e9 ne ha gi\u00e0 ricevuto uno con quel numero di sequenza in quella connessione, come un normale pacchetto duplicato. Da ci\u00f2 deriva il termine che descrive questo attacco: il pacchetto legittimo riceve il veto dal pacchetto dannoso. A differenza del Connection hijacking, la connessione non viene mai persa e la comunicazione continua normalmente dopo che il pacchetto dannoso viene accettato. TCP Veto d\u00e0 all'attaccante un controllo minore sulla comunicazione, ma rende l'attacco particolarmente difficile da individuare. Il traffico che richiede il Connection hijacking per il controllo della connessione in questo caso non avviene, evitando di attirare attenzioni indesiderate. L'unica prova di un avvenuto TCP Veto \u00e8 un singolo pacchetto duplicato, un evento normale in TCP. Il mittente del pacchetto legittimo invece non avr\u00e0 alcuna percezione dell'avvenuto attacco.\nTCP Reset.\nNei pacchetti TCP \u00e8 presente un flag nell'header, chiamato RST. In molti pacchetti questo bit \u00e8 impostato a zero e non ha nessun effetto, se invece \u00e8 impostato a uno, indica al destinatario che pu\u00f2 interrompere immediatamente la connessione e quindi liberare tutte le risorse occupate, dato che il mittente non ha intenzione di inviare ulteriori pacchetti. Un utente malintenzionato pu\u00f2 quindi ascoltare la conversazione tra due host, e inviare a uno o a entrambi un pacchetto con il flag RST impostato a uno. Questo metodo consente di interrompere connessioni TCP in modo veloce e senza lasciare particolari tracce. L'attaccante deve comunque camuffare il pacchetto modificando l'indirizzo IP di provenienza, per poter ingannare l'host."}
{"id": "2717593", "revid": "106053446", "url": "https://it.wikipedia.org/wiki?curid=2717593", "title": "Monte Giove (Alpi Lepontine)", "text": "Il Monte Giove (3.009\u00a0) \u00e8 una montagna delle Alpi del Monte Leone e del San Gottardo nelle Alpi Lepontine.\nDescrizione.\nSi pu\u00f2 salire sulla vetta partendo da Canza, frazione di Formazza e passando nei pressi del Rifugio Margaroli (2.194\u00a0m s.l.m.). \u00c8 raggiungibile anche dal Rifugio Miryam."}
{"id": "2717594", "revid": "110157", "url": "https://it.wikipedia.org/wiki?curid=2717594", "title": "Sendenhorst", "text": "Sendenhorst \u00e8 una citt\u00e0 di 13.283 abitanti della Renania Settentrionale-Vestfalia, in Germania.\nAppartiene al distretto governativo (\"Regierungsbezirk\") di M\u00fcnster e al circondario (\"Kreis\") di Warendorf (targa WAF)."}
{"id": "2717595", "revid": "110157", "url": "https://it.wikipedia.org/wiki?curid=2717595", "title": "Telgte", "text": "Telgte \u00e8 una citt\u00e0 di 19.190 abitanti della Renania Settentrionale-Vestfalia, in Germania.\nAppartiene al distretto governativo (\"Regierungsbezirk\") di M\u00fcnster e al circondario (\"Kreis\") di Warendorf (targa WAF)."}
{"id": "2717597", "revid": "110157", "url": "https://it.wikipedia.org/wiki?curid=2717597", "title": "Beelen", "text": "Beelen \u00e8 un comune di 6.310 abitanti della Renania Settentrionale-Vestfalia, in Germania.\nAppartiene al distretto governativo (\"Regierungsbezirk\") di M\u00fcnster e al circondario (\"Kreis\") di Warendorf (targa WAF)."}
{"id": "2717599", "revid": "278015", "url": "https://it.wikipedia.org/wiki?curid=2717599", "title": "\u00c9tienne Dup\u00e9rac", "text": "Biografia.\nNon abbiamo notizie della prima parte della sua vita e della sua formazione. Sappiamo che cominci\u00f2 la sua attivit\u00e0 artistica a Venezia e che arriv\u00f2 a Roma nel 1559,rimanendoci per due decenni e lavorando prevalentemente come disegnatore di vedute, resti archeologici e monumenti, anche in collaborazione con altri artisti suoi connazionali, come Antoine Lafr\u00e9ry e Lorenzo della Vaccheria che avevano un'avviata bottega di editoria calcografica.\nLa sua formazione antiquaria fu favorita dall'amicizia e la collaborazione con l'erudito Onofrio Panvinio.\nIl suo lavoro grafico \u00e8 di estremo interesse come preziosa fonte documentale sui resti monumentali dell'antichit\u00e0 romana e sull'architettura del XVI secolo a Roma.\nDurante il periodo romano lavor\u00f2 anche in altri ambiti artistici, anche se la sua attivit\u00e0 \u00e8 poco documentata. A lui sono state attribuite le pitture di paesaggi nella Loggia di Pio IV in Vaticano. Fu ospite nel 1571 a Tivoli del cardinale Ippolito II d'Este, incidendo poi il progetto originario di Pirro Ligorio per Villa d'Este. Si occup\u00f2 degli allestimenti del conclave del 1572. Lavor\u00f2 come pittore per la famiglia Caetani, forse per il palazzo di Cisterna di Latina.\nNel 1578, dopo la morte di Antoine Lafr\u00e9ry e dopo aver progettato di stabilirsi a Malta, torn\u00f2 definitivamente in Francia, a Caen, lavorando come architetto dei principi di Guisa e di Lorena (1578-1588).\nDivenne, verso il 1596, uno degli architetti della corte di Enrico IV, che lo incaric\u00f2 di completare la prima parte della grande Galleria del Louvre, incominciata da Jacques Androuet. Lavor\u00f2 anche a Fontainebleau (con dipinti oggi perduti), alle Tuileries (dove costru\u00ec il \"Pavillon de Fore\"), ed al castello di Saint-Germain-en-Laye dove realizz\u00f2 un giardino all'italiana a terrazze digradanti.\nL'opera grafica.\nLe immagini realizzate da Duperac sono insostituibili per la storia dell'arte. Particolarmente importanti le incisioni che ricostruiscono il progetto di Michelangelo Buonarroti per la basilica di San Pietro in Vaticano (1569), dopo la morte dell'artista che aveva lasciato incompiuta l'opera. Molto conosciuta \u00e8 anche l'incisione che mostra il complesso michelangiolesco del Campidoglio, con la famosa pavimentazione ellittica che sar\u00e0 realizzata nel XX secolo, cos\u00ec come da lui rappresentata.\nDai suoi disegni furono ricavate diverse pubblicazioni tra cui una mappa dell'antica Roma (\"Urbis Romae Sciographia\", 1574), una veduta a volo d'uccello dell'antico porto di Ostia (\"Claudii e Traiani ... Portuum Ostiensium Orthografia ...\" , 1575) e un piano di Roma moderna a volo d'uccello (\"Nova Urbis Romae Descriptio ...\" , 1577) e di Napoli (1566) la cui estrema precisione rivela anche competenze di topografia, un libro di quaranta incisioni di monumenti e antichit\u00e0 romana (\"I vestigi dell'antichit\u00e0 di Roma raccolti e ritratti in perspettiva con ogni diligentia da Stefano Du Perac parisino\", 1575). Sue incisioni fanno parte della famosa raccolta di vedute di Roma moderna (\"Speculum Romanae Magnificentiae\") curata da Lafr\u00e9ry.\nOltre a tali pubblicazioni ci restano un centinaio di stampe che rappresentano vedute, ricostruzioni di antichi monumenti, reperti archeologici, paesaggi, ricostruzioni ipotetiche di edifici classici influenzate da Pirro Ligorio, soggetti mitologici, avvenimenti di cronaca. Sono realizzate ad acquaforte con uno stile che ricorda gli incisori della Scuola di Fontainebleau.\nTra le altre famose immagini realizzate da Duperac, si ricordano la veduta del cortile del Belvedere in Vaticano in occasione di un torneo svoltosi nel 1565, una veduta a volo d'uccello del palazzo e del giardino, in via di realizzazione, di Villa d'Este a Tivoli (1573), la riproduzione del Giudizio Universale di Michelangelo (1578).\nUn album dei disegni di Dup\u00e9rac, datato 1575, \u00e8 conservato al Museo del Louvre."}
{"id": "2717600", "revid": "110157", "url": "https://it.wikipedia.org/wiki?curid=2717600", "title": "Everswinkel", "text": "Everswinkel \u00e8 un comune di 9.378 abitanti della Renania Settentrionale-Vestfalia, in Germania.\nAppartiene al distretto governativo (\"Regierungsbezirk\") di M\u00fcnster e al circondario (\"Kreis\") di Warendorf (targa WAF)."}
{"id": "2717603", "revid": "729019", "url": "https://it.wikipedia.org/wiki?curid=2717603", "title": "Dong Fang Hong 1", "text": "Dong Fang Hong 1 (), conosciuto anche come China 1, \u00e8 stato il primo satellite artificiale lanciato in orbita dalla Repubblica Popolare Cinese. Il lancio venne effettuato il 24 aprile 1970 dal Cosmodromo di Jiuquan con il razzo vettore di fabbricazione nazionale Lunga Marcia 1.\nIl progetto per il lancio del primo satellite cinese era stato approvato nel 1965. Lo sviluppo del satellite fu iniziato sotto la guida di Qian Xuesen nel novembre 1966, interrotto a causa della Rivoluzione Culturale e ripreso nel 1968. Dopo il successo del lancio, lo scienziato Qian Xuesen propose al governo cinese lo sviluppo di un programma spaziale per il lancio di una navicella con uomini a bordo. Il programma fu approvato personalmente da Mao Zedong.\nIl primo satellite cinese aveva la forma di un poliedro con 72 facce, un diametro di circa 1 metro e pesava 173\u00a0kg; a bordo era stata montata una radio che trasmetteva a scopo propagandistico la canzone \"L'Oriente \u00e8 rosso\", inno della Rivoluzione Culturale. Il satellite trasmise per 26 giorni.\nCon il lancio di Dong Fang Hong 1 la Cina divenne la quinta nazione al mondo ad effettuare con successo il lancio di un satellite con un razzo vettore nazionale dopo URSS, USA, Francia e Giappone (tutti gli altri, compresi il San Marco 1, si sono avvalsi di vettori Scout di fabbricazione statunitense e, pi\u00f9 in generale, di logistica NASA)."}
{"id": "2717605", "revid": "110157", "url": "https://it.wikipedia.org/wiki?curid=2717605", "title": "Ostbevern", "text": "Ostbevern \u00e8 un comune di 10.665 abitanti della Renania Settentrionale-Vestfalia, in Germania.\nAppartiene al distretto governativo (\"Regierungsbezirk\") di M\u00fcnster e al circondario (\"Kreis\") di Warendorf (targa WAF)."}
{"id": "2717608", "revid": "250936", "url": "https://it.wikipedia.org/wiki?curid=2717608", "title": "Anice menta", "text": ""}
{"id": "2717609", "revid": "110157", "url": "https://it.wikipedia.org/wiki?curid=2717609", "title": "Wadersloh", "text": "Wadersloh \u00e8 un comune di 12.805 abitanti della Renania Settentrionale-Vestfalia, in Germania.\nAppartiene al distretto governativo (\"Regierungsbezirk\") di M\u00fcnster e al circondario (\"Kreis\") di Warendorf (targa WAF)."}
{"id": "2717619", "revid": "1305772", "url": "https://it.wikipedia.org/wiki?curid=2717619", "title": "Tentorio (disambigua)", "text": ""}
{"id": "2717621", "revid": "104353306", "url": "https://it.wikipedia.org/wiki?curid=2717621", "title": "Sich 1", "text": "Sich 1 \u00e8 il primo satellite lanciato dall'Ucraina dopo la dissoluzione dell'Unione Sovietica. Il lancio venne effettuato il 31 agosto 1995 con un razzo vettore Tsyklon dal Cosmodromo di Plesetsk. Sich 1 pesava 1\u00a0950\u00a0kg ed era un satellite per telerilevamento, destinato a ricerche riguardanti l'oceanografia.\nIl satellite faceva parte della serie di satelliti sovietici \"Okean\", costruita dall'ufficio tecnico ucraino Yuzhnoye; dopo la dissoluzione dell'Unione Sovietica, l'Ucraina cominci\u00f2 a produrre i satelliti in proprio e nel 1995 cambi\u00f2 nome alla serie, ridenominandola \"Sich\"."}
{"id": "2717624", "revid": "24443", "url": "https://it.wikipedia.org/wiki?curid=2717624", "title": "Priafor\u00e0", "text": ""}
{"id": "2717628", "revid": "1573940", "url": "https://it.wikipedia.org/wiki?curid=2717628", "title": "Saltator aurantiirostris", "text": "Il beccoforte beccodorato (\"Saltator aurantiirostris\" ) \u00e8 un uccello della famiglia Thraupidae, diffuso in America latina.\nDistribuzione e habitat.\nLa specie \u00e8 presente in Argentina, Bolivia, Brasile, Cile, Paraguay, Per\u00f9 e Uruguay; inoltre si trova nelle regioni a sud del Pantanal.\nI suoi habitat naturali sono le foreste secche tropicali o subtropicali, le boscaglie secche tropicali o subtropicali (anche ad alta quota) e le foreste degradate."}
{"id": "2717636", "revid": "57342", "url": "https://it.wikipedia.org/wiki?curid=2717636", "title": "Camillo Casati", "text": "Biografia.\nQuartogenito di Gaspare Casati e di Luigia dei conti Settala, fratello di Gabrio Casati, si \u00e8 laureato in Legge presso l'Universit\u00e0 di Pavia.\nNominato erede fiduciario universale della sorella Teresa Confalonieri, ne amministr\u00f2 per parecchi anni la giacente sostanza; consegnata poi al cognato Federico all'uscita dallo Spielberg.\nSpos\u00f2 Anna dei conti Giulini della Porta (1818-1883), sorella del politico milanese Cesare Giulini della Porta, dalla quale ebbe sette figli.\nFu colonnello della Guardia Nazionale a Milano (1859) e in seguito divenne Consigliere Provinciale.\nFu il primo sindaco di Muggi\u00f2 dopo l'Unit\u00e0 d'Italia (1860-1869) e consigliere comunale ad Arcore.\nNegli ultimi anni si occup\u00f2 di questioni legate all'agricoltura, all'industria ed ai trasporti (istituzione di linee tranviarie e ferroviarie nell'area milanese, tra tutte la Milano-Monza-Lecco).\nI suoi resti mortali riposano, con quelli di tutti i suoi discendenti, presso il monumentale Mausoleo Casati Stampa di Soncino nel cimitero urbano di Muggi\u00f2 (Monza e Brianza)."}
{"id": "2717637", "revid": "1573940", "url": "https://it.wikipedia.org/wiki?curid=2717637", "title": "Nebris (zoologia)", "text": "Nebris \u00e8 un genere di pesci ossei appartenenti alla famiglia Sciaenidae.\nEtimologia.\nIl nome scientifico del genere deriva dalla parola greca \"nebris\", che indicava la pelle del cerbiatto.\nDescrizione.\nEntrambe le specie presentano un corpo allungato, piuttosto compresso ai fianchi, con profilo dorsale e ventrale poco arcuati, pinne arrotondate, pinna dorsale bassa e lunga. La livrea sebbene diversa, presenta un dorso pi\u00f9 scuro, macchiato e marezzato di bruno, e un ventre e fianchi bianco argentei. La lunghezza massima si attesta sui 40 cm per \"Nebris microps\" e sui 60 cm per \"N.\u00a0occidentalis\". \nTassonomia.\nIl genere comprende due specie:"}
{"id": "2717640", "revid": "399", "url": "https://it.wikipedia.org/wiki?curid=2717640", "title": "Lana Milesia", "text": ""}
{"id": "2717642", "revid": "28713719", "url": "https://it.wikipedia.org/wiki?curid=2717642", "title": "Stati preunitari", "text": ""}
{"id": "2717651", "revid": "28713787", "url": "https://it.wikipedia.org/wiki?curid=2717651", "title": "Vertice di Copenhagen", "text": ""}
{"id": "2717653", "revid": "212348", "url": "https://it.wikipedia.org/wiki?curid=2717653", "title": "Essicante", "text": ""}
{"id": "2717654", "revid": "28713811", "url": "https://it.wikipedia.org/wiki?curid=2717654", "title": "Regno Latino di Gerusalemme", "text": ""}
{"id": "2717656", "revid": "93092152", "url": "https://it.wikipedia.org/wiki?curid=2717656", "title": "Istituto per la ricerca e la cura del cancro", "text": ""}
{"id": "2717657", "revid": "22989", "url": "https://it.wikipedia.org/wiki?curid=2717657", "title": "Essiccare", "text": ""}
{"id": "2717658", "revid": "466539", "url": "https://it.wikipedia.org/wiki?curid=2717658", "title": "Bj\u00f6rn Sieber", "text": "Biografia.\nStagioni 2005-2010.\nAttivo in gare FIS dal dicembre del 2004, Sieber venne convocato per la prima volta a una gara di Coppa Europa il 10 gennaio 2008 in occasione del supergigante di Hinterstoder (23\u00ba). Poco pi\u00f9 di un mese dopo ottenne il primo importante risultato della carriera, vincendo la medaglia di bronzo nella medesima specialit\u00e0 ai Mondiali juniores di Formigal. Nel 2009 and\u00f2 nuovamente a medaglia ai Mondiali juniores, disputati quell'anno a Garmisch-Partenkirchen; nello slalom gigante si piazz\u00f2 infatti 2\u00ba, battuto solo dal francese Alexis Pinturault.\nCon l'inizio della stagione 2009-2010 conquist\u00f2 in slalom gigante il primo podio e l'unica vittoria in Coppa Europa, rispettivamente il 26 novembre a Levi (3\u00ba) e a San Vigilio l'11 dicembre. Il 13 dicembre 2009 fece il suo esordio in Coppa del Mondo nello slalom gigante di Val-d'Is\u00e8re, dove non concluse la gara. Il 29 gennaio seguente con il 27\u00ba posto nel gigante di Kranjska Gora ottenne i primi punti nel circuito e il 26 febbraio seguente ottenne il suo miglior risultato in Coppa del Mondo, il 7\u00ba posto nella supercombinata di Bansko.\nStagioni 2011-2012.\nPrese parte ai Mondiali di Garmisch-Partenkirchen 2011, sua unica presenza iridata, ottenendo il 22\u00ba posto nello slalom gigante e il 13\u00ba nella supercombinata; l'11 marzo dello stesso anno conquist\u00f2 l'ultimo podio in Coppa Europa, a Sella Nevea in supergigante. Nella stagione 2011-2012 and\u00f2 a punti in Coppa del Mondo in tre occasioni, nelle supercombinate disputate a Wengen, a Chamonix e, nella sua gara in Coppa del Mondo, a So\u010di Krasnaja Poljana il 12 febbraio (19\u00ba).\nIl 26 ottobre 2012 perse la vita all'et\u00e0 di 23 anni in un incidente stradale: il minivan su cui era a bordo con il fratello usc\u00ec infatti di strada e precipit\u00f2 per 70 metri nella scarpata sottostante; la sua ultima gara in carriera rimase cos\u00ec lo slalom speciale di Australia New Zealand Cup disputato a Mount Hutt l'11 settembre precedente, chiuso da Sieber al 26\u00ba posto.\nPalmar\u00e8s.\nCoppa Europa.\nCoppa Europa - vittorie.\nLegenda:\nGS = slalom gigante"}
{"id": "2717659", "revid": "34971", "url": "https://it.wikipedia.org/wiki?curid=2717659", "title": "Medaglia commemorativa dell'Unit\u00e0 d'Italia", "text": "Il Risorgimento italiano fu celebrato da una serie di medaglie istituite dai tre sovrani che si succedettero durante il lungo processo di unificazione della penisola: la medaglia commemorativa delle campagne delle guerre d'indipendenza e le diverse versioni della medaglia commemorativa dell'Unit\u00e0 d'Italia, che furono concesse dal Regno d'Italia a quanti avevano partecipato alle operazioni belliche che portarono all'indipendenza italiana e, successivamente, a tutti coloro che avevano partecipato alla prima guerra mondiale, in quanto fu in quella occasione che tradizionalmente si complet\u00f2 l'unit\u00e0 italiana con l'annessione del Trentino, della Venezia Giulia e dell'Istria.\nInfine la medaglia fu conferita anche ai partecipanti all'impresa di Fiume ed alla marcia su Roma.\nVittorio Emanuele II di Savoia.\nCon l'intento di celebrare quanti avevano preso parte alle battaglie che avevano portato, nel 1861 alla costituzione del Regno d'Italia, Vittorio Emanuele II con regio decreto n. 2174 del 4 marzo 1865 istitu\u00ec la medaglia commemorativa delle Guerre combattute nel 1848, 1849, 1859, 1860 e 1861 per l'indipendenza e l'unit\u00e0 d'Italia e la concesse a tutti coloro che avevano combattuto nella prima guerra di indipendenza del 1848-49, nella seconda guerra di indipendenza del 1859 e nella spedizione dei Mille, definita \"campagna per l'Italia Meridionale\", del 1860-61.\nTutti i militari di truppa ricevettero gratuitamente la medaglia e le relative fascette; per gli altri fu costituita una commissione incaricata di esaminare i titoli che davano diritto alla medaglia accompagnata da una o pi\u00f9 fascette.\nLa medaglia andava portata con un nastro sul quale venivano applicate tante fascette d'argento quante erano le campagne cui si era partecipato.\nIl decreto stabiliva che la medaglia non poteva cumularsi con qualsiasi altra medaglia nazionale istituita per lo stesso titolo, fatta eccezione per quella dei Mille del comune di Palermo.\nLa concessione di questa medaglia venne poi estesa a quanti avevano partecipato alla Terza guerra d'indipendenza del 1866 ed alla presa di Roma del 1870, successivamente ebbero diritto alla medaglia anche coloro che avevano partecipato alla Guerra di Crimea (1855-56) ed all'impresa dell'Agro Romano nel 1867.\nInsegne.\nMedaglia.\nLa medaglia consiste in un disco d'argento, del diametro di 32\u00a0mm e lo spessore di 1\u00a0mm, sospeso ad un anello, con\nNastro.\nLa medaglia andava portata appesa al lato sinistro del petto con un nastro di seta largo 33 mmi, recante il tricolore italiano ripetuto per sei volte (diciotto righe verticali rosse, bianche e verdi).\nQuesto stesso nastro, ma con il verde a sinistra ed il rosso a destra, fu utilizzato per il distintivo per le fatiche di guerra poi trasformato nella medaglia commemorativa della guerra italo-austriaca 1915 \u2013 18 che, sotto questo profilo, sono da considerare il proseguimento della serie di onorificenze commemorative delle lotte per l'indipendenza.\nIl provvedimento istitutivo, che non consentiva di portare il nastro senza la medaglia, fu modificato con il regio decreto 29 luglio 1906, n. 470 che invece dava facolt\u00e0 di portare il solo nastro.\nFascette.\nPer indicare la campagna militare per la quale era stata conferita la decorazione si applicava sul nastrino una o pi\u00f9 fascette di argento, decorate ad alloro fruttato inframmezzato dall'incisione degli anni di campagna in cui si era prestato servizio: le barrette erano consentite per gli anni 1848, 1849, 1855-56, 1859, 1860-61, 1866, 1867, 1870.\nUmberto I di Savoia.\nUmberto I, per celebrare il Risorgimento e l'operato del padre, il \"pater patriae\", istitu\u00ec nuovamente la medaglia con regio decreto 26 aprile 1883, n. 1294, con il quale la confer\u00ec, in argento, a tutti coloro che avevano combattuto in almeno una delle guerre per l'Indipendenza e l'Unit\u00e0 d'Italia degli anni 1848, 1849, 1859, 1860-61, 1866, 1870 e nelle campagne d'Oriente negli anni 1855-56.\nInoltre poteva fregiarsi della nuova medaglia chi aveva preso parte alla spedizione di Sapri del 1857 o all'impresa dell'Agro Romano nel 1867; i titoli comprovanti tale partecipazione dovevano essere sottoposti all'esame di un'apposita Commissione, prevista dal provvedimento istitutivo e nominata nel 1883.\nLa medaglia doveva essere distribuita gratuitamente ai militari di bassa forza presenti in servizio nel 1883, per gli altri invece il prezzo d'acquisto dalla Regia Zecca di Roma era di lire 4,60.\nInsegne.\nMedaglia.\nLa medaglia consiste in un disco d'argento del diametro di 32\u00a0mm che reca\nNastro.\nIl nastro, largo 33\u00a0mm, reca il tricolore italiano: al centro una fascia verde di 11\u00a0mm con ai lati due fasce bianche di 5,5\u00a0mm ed ai bordi due rosse pure di 5,5\u00a0mm\nIl provvedimento istitutivo, che non consentiva di portare il nastro senza la medaglia, fu modificato con il regio decreto 29 luglio 1906, n. 470 che invece dava facolt\u00e0 di portare soltanto il nastro.\nVittorio Emanuele III.\nTerminata la Prima guerra mondiale con la conquista del Trentino e di Trieste, re Vittorio Emanuele III consider\u00f2 compiuta la riunificazione della penisola sotto il Regno d'Italia e decise di \"rifondare\" la medaglia.\nFu cos\u00ec promulgato il regio decreto 19 gennaio 1922, n. 1229, con il quale estese l'autorizzazione a fregiarsi della medaglia istituita da re Umberto I con il regio decreto 26 aprile 1883, n. 1294, a tutti i combattenti ai quali era o sarebbe stata concessa la medaglia commemorativa della guerra 1915-1918 per il compimento dell\u2019Unit\u00e0 d\u2019Italia (quella \"coniata nel bronzo nemico\"), di cui al regio decreto 29 luglio 1920, n. 1241.\nLa nuova medaglia aveva dunque caratteristiche analoghe a quella del 1883, anche per quanto riguarda il concetto istitutivo; veniva cambiata l'effigie di re Umberto I con quella di re Vittorio Emanuele III, la datazione del periodo degli anni del compimento dell'Unit\u00e0 d'Italia, \"1848-1918\" invece di \"1818-1870\" ed il metallo, bronzo in luogo dell'argento.\nL'autorizzazione si concretizzava in una sorta di francobollo, stampato dalla Casa Benvenuto Cellini (C B C), che veniva inviato dal Ministero della Guerra e che, per essere valida doveva essere \u00ab (...) applicata sul brevetto della medaglia della campagna 1915-1918\u00bb.\nIl decreto istitutivo \u00e8 stato abrogato nel 2010.\nInsegne.\nMedaglia.\nLa medaglia consiste in un disco di bronzo del diametro di 32\u00a0mm. recante\nModello Associazione nazionale famiglie caduti e dispersi in guerra.\nCon regio decreto-legge 19 ottobre 1922, n. 1362 venne deliberata la concessione esclusiva per la coniazione e vendita al prezzo di \u00a3. 3,50 all\"'Associazione nazionale madri e vedove dei caduti in guerra\", trasformatasi nel 1932 in \"Associazione nazionale famiglie caduti in guerra\".\nFu coniata una nuova versione della medaglia che differiva dalla precedente solo nella scritta sul rovescio, dove sotto la dicitura \"Unit\u00e0 d'Italia 1848-1918\" fu aggiunta la scritta \"Ass. Naz. Madri e Vedove dei Caduti\" oppure \"Ass. Naz. Famiglie Caduti in Guerra\".\nModello \"1848-1922\".\nUna nuova versione della medaglia fu istituita con regio decreto 18 agosto 1940, n. 1375 che concesse l'autorizzazione a fregiarsi della medaglia istituita a ricordo dell'Unit\u00e0 d'Italia del 1883 a tutti coloro ai quali era stata concessa la medaglia commemorativa della spedizione di Fiume e quella per la marcia su Roma, a spese dei decorati interessati, con le seguenti modifiche rispetto alla medaglia originaria: sul recto, all'effige di re Umberto I fu sostituita con quella di re Vittorio Emanuele III cos\u00ec come la legenda: \u00ab Umberto I Re d'Italia \u00bb sostituita con quella di: \u00ab Vittorio Emanuele III Re d'Italia \u00bb; sul verso, la legenda \u00ab Unit\u00e0 d'Italia 1848-1870 \u00bb fu modificata in \u00ab Unit\u00e0 d'Italia 1848-1922 \u00bb.\nAnche queste medaglie erano accompagnate da un'autorizzazione sotto forma di grosso francobollo da applicare sull'attestato della medaglia per la Marcia su Roma o su quello per la medaglia per la Impresa di Fiume.\nFurono coniate dalla S.I.A.M. (\"Societ\u00e0 italiana per l'arte della medaglia\"), ma non riportano alcuna sigla (conio muto).\nCon legge 17 febbraio 1941, n. 169 anche la coniazione e la vendita di questa medaglia fu concessa in esclusiva all'Associazione nazionale famiglie caduti in guerra.\nAnche il decreto istitutivo di questa medaglia fu abrogato a seguito dell'entrata in vigore del decreto legislativo n. 212 del 2010.\nVarianti.\nAltre ditte, come la \"Stefano Johnson\", produssero le medaglie in numerose varianti nelle dimensioni (mm 31, 32 o 33), nel disegno della testa del re, dei rami d'alloro, nelle diciture e nelle sigle.\nNastro.\nIl nastro, per tutte le tipologie di medaglie, era composto dal tricolore italiano: al centro una fascia verde di 13\u00a0mm con ai lati due fasce bianche di 6\u00a0mm e poi due rosse pure di 6\u00a0mm."}
{"id": "2717662", "revid": "1573940", "url": "https://it.wikipedia.org/wiki?curid=2717662", "title": "Shahrest\u0101n di Ardakan", "text": "Lo shahrest\u0101n di Ardakan (farsi \u0634\u0647\u0631\u0633\u062a\u0627\u0646 \u0627\u0631\u062f\u06a9\u0627\u0646) \u00e8 uno degli 11 \"shahrest\u0101n\" della provincia di Yazd, il capoluogo \u00e8 Ardakan. Lo shahrest\u0101n \u00e8 suddiviso in 3 circoscrizioni (\"bakhsh\"): "}
{"id": "2717671", "revid": "28713909", "url": "https://it.wikipedia.org/wiki?curid=2717671", "title": "Grand-croix", "text": ""}
{"id": "2717672", "revid": "7077", "url": "https://it.wikipedia.org/wiki?curid=2717672", "title": "Danielle Bunten Berry", "text": "Biografia.\nNato a Saint Louis, da giovane si trasfer\u00ec a Little Rock per frequentare le scuole superiori. Laureatosi in ingegneria gestionale nel 1974, inizi\u00f2 a programmare videogiochi testuali per hobby. Nel 1978, Bunten realizz\u00f2, per una software house canadese chiamata Speakeasy Software, un gioco strategico per Apple II dal titolo \"Wheeler Dealers\". Dotato di una modalit\u00e0 multiplayer, necessitava di un controller dedicato; per questo motivo veniva venduto ad un prezzo nettamente superiore della media dell'epoca, fattore che ne decret\u00f2 il fallimento commerciale.\nDopo tre titoli per SSI, Bunten fond\u00f2 una software house chiamata Ozark Softscape, che presto venne notata dal fondatore di Electronic Arts Trip Hawkins. Il primo titolo realizzato per EA fu \"M.U.L.E.\" (1983), per la famiglia Atari 8-bit: la scelta cadde su questo computer per la presenza di quattro porte per joystick. Il gioco, ispirato al romanzo di fantascienza \"Lazarus Long l'immortale\" di Robert A. Heinlein e con elementi tratti dal gioco da tavolo \"Monopoly\", venne in seguito portato anche su Commodore 64. \"M.U.L.E.\" ottenne un discreto successo di pubblico (circa 30,000 copie vendute), ma fu con \"The Seven Cities of Gold\" (1984) che Bunten ottenne un grande riconoscimento di critica e mercato, con 150,000 copie vendute.\nI due titoli successivi, \"Heart of Africa\" (1985) e \"Robot Rascals\" (1986), non ebbero la medesima fortuna; nel 1988 fu la volta di \"Modem Wars\", uno dei primi titoli dotato di modalit\u00e0 multiplayer tramite modem. A questo punto Bunten lasci\u00f2 l'EA per Microprose, dove gli venne proposto di realizzare una versione per computer di due giochi da tavola: \"Civilization\" o \"Axis and Allies\". Bunten scelse quest'ultimo, che divent\u00f2 \"Command HQ\" (1990) (\"Civilization\", uno dei videogiochi di strategia di maggior successo di tutti i tempi verr\u00e0 realizzato da Sid Meier). Il secondo e ultimo titolo per Microprose di Bunten fu \"Global Conquest\" (1992), strategico bellico dotato di modalit\u00e0 multiplayer via modem o network per quattro giocatori.\nNel novembre 1992 Bunten, dopo un terzo matrimonio fallito, decise di cambiare sesso; in seguito si pent\u00ec di questa scelta, a causa delle somme di denaro spese per l'operazione e per la rottura di molte relazioni familiari. Sempre nel 1992 venne annullato un port di \"M.U.L.E.\" per Sega Mega Drive perch\u00e9 si rifiut\u00f2 di inserire armi nel gioco, fattore che, secondo lei, avrebbe stravolto il concetto originale.\nNel 1997 Bunten focalizz\u00f2 il suo lavoro su titoli giocabili tramite Internet. Il suo ultimo videogioco fu \"Warsport\", un remake di \"Modem Wars\" giocabile attraverso il network di MPlayer.com. Dopo circa un anno dalla pubblicazione di \"Warsport\", mentre lavorava ad una nuova versione di \"M.U.L.E.\", le venne diagnosticato un carcinoma del polmone. Si spense il 3 luglio 1998, in un ospedale di Little Rock.\nImpatto sull'industria.\nBench\u00e9 la maggior parte dei videogiochi realizzati dalla Bunten non siano stati enormi successi commerciali, essi vengono considerati pietre miliari nel campo dell'intrattenimento videoludico, e precursori della maggior parte dei moderni titoli che fanno delle modalit\u00e0 multiplayer il loro punto di forza.\nIl 7 maggio 1998, a due mesi dalla sua morte, le venne dedicato un premio postumo dalla Computer Game Developers Association. Nel 2000 il designer Will Wright ha dedicato \"The Sims\" alla sua memoria, citando la sua grande influenza per quanto riguarda il game design.\nNel 2007 la Academy of Interactive Arts &amp; Sciences ha scelto la Bunten per la sua Hall of Fame."}
{"id": "2717674", "revid": "515394", "url": "https://it.wikipedia.org/wiki?curid=2717674", "title": "Madonna del Latte (Zoppo)", "text": "La Madonna del Latte \u00e8 un dipinto, originariamente su tavola trasferito su tela (89x72 cm), di Marco Zoppo, databile al 1453-1455 circa. Appartenuta a lord Wimborne \u00e8 ora conservato nel Museo del Louvre a Parigi.\nStoria.\nL'opera risale al periodo in cui lo Zoppo era a bottega dallo Squarcione a Padova, come testimonia la firma, apposta sul bordo della base marmorea in primo piano: .\nDescrizione.\nLa Madonna del Latte \u00e8 l'iconografia della Vergine che allatta il Bambino. Zoppo ritrasse infatti Maria con un seno scoperto e il Bambino in braccio, che si accovaccia per allattarsi. La coppia sacra \u00e8 ritratta con la Madonna a mezza figura che si sporge oltre una balaustra marmorea, secondo un'impostazione derivata da Squarcione, che a sua volta la riprese dalla lezione toscana di Donatello, e che \u00e8 molto frequente tra gli allievi del maestro padovano: se ne conoscono di simili di Andrea Mantegna, Giorgio Schiavone e altri.\nSulla base in primo piano stanno quattro piccoli angeli musicanti, in posizioni simmetriche, e al centro tra libri e una pera.\nLo sfondo \u00e8 particolarmente esuberante, con una nicchia dalla prospettiva pi\u00f9 immaginata che scientifica, sulla quale \u00e8 appesa una ghirlanda di foglie e frutta, citazione erudita dell'antico tipica degli \"squarcioneschi\", retta da due puttini, uno di fronte e uno di spalle, che stanno in piedi ai lati di Maria poggiati su due sporgenze marmoree a mo' di scranni. Altri due angioletti alati stanno dietro la Vergine. Le fattezze di questi putti e angioletti sono simili in tutti gli allievi di Squarcione, compreso Mantegna.\nAi lati infine si vedono due aperture sul paesaggio, occupate soprattutto da un cielo punteggiato di nuvolette, che schiarisce avvicinandosi all'orizonte, come si ritrova in molte opere del Quattrocento.\nStile.\nLo stile ha molte delle caratteristiche tipiche degli squarcioneschi: contorni netti e contorti, colori marmorei e smaltati, citazioni dall'antico. Pur nell'esuberanza decorativa si riconosce una certa disciplina introdotta dagli influssi indiretti di Piero della Francesca, giunti a Padova verso gli anni cinquanta del secolo tramite il cantiere della Cappella Ovetari. Ci\u00f2 \u00e8 visibile soprattutto nell'impostazione dello sfondo, nei colori chiari e nelle ombre morbide che danno un volume pacatamente statuario."}
{"id": "2717682", "revid": "1305772", "url": "https://it.wikipedia.org/wiki?curid=2717682", "title": "Shahrest\u0101n di Bafq", "text": "Lo shahrest\u0101n di Bafq (farsi \u0634\u0647\u0631\u0633\u062a\u0627\u0646 \u0628\u0627\u0641\u0642) \u00e8 uno degli 11 \"shahrest\u0101n\" della provincia di Yazd, il capoluogo \u00e8 Bafq, una citt\u00e0 di 30.867 abitanti (nel 2006)."}
{"id": "2717684", "revid": "183976", "url": "https://it.wikipedia.org/wiki?curid=2717684", "title": "Bjoern Sieber", "text": ""}
{"id": "2717686", "revid": "228587", "url": "https://it.wikipedia.org/wiki?curid=2717686", "title": "Citrus medica var. sarcodactylus", "text": "Citrus medica var. sarcodactylus \u00e8 una variet\u00e0 di \"Citrus medica\", nota con il nome comune di Mano di Buddha.\nLa tipica forma del frutto si origina nella fase precoce di partizione dei suoi spicchi, laddove ogni spicchio tende a svilupparsi non omogeneamente insieme agli altri, bens\u00ec come unit\u00e0 a s\u00e9 stante. Ne consegue una forma non sferica del frutto, ma frastagliata e divisa in varie escrescenze.\nSulla base di questa sua forma, che richiama lontanamente quella di una mano umana, gli orientali hanno attribuito al frutto il nome con cui esso \u00e8 comunemente noto.\nL'anomalia \u00e8 stata spesso geneticamente favorita per aumentare la porzione di frutto composta da sola buccia, cio\u00e8 l'unica parte del frutto industrialmente utilizzabile, tuttavia con esiti deludenti.\nCaratteristiche.\nLa mano di Buddha (Buddha's Hand o Fingered cedro) \u00e8 una variet\u00e0 di cedro profumato il cui frutto \u00e8 segmentato in diverse sezioni. Questa particolare variet\u00e0 di cedro \u00e8 dovuta ad una malformazione genetica.\nIl cedro cresce su un piccolo albero con lunghi rami irregolari coperti di spine. Le sue grandi e verdi foglie oblunghe sono pallide e crescono fino a circa 10/15 centimetri. I suoi fiori sono di colore bianco violaceo dall'esterno e crescono in grappoli profumati e molto eleganti.\nIl frutto ha una buccia spessa e rugosa o bitorzoluta e contiene solo un'eventuale piccola quantit\u00e0 di polpa acida, ed \u00e8 spesso senza semi. \u00c8 molto profumato e viene utilizzato prevalentemente dai cinesi e giapponesi per profumare le camere e gli oggetti personali come l'abbigliamento.\nLa buccia del frutto pu\u00f2 essere candita. Nella cucina occidentale, \u00e8 spesso utilizzato per la sua bellezza come ornamento per diversi piatti. Il midollo interno bianco non \u00e8 amaro, come solito negli agrumi, ma dolciastro e leggermente zuccherato, cos\u00ec le dita possono essere tagliate longitudinalmente e poi a fette, e utilizzate nelle insalate o sparsi su cibi cotti come il pesce, o anche sul gelato, specialmente su quelli al limone o alla vaniglia."}
{"id": "2717687", "revid": "21880", "url": "https://it.wikipedia.org/wiki?curid=2717687", "title": "Mano di Buddha", "text": ""}
{"id": "2717688", "revid": "21880", "url": "https://it.wikipedia.org/wiki?curid=2717688", "title": "Cedro mano di Buddha", "text": ""}
{"id": "2717689", "revid": "1305772", "url": "https://it.wikipedia.org/wiki?curid=2717689", "title": "Shahrest\u0101n di Behabad", "text": "Lo shahrest\u0101n di Behabad (persiano \u0634\u0647\u0631\u0633\u062a\u0627\u0646 \u0628\u0647\u0627\u0628\u0627\u062f) \u00e8 uno degli 11 \"shahrest\u0101n\" della provincia di Yazd, il capoluogo \u00e8 Behabad, una citt\u00e0 di 7.199 abitanti (nel 2006); precedentemente faceva parte del territorio di Bafq. Lo shahrest\u0101n \u00e8 suddiviso in 2 circoscrizioni (\"bakhsh\"):"}
{"id": "2717692", "revid": "57342", "url": "https://it.wikipedia.org/wiki?curid=2717692", "title": "Emilia Romagna Teatro", "text": "Emilia Romagna Teatro Fondazione o ERT \u00e8 il teatro stabile dell'Emilia-Romagna.\nStoria.\nNel 1964 nasce formalmente l'associazione teatrale dell'Emilia Romagna (ater), anche se ufficiosamente vi era gi\u00e0 un'attivit\u00e0 organizzativa in tal senso, negli anni precedenti. Tale associazione ha la finalit\u00e0 di favorire l'attivit\u00e0 teatrale e lirica in regione.\nIl 22-23 aprile 1977 a Faenza, viene deciso di creare anche un'attivit\u00e0 di produzione dedicato al teatro di prosa e, nello stesso anno, viene data vita all'ERT, acronimo di Emilia Romagna Teatro, proprio per supportare tale attivit\u00e0 di prosa, con il riconoscimento ministeriale. La sede storica dell'ERT \u00e8 Modena e, per volont\u00e0 del comune emiliano e dell'Ater, diviene autonomo nel 1991, per poi trasformarsi in fondazione nel 2001.\nNel 2015 ha ottenuto il riconoscimento di teatro nazionale e, oltre al settore prosa, va a dedicare spazio anche all'arte della danza.\nLa produzione.\nL'Ente \u00e8 prima di tutto un centro di produzione teatrale. Con all'attivo oltre 120 spettacoli prodotti, svolge la propria attivit\u00e0 in due direzioni fondamentali: la collaborazione con i registi da un lato e, dall'altro, la ricerca di tipologie spettacolari e spaziali alternative alla grande sala, all'insegna di un incontro con un pubblico diversificato e complesso. Un pubblico inteso come soggetto partecipe, cui fornire un servizio portando in citt\u00e0 le migliori proposte del panorama nazionale, ma anche come soggetto mobile, cui suggerire stimoli che escano dalle consuetudini. Tra i numerosi registi che in questi ultimi anni hanno collaborato con Emilia Romagna Teatro vi sono Giancarlo Cobelli, Pippo Delbono, Cesare Lievi, Thierry Salmon, Federico Tiezzi, Enrique Vargas, Bob Wilson, Eimuntas Nekro\u0161ius, Massimo Castri, Alvis Hermanis, Claudio Longhi, Antonio Latella, Marco Martinelli e Ermanna Montanari.\nLe sedi.\nLe sedi di produzione di Emilia Romagna Teatro Fondazione sono il Teatro Storchi (a partire dal 1991) e il Teatro delle Passioni (dal 1999) a Modena, il Teatro Arena del Sole (dal 2014) a Bologna e, dal 2001, il Teatro Bonci a Cesena.\nLa gestione e la programmazione dei teatri.\nL'Ente programma le Stagioni dei teatri di Modena, Bologna, Cesena, Castelfranco Emilia e Vignola. I cartelloni delle ultime stagioni hanno riguardato vari generi ed epoche senza mai abbandonare la qualit\u00e0 delle proposte, data dallo spessore degli interpreti e della direzione, ma anche dalla scelta dei soggetti, che spaziano nei patrimoni drammatici delle diverse culture. Le rassegne di teatro-ragazzi e teatro-giovani consentono inoltre un progressivo e arricchente rapporto con il teatro fin dall'infanzia.\nERT gestisce direttamente i seguenti teatri:\nRapporti internazionali.\nA partire da ottobre 1994 fino al dicembre 2004, un momento importante di rapporto con il palcoscenico internazionale \u00e8 stato quello creato nel quadro delle dieci edizioni de Le vie dei festival, appuntamento autunnale che ha ospitato, a Modena e non solo, alcune delle proposte pi\u00f9 interessanti dei festival estivi italiani e stranieri. Tra i numerosi artisti stranieri ospiti de Le vie dei festival vanno ricordati almeno Peter Brook, Joseph Chaikin, Lev Dodin, Jan Fabre, Rodrigo Garc\u00eca, Philip Glass, Mathilde Monnier, Alain Platel, Meg Stuart.\nOttobre 2005 ha visto la nascita di un nuovo festival e un nuovo impegno per Emilia Romagna Teatro Fondazione, VIE Scena Contemporanea Festival, che si svolge a Modena, Carpi e Vignola, ed \u00e8 promossa in collaborazione con la Fondazione Cassa di Risparmio di Modena. VIE Festival rivolge lo sguardo alla contemporaneit\u00e0 e al suo riflesso nelle forme teatrali e nelle espressioni artistiche ibride che gravitano attorno al teatro, alla danza e alla performance cercando di coglierne le manifestazioni pi\u00f9 nuove, con l'obiettivo di disegnare la mappa di un territorio teatrale internazionale e nazionale valorizzandone i protagonisti. Alcuni artisti ospiti delle passate edizioni: Bob Wilson, Soc\u00ecetas Raffaello Sanzio, Alvis Hermanis, Josef Nadj, Virgilio Sieni, Tim Etchells/Forced Entertainment, Rimini Protokoll, Motus, Belarus Free Theatre, Thomas Ostermeier, Krzysztof Warlikowski, Marco Martinelli e Ermanna Montanari del Teatro delle Albe.\nIl progetto PROSPERO \u00e8 una rete culturale europea che nasce nel 2007 e unisce realt\u00e0 che desiderano sviluppare un dialogo interculturale attraverso la mobilit\u00e0 degli artisti o degli operatori culturali, lo scambio e la diffusione delle produzioni culturali. Del progetto fanno parte il Th\u00e9\u00e2tre Nationale de Bretagne (Rennes/Francia), il Th\u00e9\u00e2tre de la Place (Liegi/Belgio), Emilia Romagna Teatro Fondazione (Modena/Italia), il Centro Cultural de Bel\u00e9m (Lisbona/Portogallo), Tutkivan Teatterity\u00f6n Keskus (Tampere/Finlandia), la Schaub\u00fchne (Berlino/Germania). I quattro obiettivi di PROSPERO sono: favorire la circolazione delle opere e degli artisti, stimolare e sostenere uno spazio e un'eredit\u00e0 culturale comune, incentivare il dialogo interculturale e promuovere la diversit\u00e0 delle culture, contribuire allo sviluppo di una cittadinanza europea.\nLa formazione.\nUna parte importante e innovativa dell'attivit\u00e0 di Emilia Romagna Teatro Fondazione \u00e8 la formazione. I suoi progetti sono rivolti a formare \u201csul campo\u201d giovani attori offrendo loro occasioni di perfezionamento e di professionalizzazione. Nel 2011 la Regione Emilia-Romagna dichiara la volont\u00e0 di individuare soggetti operanti nell'ambito delle performing arts, con esperienza e competenza provate, cui affidare l'allestimento di cantieri transnazionali finalizzati alla creazione di percorsi innovativi ed integrati per giovani attori, musicisti, cantanti lirici, che prevedano un approccio diretto alla realt\u00e0 produttiva del mercato di riferimento, scambi e contatti con e fra soggetti attivi nel settore dello spettacolo dal vivo, sviluppo e diffusione di buone prassi ed esperienze. Nasce cos\u00ec il primo \u201cCantiere delle Arti\u201d affidato ad una partnership tra Emilia Romagna Teatro Fondazione, la Regia Accademia Filarmonica di Bologna (che per le attivit\u00e0 dell'Orchestra Mozart si avvale della direzione di Claudio Abbado) e il CUBEC \u2013 Musica e Servizio Cooperativa Sociale fondato e animato da Mirella Freni. Nel 2012, secondo anno del Cantiere delle Arti, la direzione dei percorsi di formazione/produzione per attori \u00e8 affidata ad Andrea De Rosa e Marco Plini.\nDal 2015 \u00e8 attiva la \"Scuola di teatro Iolanda Gazzerro, laboratorio permanente per l'attore\" diretta di Claudio Longhi, nella quale si offrono percorsi professionalizzanti e di specializzazione per giovani attori e dramaturg.\nTeatro ragazzi e giovani.\nL'attenzione verso la formazione si esprime anche attraverso la produzione di spettacoli per i pi\u00f9 giovani e l'intensa programmazione di Teatro ragazzi e giovani. L'attivit\u00e0 produttiva e di ospitalit\u00e0 si arricchisce di proposte per i ragazzi e per gli insegnanti tese a sviluppare gli strumenti di lettura e di fruizione dei linguaggi del teatro: laboratori, seminari, stage, conferenze, si confrontano con il teatro \u201cvisto\u201d disegnando sempre nuove prospettive e sguardi differenti. Il progetto Teatro ragazzi e giovani per la citt\u00e0 di Modena si articola in:\n- Teatro ragazzi: rassegna di teatro per le scuole che coinvolge bambini e ragazzi dai 3 ai 14 anni.\n- Teatro giovani: la rassegna offre l'occasione alle Scuole Superiori di assistere ad una selezione degli spettacoli proposti nella stagione del Teatro Storchi e del Teatro delle Passioni ad un prezzo agevolato, in orario pomeridiano.\n- La domenica non si va a scuola: rassegna domenicale di spettacoli per famiglie che si sviluppa nei mesi invernali. Gli spettacoli sono rivolti a un pubblico di giovanissimi ma sono pensati perch\u00e9 possano essere un momento vissuto assieme ai famigliari.\n- Teatro di classe: rassegna nata per dare visibilit\u00e0 all'attivit\u00e0 teatrale svolta nelle Scuole Medie Superiori di Modena e provincia; un progetto che vede alunni ed insegnanti protagonisti del palcoscenico."}
{"id": "2717694", "revid": "228587", "url": "https://it.wikipedia.org/wiki?curid=2717694", "title": "Gran Croce", "text": ""}
{"id": "2717702", "revid": "599013", "url": "https://it.wikipedia.org/wiki?curid=2717702", "title": "Coppa Italia 2009-2010 (pallavolo maschile)", "text": "La Coppa Italia di pallavolo maschile 2009-2010 \u00e8 stata la 32\u00aa edizione della coppa nazionale d'Italia e si \u00e8 svolta dal 30 dicembre 2009 al 31 gennaio 2010. Al torneo hanno partecipato 8 squadre di club italiane e la vittoria finale \u00e8 andata per la prima volta alla Trentino Volley.\nRegolamento.\nHanno partecipato al torneo le prime otto squadre classificate al termine del girone d'andata della \"regular season\" della Serie A1 2009-10 che hanno quindi disputato quarti di finale, semifinali e finale."}
{"id": "2717703", "revid": "628767", "url": "https://it.wikipedia.org/wiki?curid=2717703", "title": "Distretto di Bajura", "text": " \nIl distretto di Bajura \u00e8 un distretto del Nepal, in seguito alla riforma costituzionale del 2015 fa parte della provincia Sudurpashchim Pradesh. \nIl capoluogo \u00e8 Martadi.\nSecondo i dati pubblicati nel 2004 dal Programma delle Nazioni Unite per lo Sviluppo il distretto di Bajura risulta essere uno dei distretti pi\u00f9 poveri e sottosviluppati del Nepal."}
{"id": "2717704", "revid": "1573940", "url": "https://it.wikipedia.org/wiki?curid=2717704", "title": "Shahrest\u0101n di Khatam", "text": "Lo shahrest\u0101n di Khatam (farsi \u0634\u0647\u0631\u0633\u062a\u0627\u0646 \u062e\u0627\u062a\u0645) \u00e8 uno degli 11 \"shahrest\u0101n\" della provincia di Yazd, il capoluogo \u00e8 Harat. Lo shahrest\u0101n \u00e8 suddiviso in 2 circoscrizioni (\"bakhsh\"):"}
{"id": "2717706", "revid": "712828", "url": "https://it.wikipedia.org/wiki?curid=2717706", "title": "Episodi di Conan il ragazzo del futuro", "text": "La serie animata Conan il ragazzo del futuro \u00e8 stata prodotta nel 1978 dalla Nippon Animation in 26 episodi ed \u00e8 stata trasmessa in Italia su varie tv locali nei primi anni Ottanta in un'edizione parzialmente censurata. Nel 2007 la Dynit ha curato l'edizione integrale su DVD, con un nuovo doppiaggio e nuovi titoli degli episodi."}
{"id": "2717707", "revid": "17204", "url": "https://it.wikipedia.org/wiki?curid=2717707", "title": "Game Rankings", "text": ""}
{"id": "2717713", "revid": "2043462", "url": "https://it.wikipedia.org/wiki?curid=2717713", "title": "Elena di Waldeck e Pyrmont", "text": "Famiglia natale e ascendenza.\nElena nacque ad Arolsen, capitale del Principato di Waldeck, in Germania; essa era una sorella di Federico, l'ultimo principe regnante di Waldeck e Pyrmont, di Maria, prima moglie di Guglielmo II di W\u00fcrttemberg, e di Emma, regina consorte dei Paesi Bassi, come moglie di Guglielmo III.\nI nonni materni erano il duca Guglielmo di Nassau e la sua seconda moglie, la principessa Paolina di W\u00fcrttemberg, figlia del principe Paolo di W\u00fcrttemberg e di Carlotta di Sassonia-Hildburghausen.\nIl principe Paolo era un figlio di Federico I del W\u00fcrttemberg e della moglie, la duchessa Augusta di Brunswick-Wolfenb\u00fcttel; questa era a sua volta la figlia maggiore di Carlo Guglielmo Ferdinando, duca di Brunswick-Luneburg, e della principessa Augusta di Hannover, sorella di re Giorgio III del Regno Unito.\nMatrimonio.\nElena, cos\u00ec come le sorelle Emma e Paolina, venne considerata per divenire la seconda moglie di Guglielmo III dei Paesi Bassi; in seguito per\u00f2, Elena incontr\u00f2 il principe Leopoldo, duca di Albany, figlio pi\u00f9 giovane della regina Vittoria, su incoraggiamento della sovrana, ed i due si fidanzarono nel novembre 1881. Leopoldo era un cugino di terzo grado della nonna di Elena, la principessa Paolina di W\u00fcrttemberg, dal momento che erano entrambi dei trisnipoti di Federico, principe del Galles; da questo ne derivava che Elena era essa stessa nella linea di successione al trono britannico, seppure in una posizione molto arretrata rispetto a quella del fidanzato. La \"disparit\u00e0 generazionale\" che intercorreva tra Leopoldo ed Elena pu\u00f2 essere attribuita alla tarda et\u00e0 in cui i figli maschi di Giorgio III del Regno Unito iniziarono a generare eredi legittimi.\nIl 27 aprile 1882 Leopoldo ed Elena si sposarono nella Saint George's Chapel del castello di Windsor; le damigelle d'onore della sposa furono le \"Lady\" Mary Campbell, Blanche Butler, Feodore Yorke, Florence Bootle-Wilbraham, Ermyntrude Russell, Alexandrina Vane-Tempest, Anne Lindsay and Florence Anson. Elena assunse quindi il titolo nobiliare di \"Sua Altezza Reale\" La Duchessa di Albany.\nDopo il matrimonio gli sposi stabilirono la loro residenza presso \"Claremont House\"; la coppia ebbe un breve, ma felice matrimonio, cui venne posto termine dalla morte dell'emofiliaco Leopoldo a causa di una caduta avvenuta a Cannes, in Francia, nel marzo 1884. All'epoca della morte del marito, Elena era incinta del loro secondo figlio.\nDiscendenza.\nElena e Leopoldo ebbero due figli:\nAttraverso il figlio Carlo Edoardo, Elena \u00e8 la bisnonna di Carlo XVI Gustavo, attuale re di Svezia; quest'ultimo \u00e8 infatti figlio della principessa Sibilla di Sassonia-Coburgo-Gotha, figlia di Carlo Edoardo.\nPersonalit\u00e0 e ruolo sociale.\nStando alle memorie della principessa Alice, sua madre, Elena, era molto intelligente e possedeva un senso del dovere estremamente forte ed amava genuinamente lavorare per il benessere altrui. La regina Vittoria, inizialmente preoccupata che essa potesse rivelarsi un'algida principessa tedesca, come erano gli stereotipi dell'epoca, sottoline\u00f2 in una sua lettera alla figlia maggiore, Vittoria, regina di Prussia ed imperatrice di Germania, che era compiaciuta del fatto che Elena amasse \u00abandare tra la gente\u00bb. La Regina si trov\u00f2 quindi a provare per la giovane nuora grande rispetto ed affetto, nonostante i suoi timori iniziali, sorti dopo aver sentito un resoconto della figlia Vicky, artefice dell'unione, che definiva Elena un'intellettuale e stranamente beneducata per essere una principessa.\nPrima che si sposasse, il padre di Elena l'aveva nominata sovrintendente generale delle scuole del suo principato e, nel ricoprire questo ruolo, essa aveva progettato il curricolo educativo dei giovani allievi. Elena amava in particolare risolvere problemi matematici e leggere libri di filosofia e storia: durante il suo breve matrimonio, il principe Leopoldo la present\u00f2, con orgoglio, al circolo di accademici dell'Universit\u00e0 di Oxford con cui intratteneva rapporti di amicizia; la Duchessa di Albany mantenne in seguito queste relazioni per il resto della sua vita.\nDivenuta vedova, Elena fu la fondatrice del \"Deptford Fund\", tuttora esistente, un'organizzazione originariamente dedita alla ricerca di lavori alternativi per le donne impiegate nel pericoloso settore della macellazione del bestiame. La Duchessa di Albany fu inoltre coinvolta nell'attivit\u00e0 caritatevoli a favore degli ospedali e alla cessazione del traffico di esseri umani. Durante la Prima guerra mondiale essa coordin\u00f2 il proprio operato benefico con quello delle cognate, la principessa Elena, la principessa Luisa e la principessa Beatrice, per evitare il non inusuale problema di progetti reali che venivano a trovarsi in posizioni confliggenti.\nUltimi anni.\nDopo la morte di Leopoldo, Elena ed i suoi due figli continuarono a risiedere a \"Claremont House\"; nel 1900, alla morte di Alfredo, principe ereditario di Sassonia-Coburgo-Gotha, il figlio sedicenne di Elena, Carlo Edoardo, venne designato come nuovo erede del ducato tedesco e fu separato dalla sua famiglia per portarlo a risiedere in Germania. Quando, quattordici anni dopo, scoppi\u00f2 la Prima guerra mondiale, Carlo Edoardo si trov\u00f2 a combattere nell'esercito tedesco e quindi venne privato dei suoi titoli nobiliari inglesi mediante un atto del parlamento del 1917. Sua sorella Alice rimase invece in Inghilterra e contrasse un matrimonio che la rese cognata della consorte di Giorgio V, la regina Mary, nata principessa di Teck.\nLa principessa Elena mor\u00ec il 1\u00ba settembre 1922 a causa di un infarto, ad Hinterriss, nel Tirolo, mentre si trovava in visita presso il figlio."}
{"id": "2717716", "revid": "23", "url": "https://it.wikipedia.org/wiki?curid=2717716", "title": "Testcross", "text": ""}
{"id": "2717727", "revid": "121656960", "url": "https://it.wikipedia.org/wiki?curid=2717727", "title": "Madonna col Bambino e due angeli musicanti", "text": "La Madonna col Bambino e due angeli musicanti \u00e8 un dipinto, olio su tavola (70x56,7\u00a0cm), di Giorgio Schiavone, databile al 1459-1460 circa e conservato nel Walters Art Museum di Baltimora.\nStoria.\nL'opera risale al periodo in cui lo Schiavone era a bottega dallo Squarcione a Padova, come testimonia la firma, apposta su un cartiglio appeso al bordo della base marmorea in primo piano: (\"Questo lo dipinse Giorgio dalmata, discepoli di Squarcione\").\nL'opera, apparsa sul mercato antiquario nel 1922, venne acquistata da Henry Walters nel 1925.\nDescrizione e stile.\nMaria \u00e8 ritratta a mezza figura mentre tiene il Bambino tra le mani, in piedo su uno zoccolo marmoreo dove si trovano appoggiati un drappo verde, un coscino, due ciliegie, dei fiorellini rossi, un insetto e i due angeli musicanti, seduti. Gli oggetti di colore rosso, come anche il corallo al collo del bimbo, ricordano ilo colore del sangue e prefigurano la Passione di Cristo. Il corallo efra anche un antichissimo amulato apotropaico, che ancora oggi si \u00e8 soliti regalare ai neonati. La presenza della balaustra marmorea segue un'impostazione derivata da Squarcione, che a sua volta la riprese dalla lezione toscana di Donatello, e che \u00e8 molto frequente tra gli allievi del maestro padovano: se ne conoscono di simili di Andrea Mantegna, Marco Zoppo e altri. Anche le fattezze degli angioletti sono simili in tutti gli allievi di Squarcione, compreso Mantegna.\nLo sfondo \u00e8 scuro e in alto pende una ghirlanda di foglie e frutta, un altro elemento tipico degli \"squarcioneschi\". Spiccano i due mazzolini di frutta e foglie appesi in modo simmetrico ai lati del volto della vergine, tra nastri svolazzanti.\nI contorni sono netti e articolati, i colori marmorei e smaltati, e sono presenti suggestioni dall'antico secondo il gusto allora dominante, come la stessa ghirlanda. Pur nell'esuberanza decorativa si riconosce una certa disciplina introdotta dagli influssi indiretti di Piero della Francesca, giunti a Padova verso gli anni cinquanta del secolo tramite il cantiere della Cappella Ovetari. Ci\u00f2 \u00e8 visibile soprattutto nelle fattezze delicate della Vergine, nei colori chiari e nelle ombre morbide che danno un volume pacatamente statuario."}
{"id": "2717737", "revid": "30445", "url": "https://it.wikipedia.org/wiki?curid=2717737", "title": "Bajura", "text": ""}
{"id": "2717739", "revid": "306856", "url": "https://it.wikipedia.org/wiki?curid=2717739", "title": "Friedrich Heinrich Suso Denifle", "text": "Biografia.\nHeinrich Denifle fu un insigne medievista, archivista, studioso della mistica tedesca e di Lutero. I suoi meriti scientifici furono riconosciuti da numerose universit\u00e0, tra cui quelle di Innsbruck, di M\u00fcnster, di Cambridge, che gli conferirono il titolo di \"doctor honoris causa\" e da varie accademie, come ad esempio quelle di Berlino, G\u00f6ttingen, Praga, Vienna, Parigi, che lo annoverarono tra i propri soci. Fu membro della commissione d'esame alla Scuola vaticana di paleografia diplomatica e archivistica.\nJoseph Anton (nome di battesimo) Denifle nacque a Imst, il 16 gennaio del 1844, nel Nordtirolo (Austria). Il nonno fu maestro di scuola e organista a Sankt Jodok; e anche il padre di Heinrich Denifle, cio\u00e8 Johan, era stato avviato alla stessa attivit\u00e0, tanto che dopo un breve periodo trascorso a Welten, aveva deciso di trasferirsi a Imst, dove ottenne un posto di insegnante e di organista della locale chiesa.\nDopo la morte prematura dei genitori, Henrich Denifle, insieme ai suoi fratelli, venne affidato alla tutela del Dr. Josef Pembaur. Inizialmente, dopo la frequenza delle scuole a Wilten e quella dell'Istituto per bambini del cappellano Sailer, in Kronburg bei Zams fino all'et\u00e0 di dieci anni, egli venne avviato alla professione di calzolaio e, poi, di sellaio o valigiaio. Tuttavia, ben presto, anche per le sue doti musicali ottenne, sempre per intervento da Josef Pembaur, un posto gratuito nella \"schola cantorum\" del Cassianeum di Bressanone, dove pot\u00e9 frequentare il ginnasio diretto dai Canonici Regolari di Neustift. Verso la fine degli studi liceali sent\u00ec nascere la vocazione religiosa e chiese perci\u00f2 di essere accolto nell'Ordine dei Frati Predicatori. Nel Tirolo, dopo la soppressione dei conventi domenicani, da parte del Kaiser Francesco Giuseppe I d'Austria, nel 1875, non c'era pi\u00f9 alcun convento maschile. Denifle fu cos\u00ec indirizzato e si rec\u00f2 al convento di Sant'Anna di Graz, dove il 22 settembre del 1861 ricevette l'abito religioso e assunse il nome di \"Enrico Susone\", probabilmente in omaggio a Lacordaire, la cui lettura l'aveva orientato verso la scelta, e poi in ricordo del beato domenicano tedesco Heinrich Suso. L'anno seguente, il 5 ottobre, prese i voti.\nDenifle venne ordinato sacerdote il 22 luglio 1866 nel duomo di Graz. Dall'estate del 1867, e fino al 1\u00ba marzo 1869, venne mandato a Kaschau/Kosice, dove svolse con molto impegno l'incarico di pro-sindaco del Convento O. P. e nello stesso tempo coltiv\u00f2 gli studi della lingua greca e di Aristotele. Dal 1869 venne richiamato a Graz, dove per dieci anni, cio\u00e8 fino al 1880, figur\u00f2 nel corpo docente come insegnante di varie discipline e di volta in volta svolse gli incarichi di pro-baccelliere, baccelliere degli studi, e per due volte consecutive di sub-priore del convento domenicano. Il 2 settembre 1877 sostenne e super\u00f2 brillantemente a Roma l'esame \"ad gradus.\"\nNei primi anni settanta inizi\u00f2 a pubblicare alcuni articoli scientifici e nel 1873 dette alle stampe una ponderosa raccolta di quasi 500 pagine, su \"Das geistliche Leben. Eine Blumenlese aus den deutschen Mystikern des 14. Jahrhunderts\"\u02d0 2500 testi di mistici tedeschi del Trecento, in particolare Taulero e Susone, che ebbe nove edizioni in lingua originale e numerose traduzioni in molte lingue europee, anche in ceco, croato e fiammingo. Nel 1875 scrisse e pubblic\u00f2 alcuni articoli attorno al tema \"Der Gottesfreund im Oberlande und Nikolaus von Basel\"; fece poi dare alle stampe due lavori sull'epistolario del beato Enrico Susone, oltre ad altri due brevi scritti sullo stesso autore e, infine, ma non per importanza, nel 1877 \"Das Buch von geistlicher Armut, bisher bekannt als Johann Taulers Nachfolgung des armen Lebens Christi\" e \"Taulers Bekehrung. Kritisch untersucht\" (1879) e, in aggiunta, una serie di articoli su \"Die Dichtungen des Gottesfreundes im Oberlande\".\nI suoi contributi ai vari aspetti della storia del periodo compreso tra il XII e il XVI secolo, allo studio della mistica medioevale e della Scolastica e, poi, alle vicende delle Universit\u00e0 medioevali, sono stati decisivi e su di essi si \u00e8 innestata, e non di rado, la ricerca ulteriore. La stessa ricostruzione della figura e dell'opera di Lutero, nonostante i toni pi\u00f9 che aspri, basterebbe a dare prestigio al suo nome, tanto che \u00abil rapporto di Lutero con la Scolastica, cos\u00ec come \u00e8 stato descritto da Denifle, ossia la dipendenza da Ockam, \u00e8 oggi comunemente ammesso\u00bb (E. Iserloh)."}
{"id": "2717743", "revid": "33751", "url": "https://it.wikipedia.org/wiki?curid=2717743", "title": "Universit\u00e0 Politecnica di Madrid", "text": ""}
{"id": "2717745", "revid": "76963", "url": "https://it.wikipedia.org/wiki?curid=2717745", "title": "Hideyuki Hirayama", "text": "Biografia.\nPremio come miglior regista nel 2003 per i film \"The Laughing Frog\" ed \"Out \" al XXIV Yokohama Film Festival."}
{"id": "2717746", "revid": "38120", "url": "https://it.wikipedia.org/wiki?curid=2717746", "title": "Jennifer-Lynn Hayden", "text": "Jennifer-Lynn Hayden, anche nota come Jade, \u00e8 un personaggio dei fumetti DC Comics. \u00c8 una supereroina, affettuosamente chiamata, \"Jenie\" o \"Jen\", \u00e8 figlia di Alan Scott, la Lanterna Verde della Golden Age. Sua madre \u00e8 Rose Canton, criminale della Golden Age conosciuta come \"Thorn\". Jennifer-Lynn ha un fratello gemello, Todd James Rice, il supereroe, Obsidian.\nInsieme ad Obsidian, Jade fu uno dei membri fondatori dell'Infinity, Inc.. Ha lavorato sia con la Justice League of America che con la Justice Society of America, e pi\u00f9 recentemente fu membro e capo degli Outsiders. Fu anche un membro del rinato Corpo delle Lanterne Verdi dopo che le fu concesso un anello del potere di riserva. \u00c8 stata sentimentalmente impegnata, con Brainwave, alias di Hank King, e con la Lanterna Verde, alias di Kyle Rayner. \u00c8 la prima Lanterna Verde di sesso femminile della Terra.\nBiografia del personaggio.\nOrigini.\nLa madre di Jade, Rose, si sposa per un brevissimo periodo con Alan Scott, scappando dopo aver concepito i propri figli, temendo che Alan potesse far loro del male. Li diede in adozione e si separano. Jennie-Lynn venne adottata da una coppia nel sobborgo di Milwaukee. Jennie seppe di avere un fratello gemello solo al termine della sua adolescenza. Poco dopo che lei e Todd si incontrarono, supponendo di essere i figli di Alan Scott, tentarono di unirsi alla Justice Society of America. Furono respinti, ma si unirono ad un altro gruppo formato dai figli e protetti dei membri della JSA per formare la Infinity, Inc.\nA causa dell'eccessiva esposizione alla magia di suo padre, lei e suo fratello nacquero con poteri metaumani, sebbene Jade ne fece sfoggio solo quando si dovette difendere da un abuso sessuale quando era bambina. I poteri di Jade rassomigliano molto a quelli di Alan: \u00e8 in grado di generare dell'energia verde e di formare con la propria immaginazione dei costrutti. Jade lasci\u00f2 la sua carriera di modella in California per seguire il sogno di diventare fotografa a New York City. Qui divenne compagna di stanza di Kyle Rayner del quale, infine, divenne l'amante. Nello scontro con Starheart perse momentaneamente i suoi poteri. Dopo di ci\u00f2, Kyle Rayner le don\u00f2 un anello del potere ed una batteria di riserva, cos\u00ec divenne la prima Lanterna Verde femmina della Terra e membro del Corpo delle Lanterne Verdi. I suoi poteri furono ricostituiti per la prima volta quando Kyle venne posseduto dalla personificazione della \"volont\u00e0\" nota come Ion. Infine, il suo anello pass\u00f2 a John Stewart. Successivamente scopr\u00ec di possedere i poteri di sua madre, di manipolazione delle piante, quando riusc\u00ec a convincere un roseto ad attaccare un rapinatore in fuga. Mentre si godeva un viaggio su un pianeta alieno, Kyle Rayner gli rivela che la sua pelle conteneva clorofilla, e quindi poteva fotosintetizzare la luce solare esattamente come una pianta.\nI suoi poteri interni sono per\u00f2 pi\u00f9 simili a quelli di Alan Scott. Pu\u00f2 creare costrutti di luce solida di energia verde emessa dai marchi a forma di stella posti sui palmi delle sue mani, inoltre \u00e8 in grado di volare. L'anello del potere necessita di essere ricaricato dalla relativa batteria ogni 24 ore. Anche il suo anello ha una limitazione, a causa dell'impurit\u00e0 gialla, il colore della paura, che la costringe ad affrontare le sue paure attraverso l'espressione di una maggior forza di volont\u00e0.\nQuando Kyle Rayner lascia la Terra dopo il violento e vittorioso scontro sul suo amico Terry Berg, Jade volle andare con lui. Tuttavia, dopo numerose missioni, Jade decise di ritornare sulla Terra. Qui si innamora di un altro uomo, terminando la sua relazione con Kyle. Recentemente divenne membro, ed infine capo degli Outsiders. In questo periodo Jade aiut\u00f2 Donna Troy ed un gruppo di alunni dei Titans in una battaglia contro i Titans of Myth.\nIn \"Green Lantern: Rebirth\", Jade e suo padre assistettero i Guardiani dell'Universo e il Corpo delle Lanterne Verdi nella battaglia contro Parallax, battaglia che si concluse con la sconfitta e l'imprigionamento dell'entit\u00e0 parassitica della paura.\nIn \"Crisi infinita\", Donna Troy guida nello spazio un gruppo di eroi terrestri, Jade inclusa, nel tentativo di riparare una fenditura dimensionale. Anche il Corpo delle Lanterne Verdi, rappresentato da Kyle Rayner e Kilowog, rispose a questa minaccia.\nIn \"Rann-Thanagar War Infinite Crisis Special\", Jen mor\u00ec tentando di fermare Alexander Luthor Jr. dal tentativo di dividere l'universo in un multiverso. La sua coscienza rimase all'interno del suo potere, finch\u00e9 i suoi poteri derivanti dalla \"Starheart\" non si fusero con Kyle. Questa fusione risvegli\u00f2 l'entit\u00e0 sopita di nome Ion, che Kyle, inconsciamente, aveva dentro di s\u00e9, rendendola di conseguenza molto pi\u00f9 potente.\nUn anno dopo.\nUn anno dopo la \"Crisi Infinita\", Alan Scott giacque in coma dopo un attacco del Fantasma Gentiluomo. La Jade originale comparve per dirgli addio. Diede a suo padre una porzione della sua energia verde. Lo perse durante un malfunzionamento dello Zeta Beam, durante la \"Crisi Infinita\".\nLa notte pi\u00f9 profonda.\nDurante il crossover, \"La notte pi\u00f9 profonda\", le spoglie di Jade furono rianimate come membro del Corpo delle Lanterne Nere dopo l'arrivo di un anello nero del potere potenziato dalla morte. Ora, una Jade \"non morta\" e senz'anima, tent\u00f2 di utilizzare l'amore di Kyle per lei contro di lui. Tuttavia, Kyle, dopo aver assistito al furioso attacco dei non morti sul pianeta Oa, \u00e8 dolorosamente conscio che la donna presente non \u00e8 veramente Jade, ma il suo cadavere rianimato. Pieno di rabbia, tenta di distruggere la Lanterna Nera, dato che la vedeva come una dissacrazione ed un abominio, alla memoria e alle spoglie della donna che amava. Tuttavia Jade si ricostitu\u00ec, e, dopo averlo catturato, inizi\u00f2 a tormentarlo con i costrutti di energia nera di Alexandra De Witt, Donna Troy, sua madre Moira Rayner, e di s\u00e9, per ricordargli i suoi fallimenti nei tentativi di salvare le donne che gli stavano pi\u00f9 a cuore. La battaglia tra Kyle e Jade fu interrotta dall'arrivo di Soranik Natu. Jade e Soranik si scontrarono, sia fisicamente che verbalmente, mentre Jade faceva commenti incivili e volgari. Infine, Soranik colp\u00ec Jade sulla bocca con un pugno attivando il suo anello. In quel momento, l'anello della Lanterna Nera registr\u00f2 che i livelli di potere degli anelli neri generali avevano raggiunto il 100%. Come tali, tutte le Lanterne Nere ebbero una nuova direttiva: dirigersi verso la Batteria del Potere Centrale di Oa. Completamente trascurando i suoi avversari, Jade vol\u00f2 verso il suo nuovo obiettivo, con la mano di Soranik ancora in bocca. Tuttavia, Kyle riusc\u00ec a separarli. Per salvare la Batteria del Potere, Kyle si sacrific\u00f2 coraggiosamente per sconfiggere l'armata dei non-morti. Fortunatamente, nonostante le sue ferite critiche, Kyle fu resuscitato da Soranik e dal membro delle Star Sapphires, Miri Riam.\nVersioni alternative.\nKingdom Come.\nNella miniserie di Kurt Busiek e Alex Ross \"Kingdom Come\", Jade, ora pi\u00f9 matura, prese il mantello di Lanterna Verde dopo Kyle Rayner. Gli sforzi di Jade, insieme all'assistenza di altri, permise di salvare alcuni sopravvissuti, compresi lei e suo padre, nel momento in cui le Nazioni Unite gettarono una bomba H sui metaumani nel corso della battaglia finale.\nIn \"Tangent Comics\", la versione di Jade di Terra-9 \u00e8 una donna asiatica con il potere di tramutare i suoi tatuaggi in draghi viventi.\n52.\nNel numero finale di \"52\", fu rivelato un nuovo multiverso, consistente di 52 realt\u00e0 identiche. Tra le 52 realt\u00e0 mostrate ne esiste una denominata \"Terra-2\". Come risultato del mangiare aspetti di queste realt\u00e0 di Mr. Mind, prese aspetti visivi simili alla Terra-2 pre-\"Crisi\", inclusa Jade tra i personaggi della Justice Society of America. I nomi dei personaggi e della squadra non furono menzionati nel pannello in cui comparvero, ma Jade era molto simile all'incarnazione di Jade di Jennifer-Lynn Hayden.\nNel novembre 2008, fu reso noto che la Jade di Terra-2 era ancora viva, ma senza padre - sul suo mondo, suo padre, Lanterna Verde (Alan Scott) \u00e8 morto. Jade \u00e8 un membro della Justice Society Infinity, a causa di una fusione tra la Justice Society of America e la Infinity, Inc..\nBasato su un commento di Grant Morrison, questo universo alternativo non \u00e8 la Terra-2 pre-Crisi.\nManhunter.\nNel numero finale di \"Manhunter\", che ebbe luogo nel futuro, comparve una nuova Jade, la figlia di Obsidian. Questa versione era un'adolescente asiatica chiamata cos\u00ec in onore di sua zia. Sembr\u00f2 avere poteri basati sulla luce e sembr\u00f2 essere una supereroina attiva.\nNicki Jones.\nIn 52 Settimana 11, Donna Troy fu presentata con la prova che fu lei, e non Jade, a morire tentando di fermare il giovane Luthor. In 52 Settimana 29, una giovane donna di nome Nicki Jones fu presentata come membro della nuova Infinity, Inc. di Luthor, sotto il nome di \"Jade\". Studentessa di arti grafiche del San Francisco Art Insititute, Jones possedeva l'abilit\u00e0 di proiettare viti splendenti dalle unghie, l'abilit\u00e0 di volare e poteri di energia verde. Debutt\u00f2 alla parata del Ringraziamento solo per essere attaccata da Obsidian, che l'accusava di voler rubare l'eredit\u00e0 di sua sorella.\nIn 52 Settimana 40, i membri della Infinity, Inc., con l'eccezione di Jones, Natasha Irons, ed il recentemente scomparso Jacob Colby (Skyman), batterono Acciaio e i Teen Titans e quindi li arrestarono. Comparve quindi in 52 Settimana 50 e \"World War III\", insieme al resto della Infinity, Inc. Tuttavia, il gruppo era troppo spaventato per battersi contro Black Adam e si diede alla fuga."}
{"id": "2717747", "revid": "54172728", "url": "https://it.wikipedia.org/wiki?curid=2717747", "title": "Max Tour 2007", "text": ""}
{"id": "2717748", "revid": "122246", "url": "https://it.wikipedia.org/wiki?curid=2717748", "title": "Campionato mondiale per club FIVB 2010 (maschile)", "text": "Il Campionato del Mondo per club FIVB 2010 \u00e8 stata la 6\u00aa edizione del massimo torneo pallavolistico mondiale per club, organizzato come ogni edizione dalla FIVB. Come l'edizione precedente, la sede della manifestazione \u00e8 stata la citt\u00e0 di Doha, capitale del Qatar.\nIl torneo \u00e8 iniziato il 15 dicembre 2010 e si \u00e8 concluso il 21 dicembre. Il titolo \u00e8 stato vinto dalla Trentino Volley, che per la seconda volta consecutiva si \u00e8 laureata \"Campione del Mondo per club\" e si \u00e8 aggiudicata il premio di 250.000 $.\nFormato.\nIl formato di questa edizione del campionato mondiale per club \u00e8 quello in vigore dall'edizione 2009. Esso prevede la suddivisione delle otto squadre partecipanti in due gironi, A e B; si qualificano per la fase successiva le prime due classificate di ogni girone, che si incroceranno in semifinale (la prima del girone A incontrer\u00e0 la seconda del girone B, e il contrario). Il sistema di assegnazione dei punti ai fini della classifica dei gironi non si avvale del sistema \"italiano\" (in vigore in altre manifestazioni internazionali), quindi \u00e8 prevista l'assegnazione di 2 punti per le vittorie ed 1 per le sconfitte, indipendentemente dal numero di set disputati.\nLe squadre qualificatesi terze e quarte nel girone iniziale vengono eliminate, venendo tutte inserite nella classifica finale con il rango di quinte. Le vincitrici delle semifinali si contendono la vittoria finale, mentre le sconfitte si scontrano per la finale 3\u00ba-4\u00ba posto.\nIn questa edizione si \u00e8 deciso di accantonare la \"Golden Formula\", modalit\u00e0 di gioco nella quale il primo attacco di ogni squadra viene effettuato solo da seconda linea, utilizzata come sistema sperimentale nella scorsa edizione della manifestazione iridata.\nSquadre partecipanti.\nOltre alle squadre vincitrici delle competizioni continentali e alla squadra ospitante, come da regolamento la FIVB ha concesso due \"wild card\": esse sono state assegnate alla Dinamo Mosca (finalista della Champions League) e allo Skra Be\u0142chat\u00f3w (3\u00ba posto in Champions League). Il sorteggio per la definizione dei gironi della prima fase si \u00e8 tenuto il 23 ottobre 2010.\nFase a gironi.\nIl sorteggio per la definizione dei gironi della prima fase si \u00e8 tenuto il 23 ottobre 2010 al \"Grand Regency Hotel\" di Doha. La fase a gironi ha preso il via il 15 dicembre 2010, e si \u00e8 conclusa il 19 dicembre. Il 18 dicembre le gare sono state sospese a causa della festa nazionale del Qatar.\nGirone A.\nRisultati\nClassifica\nGirone B.\nRisultati\nClassifica"}
{"id": "2717750", "revid": "287204", "url": "https://it.wikipedia.org/wiki?curid=2717750", "title": "Jurij Kazakov", "text": "Biografia.\nNato a Mosca nel 1927 ma originario della regione di Smolensk da una famiglia povera di estrazione operaia, cominci\u00f2 a pubblicare nel 1952.\nDi carattere fondamentalmente schivo, in seno alla letteratura sovietica apparve come un continuatore delle tradizioni della prosa classica russa.\nSi presenta al lettore come cantore della natura del suo Paese, della gente semplice, modesta e altruista, non disdegnando un taglio intimista.\nI suoi racconti brevi sono considerati un ottimo esempio di scrittura adatta agli studenti di lingua russa per l'eleganza di stile e facilit\u00e0 di comprensione."}
{"id": "2717751", "revid": "767487", "url": "https://it.wikipedia.org/wiki?curid=2717751", "title": "Lorenzo Comendich", "text": "Biografia.\nFiglio di Giambattista, apprese i primi rudimenti dell'arte da Biagio Falcieri, poi continu\u00f2 gli studi a Bologna applicandosi indefessamente.\nInfine, sentendosi portato per dipingere battaglie, si trasfer\u00ec a Parma e studi\u00f2 presso la scuola di Francesco Monti, celebre in quel genere di pittura.\nLavor\u00f2 a Milano presso il Barone Martini, che gli commission\u00f2 molte opere, tra le quali la rievocazione della sanguinosa Battaglia di Luzzara, che, si dice, presentata a Luigi XIV, fu da questi apprezzata tanto da richiederne all'artista una copia per s\u00e9.\nSi stabil\u00ec definitivamente a Milano nel 1700 circa.\nSecondo quanto afferma Pietro Cignaroli in una sua lettera, il Comendich, anche se spesso tardivo nell'adempiere i suoi obblighi contrattuali, aveva notevoli capacit\u00e0, tanto che, avendo terminato un suo quadro Antonio Calza, questi non aveva potuto pareggiare l'abilit\u00e0 del Comendich stesso."}
{"id": "2717752", "revid": "123303322", "url": "https://it.wikipedia.org/wiki?curid=2717752", "title": "Papassinu", "text": "Il papassinu o papassina (a volte italianizzato in papassino) \u00e8 un dolce tipo della Sardegna\nTradizionalmente sono preparati per la ricorrenza di Ognissanti, ma \u00e8 ormai possibile trovarli nelle pasticcerie e persino nei supermercati locali in quanto prodotti tutto l'anno. Sono fatti da un impasto di pasta frolla e uva passa, mandorle, noci, scorza di limone (o arancia) grattugiata, spezie e miele, e cotti al forno ad una temperatura di 200\u00b0. Gli ingredienti tipo sono: farina 00, uva sultanina, zucchero, uova fresche, vino cotto (sapa), margarina vegetale, mandorle, latte e lievito chimico.\nIl nome deriva dal vocabolo \"papassa\" che in lingua sarda significa uva sultanina. Ogni paese dell'Isola prepara il dolce in diversi modi e gli ingredienti variano a seconda della regione storica ma sempre con la costante presenza dell'uva passa. La loro preparazione \u00e8 legata alle ricorrenze autunnali, periodo nel quale l'uva passa raggiunge la maturazione.\nNella parte meridionale dell'Isola sono aromatizzati con ingredienti quali cannella, vaniglia e altre spezie, incluse le bucce d'agrume candite, mentre nella parte settentrionale prevalgono le scorze di arancio e di limone insieme ai semi di finocchio selvatico. L'area di maggiore diffusione \u00e8 la Sardegna centro-meridionale."}
{"id": "2717754", "revid": "767487", "url": "https://it.wikipedia.org/wiki?curid=2717754", "title": "Out (film)", "text": "Out \u00e8 un film del 2002, diretto da Hideyuki Hirayama, tratto da un romanzo di Natsuo Kirino.\nEra stato presentato all'oscar nel 2003 per il miglior film straniero, ma la nomina non venne accettata."}
{"id": "2717756", "revid": "28715264", "url": "https://it.wikipedia.org/wiki?curid=2717756", "title": "Convento della SS.ma Trinit\u00e0 di Baronissi", "text": ""}
{"id": "2717757", "revid": "28715299", "url": "https://it.wikipedia.org/wiki?curid=2717757", "title": "Convento della SS. Trinit\u00e0 di Baronissi", "text": ""}
{"id": "2717761", "revid": "144796", "url": "https://it.wikipedia.org/wiki?curid=2717761", "title": "Ferdinand Bonaventura von Harrach", "text": ""}
{"id": "2717764", "revid": "22416", "url": "https://it.wikipedia.org/wiki?curid=2717764", "title": "Locomotiva FMS 100", "text": "La locomotiva gruppo 100 FMS \u00e8 stata un tipo di locotender a vapore costruita dalla Breda per il servizio sulle linee delle Ferrovie Meridionali Sarde del bacino minerario del Sulcis, in Sardegna.\nStoria.\nLe locomotive del gruppo 101-108 FMS furono costruite dalla Breda per conto della \"Societ\u00e0 Anonima Ferrovie Meridionali Sarde\", fondata a Busto Arsizio nel 1915; vennero ordinate all'inizio degli anni venti perch\u00e9 a causa della prima guerra mondiale vi fu un rinvio dei lavori di costruzione, iniziati nel 1923. Nei tre anni successivi furono costruiti 107 km di ferrovia a scartamento ridotto (950 mm), colleganti il porto di Calasetta con la rete delle FS a Monteponi (frazione di Iglesias) e Siliqua, e due diramazioni che si congiungevano a San Giovanni Suergiu), stazione principale e sede di deposito locomotive e officine.\nI primi treni effettuati dalle locomotive \"Breda\" circolarono il 23 maggio 1926. Queste macchine per circa un decennio furono le sole in testa ai convogli delle Meridionali Sarde, sin quando, a met\u00e0 degli anni trenta del Novecento, il parco locomotive della societ\u00e0 fu ampliato per far fronte alla crescente produzione carbonifera locale, causata dall'autarchia.\nI locotender Breda continuarono a svolgere il loro servizio anche nel dopoguerra lungo tutte le linee della rete FMS, sebbene progressivamente il loro utilizzo fu ristretto al solo servizio merci, in quanto i treni passeggeri furono man mano effettuati esclusivamente con le automotrici diesel in dotazione alle FMS. La chiusura della gran parte delle miniere carbonifere del Sulcis-Iglesiente negli anni sessanta port\u00f2 a un crollo dei traffici lungo la rete delle Meridionali Sarde: gran parte delle locomotive furono accantonate, ad eccezione di alcuni esemplari del gruppo 100, che trainarono i treni merci e materiali delle FMS sino alla chiusura della loro rete ferroviaria, avvenuta tra il 1968 e il 1974.\nLa locomotiva numero 101 \u00e8 stata restaurata nel primo decennio del XXI secolo ed esposta come monumento nella miniera di Serbariu a Carbonia. Da segnalare inoltre che la locomotiva numero 105 (leggermente modificata nell'aspetto) fu utilizzata per le riprese del film western 30 Winchester per El Diablo, girato a met\u00e0 degli anni sessanta."}
{"id": "2717766", "revid": "188116", "url": "https://it.wikipedia.org/wiki?curid=2717766", "title": "Movimento Popolare", "text": ""}
{"id": "2717778", "revid": "22229", "url": "https://it.wikipedia.org/wiki?curid=2717778", "title": "RU486", "text": ""}
{"id": "2717779", "revid": "298229", "url": "https://it.wikipedia.org/wiki?curid=2717779", "title": "Georgios Gennimatas", "text": "Biografia.\nPartecip\u00f2 alle gare di atletica leggera delle prime Olimpiadi moderne che si svolsero ad Atene, nei 100 metri piani, classificandosi quarto nelle batterie preliminari."}
{"id": "2717780", "revid": "112266411", "url": "https://it.wikipedia.org/wiki?curid=2717780", "title": "Nokia 5110", "text": "Nokia 5110 \u00e8 un telefono cellulare prodotto dall'azienda finlandese Nokia e messo in commercio nel 1998. Fu il primo telefono cellulare GSM ad utilizzare una cover intercambiabile (solo quella anteriore) e questa caratteristica contribu\u00ec alla diffusione del dispositivo fra i giovani. Inoltre era affidabile e robusto, era fornito di giochi, suonerie personalizzabili ed era offerto ad un prezzo abbastanza accessibile per l'epoca. Fu il primo modello di cellulare ad avere uno schermo pi\u00f9 grande e ad integrare il famosissimo videogame \"Snake\"."}
{"id": "2717781", "revid": "767487", "url": "https://it.wikipedia.org/wiki?curid=2717781", "title": "Darren Tate", "text": "Biografia.\nNato come musicista di formazione classica, Tate ha lavorato con artisti internazionali e compositori con i quali collabora regolarmente. Ha anche lavorato nel campo televisivo, cinematografico e dei musical teatrali.\nHa iniziato la vita sotto i riflettori apparendo in varie pubblicit\u00e0 televisive e durante la sua infanzia ha frequentato un collegio di dieci anni. Ha studiato diversi strumenti classici, studiando musica all'universit\u00e0 di Leeds e ha riscosso successo in televisione, cinema e nei musical teatrali.\nIn un'intervista a DCM Magazine del marzo 2007 ha dichiarato che la sua canzone preferita era \"Unfinished Sympathy\" dei Massive Attack. Nella stessa intervista \u00e8 stato rivelato che tre delle sue pi\u00f9 grandi influenze nella vita sono stati Stevie Wonder, John Williams e Brian Eno.\nTate ha un figlio nato nel febbraio 2006.\nCarriera musicale.\nCome molti dei suoi colleghi dj, Tate ha usato molti pseudonimi nelle sue produzioni. Il suo primo progetto \u00e8 stato uno sforzo congiunto insieme a Judge Jules nel 2000. Insieme alla moglie di Jules, Amanda O'Riordan, si chiamarono Angelic. Pi\u00f9 tardi, nello stesso anno, ritagli\u00f2 alcune tracce sotto il nome Orion. Il settembre 2002 vide il ritorno di Tate sotto il nome Jurgen Vries. Da allora ha utilizzato il nome DT8 e pi\u00f9 recentemente \u00e8 stato parte del DT8 Project. Il suo singolo di pi\u00f9 grande successo, in termini di presenza in classifiche, arriv\u00f2 con \"The Opera Song\" realizzata insieme a Charlotte Church, accreditati sulla copertina come CMC. Varie compilation di musica dance, delle maggiori etichette discografiche, sono state mixate da Tate e hanno raggiunto le classifiche. Il primo album di Tate, pubblicato sotto il suo nome, \u00e8 stato pubblicato nel 2006 con il titolo \"Horizons 01\". Il primo album ufficiale del DT8 Project si intitola \"Perfect World\" ed \u00e8 stato pubblicato il 1\u00ba ottobre 2007. Si tratta di un doppio album e la seconda parte contiene dei remixes di altri producer.\nTate \u00e8 molto conosciuto come dj, infatti oltre ad essere un headliner in molti eventi e tour, \u00e8 ospite mensilmente di 'Mondo Sessions' (insieme a Dale Corderoy) che \u00e8 sindacato attraverso una rete internazionale di stazioni radio (incluse Ministry of Sound Radio, DI.FM, ETN, Rise FM, Fresh FM e altre). Inoltre ha mixato in album come \"Beyond Euphoria (MOS)\", \"Trance Republic (con John Askew e Agnelli &amp; Nelson)\" e il pi\u00f9 recente \"Mondo Sessions 001\" con Mike Koglin.\nTate ha anche registrato sotto il nome Citizen Caned ed ora \u00e8 a capo della Mondo Record, una compagnia che ha avviato nel 2000 ed essa include anche la Mondo Publishing (fondata nel 2004) e la Mondo DJ (fondata nel 2007). Nel gennaio 2008, Tate ha rivelato in un'intervista sul suo sito web ufficiale che stava he stava lavorando per alcuni film.\nNel 2008 ha realizzato una traccia per il film \"Royal Kill\", che pu\u00f2 essere sentita durante i titoli di coda film. Ha inoltre pubblicato \"Horizons 02\" come EP.\nNel 2009, Tate ha ottenuto una menzione speciale e un distinto premio come musicista dalla Fondazione IBLA per la sua opera classica \"Dark Skies\", registrata con il CNSO (Czech National Symphony Orchestra) a Praga (ottobre 2008)."}
{"id": "2717784", "revid": "2519", "url": "https://it.wikipedia.org/wiki?curid=2717784", "title": "Martadi", "text": "Martadi \u00e8 un centro abitato del Nepal capoluogo del distretto di Bajura (Sudurpashchim Pradesh).\nFino alla riforma amministrativa del 2015 (attuata nel 2017) era un comitato per lo sviluppo dei villaggi (VDC). \nLa citt\u00e0 si trova sul versante settentrionale delle Mahabharat Lekh a 1.554 m di altitudine. A circa 30\u00a0km in direzione ovest-sud-ovest si trova il parco nazionale di Khaptad."}
{"id": "2717786", "revid": "287204", "url": "https://it.wikipedia.org/wiki?curid=2717786", "title": "Hermann Levi", "text": "Hermann Levi era figlio del gran rabbino dell'Assia Dr. Benedikt Levi e di Henriette Mayer (1807-1842). Sua madre discendeva dalla celebre famiglia di fabbricanti di tabacco Mayer di Mannheim. I suoi nonni materni erano l'attore di corte del Palatinato Renano Gottschalk Mayer (1761-1835) e il fondatore della casa bancaria di Mannheim Wolf Hajum Ladenburg (1766-1851). Il nonno paterno era il rabbino Samuel Levi di Worms, figlio del rabbino Wolf Levi di Pfersee, vicino ad Augusta.\nSuo fratello era il procuratore bancario Wilhelm Levi della banca Ladenburg, che cambi\u00f2 il suo nome in Wilhelm Lindeck. Divenne il tesoriere del compositore Johannes Brahms.\nDal 1872 fu direttore generale musicale e maestro musicale di corte presso il teatro di corte Teatro Cuvilli\u00e9s e il Nationaltheater (Monaco di Baviera).\nDivenne uno dei pi\u00f9 importanti direttori della musica di Richard Wagner. \nSul culmine della sua carriera diresse nel 1882 la prima del \"Parsifal\" a Bayreuth. Nonostante discendesse da importantissime famiglie ebraiche, Levi si sentiva molto legato al mondo cristiano/pagano del mondo mitologico wagneriano. Dal 1871 si svilupp\u00f2 una amicizia molto stretta fra Wagner e Levi. Wagner ripudi\u00f2 la critica che lo accusava per aver lasciato dirigere la sua \"santissima\" opera da un ebreo. Anche dopo la morte di Wagner Levi rimase fino al 1894 il braccio destro della vedova Cosima Wagner durante il Festival di Bayreuth. Il successo della musica di Richard Wagner dopo la sua morte \u00e8 legato strettamente a Hermann Levi. Critiche da parte di cerchi antisemiti oscurarono la sua brilliante carriera. \nNel 1896 per motivi di salute si ritir\u00f2, stabilendosi a Partenkirchen."}
{"id": "2717792", "revid": "110157", "url": "https://it.wikipedia.org/wiki?curid=2717792", "title": "Nokia 5140", "text": "Il Nokia 5140 \u00e8 un telefonino prodotto dall'azienda finlandese Nokia e messo in commercio nel 2004."}
{"id": "2717793", "revid": "122188208", "url": "https://it.wikipedia.org/wiki?curid=2717793", "title": "George Marshall (atleta)", "text": "Partecip\u00f2 alle gare di atletica leggera delle prime Olimpiadi moderne che si svolsero ad Atene, nei 100 metri piani, classificandosi quinto nelle batterie preliminari, e negli 800 metri, piazzandosi quarto. Entrato nel tabellone di doppio di tennis insieme al fratello, si ritir\u00f2 senza scendere in campo."}
{"id": "2717799", "revid": "88740", "url": "https://it.wikipedia.org/wiki?curid=2717799", "title": "Acquaficara", "text": "Acquaficara \u00e8 una piccola frazione di Barcellona Pozzo di Gotto, comune italiano della citt\u00e0 metropolitana di Messina. \nOrigini del nome.\nIl nome, afferma il Rossitto, deriva da una sorgiva d'acqua presso una pianta di fico (in siciliano, appunto, \"ficara\").\nGeografia fisica.\nTerritorio.\n\u00c8 situata in collina, a circa 160 metri sul livello del mare. Si sviluppa principalmente sulla via San Giuseppe, la strada principale. Il centro \u00e8 collocato su un ponte sotto il quale scorre un affluente del torrente Longano.\nLa vegetazione tipica della zona \u00e8 formata da olivi, carrubi e noci.\nClima.\nD'inverno il clima \u00e8 tipico delle zone collinari e pu\u00f2 variare dai 15\u00b0 ai 0\u00b0 gradi circa. Le estati sono calde e la temperatura varia dai 20\u00b0 fino a raggiungere i 35\u00b0 gradi. Nelle stagioni intermedie, soffia lo scirocco, un vento fortissimo che raggiunge anche i 200 km/h.\nStoria.\nL'esistenza di questo villaggio risale al XV secolo.\nMonumenti e luoghi d'interesse.\nI monumenti principali sono le chiese di Santa Maria del Piliere e San Giuseppe.\nLa Chiesa principale \u00e8 dedicata a Santa Maria del Piliere, dove si fa ammirare una Madonna col Bambino, in marmo rosato, di stile gaginesco del 1596; oltre alle numerose opere che si conservano (un quadro della \"Madonna del Carmine con le Anime del Purgatorio\", \"San Nicasio\", un quadro raffigurante l\"Annunciazione\", e un caduceo bronzeo mai ritrovato dopo la distruzione della chiesa). La Madonna, apparsa a San Giacomo Apostolo sopra una colonna, si dice lo avesse inviato a costruire una chiesa a Saragozza, dove tuttora esiste. Danneggiata dal terremoto del 1908, \u00e8 stata completamente ricostruita, mentre \u00e8 rimasto l'antico campanile di forma quadrata, datato 1134, che ci conduce a supporre che esistesse una chiesa ancora pi\u00f9 antica di quella costruita dagli spagnoli; ma una testimonianza ce la offre padre Carmelo Biondo nella sua opera sulle Chiese di Barcellona P.G. Egli scrive:\nRidotta ad un rudere, \u00e8 stata ricostruita nel 1968. \nAppartiene ad Acquaficara il Monte Sant'Onofrio (300 s.l.m.), dove scavi archeologici, eseguiti nel 1977 dall'architetto Pietro Genovese, hanno messo in luce una piccola acropoli circondata da una poderosa cinta muraria, la quale fa pensare ad un insediamento del V secolo a.C. identificabile come l'antica Longane. Sullo stesso monte sono state rinvenute delle necropoli dell'et\u00e0 del bronzo, con tombe a grotticella del tipo a forno, e dell'et\u00e0 del ferro, con tombe a camera media e grandi tombe a cella. Secondo un quadro rubato anticamente, nel casale avvenne una battaglia tra Saraceni e Cristiani. L'antico casale risale alla dominazione araba. Nelle vicinanze di Acquaficara esiste il casale di Moasi, il cui nome lo storico Barberini riconduce all'arabo \"mohaz\" o \"muhaz\", perch\u00e9 durante alcuni scavi in una propriet\u00e0 era venuta alla luce una giara di fattura saracena. "}
{"id": "2717803", "revid": "287204", "url": "https://it.wikipedia.org/wiki?curid=2717803", "title": "Waikato Stadium", "text": "Waikato Stadium \u00e8 un impianto sportivo multifunzione neozelandese che si trova ad Hamilton, capoluogo della regione di Waikato.\nCostruito tra il 2000 e il 2002 riutilizzando area e, parzialmente, strutture del pre-esistente \"Rugby Park\", esso \u00e8 l'impianto interno delle formazioni di rugby a 15 del in campionato nazionale provinciale e degli in Super Rugby.\nDal 2015 \u00e8 noto anche con il nome commerciale di FMG Stadium Waikato, dalla ragione sociale della compagnia di assicurazioni FMG che vanta il diritto di \"naming\" dello stadio per 10 anni fino al 2025.\nWaikato Stadium \u00e8 capace di circa spettatori ripartiti su quattro gradinate.\nNella configurazione precedente alla ricostruzione del 2000-02 ospit\u00f2 gare della ; il nuovo stadio fu teatro altres\u00ec di alcuni incontri di quella del 2011.\nLa propriet\u00e0 del Waikato Stadium \u00e8 della citt\u00e0 di Hamilton che lo ha conferito, insieme ad altre strutture per gli eventi, all'azienda municipalizzata H3 Group che ne cura la gestione diretta.\nStoria.\nRugby Park.\nIl Rugby Park vide la luce nel 1925, anche se mancava dei basilari servizi: le docce giunsero solo quattro anni pi\u00f9 tardi.\nNel 1934 il Rugby Park affront\u00f2 il suo primo lavoro di ristrutturazione a seguito del crollo della tribuna principale, e nel 1937 una selezione mista interprovinciale, davanti a spettatori, accolse il durante il suo \"tour\" in Nuova Zelanda.\nDiciannove anni pi\u00f9 tardi, nel 1956, gli \"Springbok\" uscirono battuti da un incontro con la formazione provinciale di con il punteggio di 10-14 davanti a spettatori.\nAncora il Sudafrica fu protagonista di un altro evento di rilievo al Rugby Park: nel corso del controverso \"tour\" del 1981 la partita contro Waikato fu annullata per via delle proteste degli attivisti contro la decisione di accogliere la squadra di un Paese che praticava la segregazione raziale (\"apartheid\") a livello interno.\nRugby Park fu tra gli impianti che ospitarono la organizzata congiuntamente da Australia e Nuova Zelanda, ma singolarmente non vi giocarono gli \"All Blacks\", che ivi disputarono il loro primo (e unico) \"test match\" solo dieci anni pi\u00f9 tardi: a scendere in campo furono e , che batt\u00e9 per 28-9 la formazione sudamericana.\nNel 1997, nell'unico incontro internazionale ivi disputato in cui la prese parte, fu di nuovo l' di scena, ancora una volta, tuttavia, sconfitta.\nNel 2000 inizi\u00f2 la ricostruzione dello stadio nuovo dalla demolizione del Rugby Park e di un altro impianto adiacente, e nel 2002 il nuovo Waikato Stadium vide la luce.\nWaikato Stadium.\nIl primo \"test\" internazionale nel nuovo stadio, ribattezzato Waikato Stadium, fu tra la e l' nel giugno 2002; l'impianto, calibrato per posti, divenne la casa dei e della formazione provinciale di .\nPredisposto per una tribuna mobile di posti qualora necessiti aumentarne la capienza, il Waikato Stadium \u00e8 dotato di una nuova illuminazione con quattro tralicci alti 50 metri per complessive lampade che illuminano il campo con un'intensit\u00e0 pari a lumen al metro quadrato.\nNel 2011 il Waikato Stadium fu scelto per la Coppa del Mondo di rugby, nel corso della quale ospit\u00f2 tre incontri della fase a gironi, bench\u00e9 solo uno che vedesse di scena gli \"All Blacks\", avversario il .\nIn ambito calcistico internazionale l'impianto ospit\u00f2, nella sua nuova veste, la fase a gironi e quella eliminatoria fino ai quarti di finale del campionato mondiale under-20 2015; in precedenza aveva ospitato la fase finale del mondiale femminile U-17 2008.\nTra il 2015 e il 2016 fu anche il terreno interno del prima del deficit finanziario del club e la sua chiusura.\nNel 2015 H3 Group, la societ\u00e0 di propriet\u00e0 del comune di Hamilton concessionaria dello stadio, concluse un accordo di \"naming\" con la compagnia di assicurazione FMG per una durata di 10 anni: fino al 2025 la struttura assume quindi il nome commerciale di FMG Stadium Waikato."}
{"id": "2717804", "revid": "196390", "url": "https://it.wikipedia.org/wiki?curid=2717804", "title": "Spoil-system", "text": ""}
{"id": "2717806", "revid": "1812137", "url": "https://it.wikipedia.org/wiki?curid=2717806", "title": "Gran Palazzo del Cremlino", "text": "Il Gran Palazzo del Cremlino () \u00e8 la residenza ufficiale del Presidente della Federazione Russa. \u00c8 localizzato nel cuore della capitale, nella porzione sudorientale del Cremlino di Mosca, di cui rappresenta un importante elemento architettonico. La porzione principale del palazzo, per quanto riguarda l'aspetto attuale, \u00e8 stata realizzata tra il 1838 ed il 1849, per iniziativa di Nicola I in luogo dell'antico gran palazzo del Principe Ivan III, risalente al XV secolo, e del palazzo di Elisabetta di Russia, del XVIII secolo. Il progetto e la costruzione sono stati curati da una \u00e9quipe di architetti: N.I. Chichagov, V.A. Bakarev, F.F. Rijter, P.A. Guerasimov, F.G. Solntsev ed altri, tutti sotto la direzione del famoso architetto Konstantin Thon. Il Gran Palazzo serv\u00ec come residenza cittadina principale dello Zar e della sua famiglia. Le colonne di marmo bianco furono ricavate dal marmo delle piramidi rubato in passato.\nDescrizione generale.\nA partire dal XIX secolo, l'edificio centrale del Gran Palazzo del Cremlino crebbe al fianco degli altri palazzi e possedimenti pi\u00f9 antichi in mano agli zar, come il Palazzo dei Terems, il Palazzo delle Faccette, la \"Camera d'oro della zarina\" e le chiese di palazzo, alcune delle quali successivamente incorporate come parte del complesso palaziale. Non direttamente adiacenti al palazzo, ma a questo collegati tramite passaggi nascosti, si contano anche il Palazzo dell'Armeria del Cremlino e la Cattedrale della Dormizione.\nIl Gran Palazzo del Cremlino domina il complesso architettonico del Cremlino di Mosca con in suoi 125 metri di facciata e un'altezza di 44 metri alla cima della cupola. L'edificio \u00e8 situato nella porzione del Cremlino che discende verso la Moscova risultando cos\u00ec particolarmente visibile dalla sponda destra del fiume.\nDal ponte Bolshoy Kamenny si pu\u00f2 godere una vista molto rappresentative del Gran Palazzo: dentro al complesso architettonico del Cremlino si scorgono infatti il Gran Palazzo stesso - con tanto di edifici precedenti inglobati - a sud, il Palazzo dell'Arsenale a ovest, l'antico palazzo dei congressi (oggi ufficialmente:Palazzo di Stato del Cremlino) a nord e la Piazza delle Cattedrali (con la Cattedrale dell'Arcangelo Michele, la Cattedrale della Dormizione e la Cattedrale dell'Annunciazione) a est.\nVisto dall'esterno, il Gran Palazzo pare esser composto da tre piani, ma all'interno ve ne sono appena due. In effetti i cinque saloni da cerimonia collocati al piano superiore raggiungono un'altezza massima di 18 metri e vengono illuminati da due file sovrapposte di finestre ad arco. Il palazzo \u00e8 lungo 125 metri e alto 47 metri, e il numero di stanze del Gran Palazzo del Cremlino \u00e8 di circa 700, in grado di coprire un'area totale di 25.000\u00a0m\u00b2. Contando anche gli adiacenti Palazzo dei Terems, Palazzo delle Faccette e la Camera Dorata della Zarina, il complesso copre un'area di circa 35.000\u00a0m\u00b2.\nPoich\u00e9 durante il XIX secolo il palazzo serv\u00ec da residenza degli zar e da luogo di rappresentanza della Famiglia Reale a Mosca, il complesso \u00e8 stato eletto Patrimonio dell'umanit\u00e0 UNESCO, integrato ma non unito ai due musei del Cremlino, in quanto anche residenza ufficiale del Presidente della Federazione Russa. Per questo motivo, l'edificio (insieme al Palazzo dei Terems ed al Palazzo delle Faccette) non \u00e8 generalmente aperto al pubblico. Gli interni sono visitabili per\u00f2 con visite speciali programmabili e generalmente molto costose (a seconda del numero di componenti del gruppo, le tariffe variano dai 100 ai 1000 euro a persona)).\nStoria del complesso palaziale.\nSull'area dove attualmente sorge il Gran Palazzo del Cremlino, si hanno notizie di fortificazioni preesistenti sin dal XII secolo. Fino al XIX secolo, e la costruzione dell'attuale palazzo, l'area era dominata da antiche residenze e tenute dei Granduchi di Mosca e degli Zar di Russia.\nEdifici precedenti al XVII secolo.\nNon sono sopravvissute descrizioni dei primi edifici esistenti nel sito dove attualmente sorge il Gran Palazzo, ma \u00e8 certo che sia esistito un palazzo granducale durante l'epoca di Ivan I di Russia (inizio del XIV secolo). Il fatto che le residenze dei governanti del Granducato di Mosca fossero state erette precisamente in questa porzione di Cremlino \u00e8 facilmente esplicabile con l'ubicazione estremamente prestigiosa: qualsiasi edificio in tale posizione risultava ampiamente visibile gi\u00e0 a partire dal fiume, assumendo una posizione dominante su tutti gli altri edifici della fortezza.\nAll'inizio del XV secolo, si costru\u00ec sull'area, tra le altre cose, anche la camera della principessa Sofia di Lituania, moglie di Basilio I di Russia. Quest'ultimo ampli\u00f2 gli edifici nel 1404, facendo comparire, per la prima volta nella storia di Mosca, una casa con un orologio in facciata. Dato che praticamente tutti gli edifici ecclesiastici della citt\u00e0 erano costruiti in legno, gli incendi furono a lungo una triste costante: per questo motivo, durante il XV secolo si susseguirono incendi di minori o vaste proporzioni, che comportarono la distruzione parziale o totale della camera, che sar\u00e0 in seguito pi\u00f9 volte restaurata. Il primo edificio in pietra del Cremlino sorse nel 1487, quando venne costruito il palazzo ora conosciuto come Palazzo delle Faccette, il quale segna la nascita dell'attuale complesso del Gran Palazzo del Cremlino.\nL'esecuzione dei lavori fu affidata ad architetti italiani, proprio come era avvenuto per i muraglioni, le torri e vari altri edifici conservati all'interno del Cremlino costruiti negli anni di poco precedenti: in particolare \u00e8 da menzionare la costruzione del palazzo familiare del granduca Ivan il Grande, curata dall'architetto milanese Aloisio da Milano (all'epoca conosciuto in Russia come Alewis Frjasin). La costruzione inizi\u00f2 nel 1499 e si concluse nel 1508, tre anni dopo la morte di Ivan III. AL contrario di quel che successe per gli edifici antecedenti in legno, il nuovo palazzo resistette per pi\u00f9 di duecento anni. Durante il XVI ed il XVII secolo, l'edificio fu ampliato varie volte, concludendosi con l'allargamento del 1636, tuttora esistente e noto come Palazzo dei Terems.\nPreesistenze dal XVII al XIX secolo.\nLa precedente costruzione era servita esclusivamente o quasi come residenza degli zar fino alla fine del XVII secolo. La situazione mut\u00f2 nel 1703, durante il regno di Pietro il Grande. Questi fond\u00f2 la nuova capitale imperiale San Pietroburgo ed abbandon\u00f2 la vecchia sede degli zar; gli antichi edifici imperiali di Mosca iniziarono a cadere in uno stato di degrado e abbandono. Addirittura, alcuni edifici minori in legno furono smembrati per ottenere legna da ardere e mai pi\u00f9 rimpiazzati. Il resto del palazzo divent\u00f2 un semplice edificio amministrativo.\nNel 1749 l'Imperatrice Elisabetta ordin\u00f2 la rimozione di una parte delle antiche camere degli zar, in modo da poter permettere la costruzione di un nuovo palazzo di rappresentanza, che servisse anche da residenza principale della famiglia imperiale a Mosca. L'esecuzione di tale progetto fu affidata all'architetto italiano Bartolomeo Rastrelli. L'edificio fu completato nel 1753 e venne chiamato \"Palazzo d'Inverno\". Alcuni anni a seguire, lo stesso Rastrelli costruir\u00e0 - sempre secondo canoni barocchi - il pi\u00f9 famoso Palazzo d'Inverno, residenza imperiale a San Pietroburgo. Durante la guerra contro Napoleone, nel 1812, il Palazzo d'Inverno di Mosca venne distrutto; la ricostruzione, dal 1817, venne curata dall'architetto Vasilij Stasov.\nAlla fine del XVIII secolo, durante il regno di Caterina II, si consider\u00f2 l'ipotesi della costruzione di un edificio in sostituzione dell'obsoleto palazzo di Rastrelli. All'epoca, gli architetti Vasilij Ba\u017eenov e Matwei Kasakow firmarono un grande progetto per un palazzo dalle proporzioni di molto maggiori rispetto all'attuale edificio e che avrebbe comportato l'abbattimento di numerosi antichi edifici all'interno del recinto. Con il tempo il progetto decadde, sia per importanti motivazioni finanziarie, sia per la scala esagerata del progetto, considerata sproporzionata anche per il Cremlino.\nLa nuova residenza imperiale del XIX secolo.\nIl palazzo di Rastrelli venne demolito per ordine di Nicola I durante gli anni Trenta dell'Ottocento: lo zar desiderava una nuova residenza moscovita per lo zar. Il progetto del nuovo palazzo fu affidato a Konstantin Thon, architetto famoso a Mosca per la costruzione di diverse opere riconducibili al russo-bizantino, come la Cattedrale di Cristo Salvatore e la \"Nikolayevsky Vokzal\" (attualmente denominata \"Stazione di Leningrado\").\nLa costruzione del corpo centrale del palazzo si protrasse dal giugno del 1838 all'aprile del 1849, richiedendo una spesa di circa 12 milioni di rubli. Il risultato corrisponde sostanzialmente all'esistente complesso del Gran Palazzo del Cremlino, il quale ingloba, oltre all'edificio ottocentesco, anche i pi\u00f9 antichi Palazzo delle Faccette, Palazzo dei Terems e la Camera Dorata della Zarina. Gli ultimi due sono attualmente poco visibili dall'esterno. Questo nuovo e magnifico edificio classicista contrastava in maniera significativa con le preesistenze architettoniche del complesso, fatto che cost\u00f2 numerose critiche all'architetto, Thon. In una guida turistica di Mosca del 1917, l'edificio veniva spregiativamente chiamato \"la caserma\", a causa delle sue impressionanti dimensioni.\nDalla sua costruzione fino alla Rivoluzione di febbraio - con la conseguente abdicazione dello zar - il Gran Palazzo del Cremlino fu la principale residenza dei monachi russi nella seconda maggiore citt\u00e0 dell'impero.\nSecoli XX e XXI.\nDal 1917, con la caduta della monarchia in Russia e la Rivoluzione d'Ottobre, gli edifici del Gran Palazzo persero la propria funzione di residenza della famiglia imperiale. In contemporanea, il nuovo governo trasfer\u00ec la capitale da San Pietroburgo a Mosca ed il Cremlino moscovita divenne la sede delle principali autorit\u00e0 statali. Cos\u00ec come gli altri edifici del complesso, anche il Gran Palazzo divenne edificio amministrativo di rilievo: durante gli anni Trenta del Novecento vennero ivi insediati i Parlamenti del Consiglio Superiore dell'Unione Sovietica e della Repubblica socialista federativa sovietica russa ed il Congresso del Comintern. L'architettura del complesso sub\u00ec durante l'epoca sovietica alcune alterazioni: nel 1934 due saloni delle feste vennero convertiti in grandi sale da riunione, e le facciate vennero enfatizzate con il simbolo del nuovo stato sovietico, in luogo della vecchia doppia aquila zarista.\nCon la fine dell'esperienza sovietica, nel 1991, il complesso palaziale pass\u00f2 sotto l'egida della Presidenza della Russia. Tra il 1994 ed il 1999, un'importante opera di rinnovamento port\u00f2 alla rimozione di molte delle alterazioni operate durante il periodo sovietico, cosicch\u00e9 ad oggi, l'edificio riproduce in maniera fedele l'aspetto originale del XIX secolo. Come in origine, i grandi saloni del piano nobile sono utilizzati per le cerimonie solenni di stato, come ad esempio l'insediamento dei presidenti.\nArchitettura del Gran Palazzo del Cremlino.\nIl complesso del Gran Palazzo del Cremlino si presenta come un agglomerato di vari edifici di differenti epoche, in cui sono riconoscibili diversi stili: tra tutti gli edifici, spiccano il grande palazzo centrale del XIX secolo ed il Palazzo dei Terems\nGli esterni.\nL'edificio centrale, costruito tra il 1838 ed il 1849, si pone come il pi\u00f9 rappresentativo tra gli edifici del complesso. Vista dall'esterno, la struttura si presenta come relativamente semplice: la facciata principale si sviluppa parallela alla Moscova, con corpo centrale sopraelevato e ornato da quattro orologi dorati. Il cupolino \u00e8 sovrastato da un'asta, sulla quale sventola la bandiera nazionale. Sulla facciata dell'edificio si contano tre file di finestre sovrapposte sebbene solo due siano i piani interni; la porzione inferiore \u00e8 leggermente pi\u00f9 alta e sporgente, di modo tale da coprire una galleria aperta lungo tutta la facciata. Nel complesso, la facciata principale risulta comunque abbastanza monotona, evocando probabilmente pi\u00f9 un regolare edificio destinato a sede di uffici piuttosto che la fastosa dimora degli zar: questo fatto fu anche la principale fonte di critiche mosse al progettista, Konstantin Thon.\nThon pens\u00f2 il palazzo come una continuazione dell'architettura degli edifici vicini, in particolare attraverso due dettagli della facciata. Nella parte centrale dell'edificio, spiccano in maniera particolare gli ornamenti \"kokoschnik\" nella porzione sopraelevata della facciata al di sotto della cupola: questa soluzione ricorda la vecchia architettura russa del XIV e XVII secolo. Inoltre sono ostentate cinque aquile bicipiti rappresentanti lo Stemma della Russia, restaurate durante gli anni Novanta del Novecento, dopo che erano stati sostituite dalle effigi sovietiche.Si tratta di cinque aquile scolpite in rilievo, rappresentanti gli stemmi delle antiche provincie dell'Impero Russo: Regno del Congresso polacco, Kazan', Mosca, Astrachan', Granducato di Finlandia e Crimea.\nAnche le due file superiori di finestre sono basate, in una certa maniera, sull'antica architettura del Cremlino: il rivestimento delle finestre in calcare bianco ricordano le aperture della parte superiore del Palazzo dei Terems. Le finestre situate invece nella parte inferiore dell'edificio differiscono notevolmente dalle precedenti, ponendosi pi\u00f9 come tamponamenti vetrati delle grandi arcate.\nPer quanto concerne lo stile, il palazzo ideale \u00e8 costituito per Thon da una miscela di eclettismo e del puro classicismo di inizio XVIII secolo con elementi dell'architettura russa del XVI e XVII secolo, sebbene la componente russa sia in questo specifico caso minore rispetto ad altri monumenti architettonici di revival presenti a Mosca, tra i quali spicca - ad esempio - il Museo Storico di Stato cittadino affacciato sulla Piazza Rossa.\nGli interni.\nL'aspetto relativamente semplice dell'edificio centrale si completa perfettamente con i suoi ambienti interni magnificamente decorati, dei quali \u00e8 stato recuperata, durante i restauri effettuati durante gli anni Novanta del Novecento, gran parte della conformazione originaria del XIX secolo. Tutti gli interni del palazzo risalenti all'Ottocento si trovano ora in buono stato di conservazione. Tra gli ornamenti si incontrano elementi in vari stili. La maggior parte dell'architettura degli interni \u00e8 stata concepita dagli architetti Fjodor Richter e Nikolai Tschitschagow. Per effettuare le decorazioni furono convocati i pi\u00f9 famosi pittori e scultori dell'epoca. In base ai loro disegni vennero realizzati lampadari di cristallo, porcellane finissime, orologi e molti altri oggetti preparati nelle pi\u00f9 prestigiose officine di Russia.\nGli interni del Gran Palazzo possono essere divisi in due principali ambiti: una parte di rappresentanza, utilizzata per ricevimenti e cerimonie, ed una pi\u00f9 privata (chiamata infatti precisamente la \"met\u00e0 privata\") dove si incontrano le antiche camere residenziali dello zar e della famiglia. Gli antichi locali residenziali sono localizzati al pian terreno del palazzo, in quanto il piano superiore \u00e8 occupato dai grandi saloni da festa, dei quali quattro dei cinque pi\u00f9 rappresentativi sono dedicati ai santi corrispondenti ai quattro ordini dell'Impero Russo. Per esempio, la sala di San Vladimiro deve il proprio nome all'Ordine omonimo, istituito nel 1782 dalla zarina Caterina II: tale salone collega il palazzo del XIX secolo con gli edifici dei secoli XV-XVII. I due piani sono collegati, tra le altre, dalla grande scala cerimoniale di pietra del vestibolo di entrata.\nSalone di San Giorgio.\nIl Salone di San Giorgio ( \u00e8 situato al piano superiore, dietro alla facciata laterale destra del palazzo. Il salone misura 61 metri in lunghezza, 20,5 in larghezza e ben 17,5 in altezza. Intitolato, come la pi\u00f9 alta decorazione dell'impero zarista, all'ordine di San Giorgio (viene conferita infatti la Croce di San Giorgio). L'ordine venne istituito nel 1769 e destinato a distinguere i pi\u00f9 valorosi militari. Il salone \u00e8 sicuramente il pi\u00f9 magnificente di tutto il Gran Palazzo e viene utilizzato tradizionalmente per le pi\u00f9 alte onorificenze e celebrazioni. Per esempio, in epoca sovietica veniva qui conferito il titolo onorario di \"Eroe dell'Unione Sovietica\"; nel 1961, in questo salone venne premiato il pioniere della navigazione spaziale Yuri Gagarin e in precedenza, nel 1945, i vincitori sulla Germania nazista. Al giorno d'oggi, il salone \u00e8 destinato ad ospitare conferenze internazionali e incontri diplomatici di particolare rilievo.\nLa decorazione del salone di San Giorgio \u00e8 dedicata alla gloria militare russa. I ricchi ornamenti che decorano le volte del salone proseguono anche nei 18 poderosi pilastri di base, di fronte ai quali sono allineate altrettante colonne sovrastate dalle bianche sculture marmoree preparate dall'artista italo-russo Giovanni Vitali, figure allegoriche che rappresentano le provincie e i principati dell'impero zarista. La grandiosa decorazione \u00e8 completato da grandi immagini in altorilievo dell'Eponimo dell'ordine - San Giorgio - su entrambi gli estremi del salone: il motivo raffigurante San Giorgio a cavallo che combatte il drago con una lancia \u00e8 diffusissimo in Russia e, tra le varie cose, \u00e8 presente anche nello stemma della citt\u00e0 di Mosca. La creazione dei rilievi del Salone di San Giorgio \u00e8 attribuita al famoso scultore tedesco Peter Clodt von J\u00fcrgensburg. Il salone \u00e8 illuminato, per un lato, da due file di finestre sovrapposte lungo la parete orientale e, dall'altro, attraverso quaranta candelabri a parete, insieme a sei maestosi lampadari in bronzo, del peso ognuno di circa 1.300 kilogrammi.\nIl pavimento del Salone \u00e8 molto complesso e ricorda un gigantesco tappeto intarsiato con pi\u00f9 di venti specie differenti e pregiate di legno. La principale finalit\u00e0 del Salone \u00e8 ricordata nelle placche di marmo delle sue pareti, sulle quali sono scolpiti i nomi degli oltre 11\u00a0000 insigniti con l'Ordine di San Giorgio.\nSalone di Sant'Andrea.\nIl Salone di Sant'Andrea () si trova anch'esso al piano superiore del palazzo, estendendosi lungo la facciata principale meridionale, cos\u00ec come il contiguo Salone di Sant'Alessandro. Riceve il proprio nome in collegamento con l'Ordine di Sant'Andrea, fondato da Pietro il Grande nel 1698 e riservato esclusivamente a militari di alto livello. In accordo con l'effigie dell'Ordine (rappresentazione in smalto azzurro della croce di Sant'Andrea), cos\u00ec come una fascia azzurra ne supporta le insegne, anche il salone \u00e8 stato rivestito con una particolare seta azzurra. Anche le decorazioni, a somiglianza del Salone di San Giorgio, coprono i pilastri. Al di sopra della doppia fila di finestre sono rappresentate le armi delle provincie dell'impero zarista.\nTra il 1933 ed il 1934, durante un intervento di rinnovamento, la parete divisoria interposta tra i saloni di Sant'Andrea e di Sant'Alessandro venne demolita per ottenere la maggior sala da riunione del comitato supremo del PCUS, in grado di ospitare pi\u00f9 di 2500 delegati: in tale maniera si perse per molti anni la cognizione della magnificenza degli interni dei due saloni. Tra il 1994 ed il 1998 successivi interventi di restauro, eseguito da un pool di aziende fiorentine, tra cui la Fonderia Artistica Ferdinando Marinelli, ripristinarono nuovamente lo stato originale.\nDurante gli anni 2000, 2004 e 2008, ebbero luogo nel Salone di Sant'Andrea le cerimonie di insediamento dei Presidenti della Russia (Vladimir Putin, nel 2000 e 2004, e Dmitri Medvedev, nel 2008).\nSalone di Sant'Alessandro.\nIl secondo salone delle feste posto dietro alla facciata principale sud \u00e8 chiamato Salone di Sant'Alessandro (). Anch'esso ha recuperato il proprio aspetto originario solamente durante gli anni Novanta del Novecento, grazie ai restauri del pool di aziende di Firenze, tra cui la Fonderia Artistica Ferdinando Marinelli. La sua denominazione \u00e8 dedicata all'onorificenza dell'Ordine di Sant'Alessandro, istituita nel 1752 e riferita al Gran Principe - canonizzato santo ed eroe nazionale - Aleksandr Nevskij. Di conseguenza, il salone \u00e8 ampiamente decorato con motivi inerenti alla vita e l'opera di Nevskij: si possono ammirare la volta, le colonne e numerosi affreschi e rilievi rappresentanti le truppe comandate dall'eroe durante la Battaglia del lago ghiacciato. Le pareti del Salone di Sant'Alessandro sono ricoperte da finto marmo color rosa, e adornate con arredi, e candelabri dorati corrispondenti all'effigie dell'Ordine, secondo combinazioni di oro e rosso vermiglio.\nSalone di Santa Caterina.\nIl Salone di Santa Caterina () \u00e8 posizionato nella porzione occidentale del piano superiore, dietro alla facciata nord del palazzo. La dedica di questo salone riguarda in questo caso l'Ordine di Santa Caterina, istituito nel 1711 da Pietro il Grande in onore della sua sposa, Caterina I di Russia. Questa onorificenza venne conferita raramente e, nella maggioranza dei casi, era destinata alle donne (in particolare, per opere di carit\u00e0). In conformit\u00e0 con i colori dell'ordine, la decorazione del Salone di Santa Caterina \u00e8 dominata da brillanti tonalit\u00e0 argentee.\nLa decorazione di questo salone, cos\u00ec come per gli altri due saloni da festa del piano superiore, \u00e8 costituita da candelabri in bronzo dorato, la cui luce \u00e8 resa ancor pi\u00f9 intensa dai lampadari in cristalli di piombo, prodotti a San Pietroburgo, Una delle principali attrazioni del salone \u00e8 la decorazione dei pilastri, abbelliti con tessere di mosaico in malachite verde.\nAll'epoca della Russia zarista, il Salone di Santa Caterina era utilizzato come una galleria di ricevimento per le spose degli zar. Da qui, giunti alla parete orientale, si incontrava il trono della zarina. Attualmente il salone \u00e8 utilizzato per importanti incontri diplomatici e per conferenze.\nSalone di San Vladimiro.\nIl Salone di San Vladimiro () si trova al pian terreno del palazzo ed \u00e8 dedicato all'Ordine di San Vladimiro, istituito nel 1782. Con i suoi circa 16 metri di larghezza e 18 di altezza, questo salone \u00e8 di dimensioni molto inferiori a quelle dei tre saloni da cerimonia del piano superiore, differenziandosi molto da essi anche nella sua architettura. Forma uno spazio unico sotto la grande volta, senza separazioni dovute a colonne o pilastri, abbellito da un enorme lampadario in bronzo situato esattamente al centro. La luce non penetra attraverso le finestre, ma attraverso una piccola cupola di vetro situata al di sopra della volta. A partire dal Salone di San Vladimiro, nella parte centrale dell'edificio, sono stati previsti i passaggi di collegamento con gli altri edifici del complesso palaziale, in particolare con il Palazzo dei Terems, con il Corridoio Sacro del Palazzo delle Faccette e con la Camera Dorata della Zarina, oltre che con il Palazzo di Stato del Cremlino che, per\u00f2, non \u00e8 parte del complesso. le arcate finestrate poste sotto la volta che separa il Salone di Santa Caterina dalla Camera dorata della Zarina, corrispondono alle antiche sale residenziali e di servizio destinate alle guardie delle camere dello Zar.\nDiversi trattati internazionali sono stati siglati nel Salone di San Vladimiro, come ad esempio la rettifica del Trattato INF, avvenuta il 1\u00ba giugno 1988 tra il Presidente degli Stati Uniti Ronald Reagan e il Segretario Generale Sovietico Michail Gorba\u010d\u00ebv.\nSpazi privati della Famiglia Imperiale.\nLa \"Met\u00e0 Privata\" (), progettata come antica area di residenza dello zar e della sua famiglia, occupa la porzione occidentale del piano terreno dell'edificio. I magnifici arredi rappresentano un altro polo attrattivo del palazzo - al pari dei saloni da festa - e sono opera dei grandi maestri russi nel campo delle arti applicate.\nPer potersi distinguere dagli altri, il gabinetto dell'imperatore \u00e8 situato dietro la facciata ovest del palazzo e le sue pareti sono rivestite con legno di frassino. Il collegamento con l'edificio centrale \u00e8 garantito attraverso la galleria superiore dell'edificio laterale, nella quale erano sistemati - durante il XIX secolo - gli appartamenti dei figli dello zar. Di queste camere sono state fedelmente preservate due magnifiche sale - chiamate \"Camera Argentata degli Ospiti\" () e \"Appartamenti degli Eredi al Trono\" (). La \"Camera Argentata degli Ospiti\" deve il proprio nome al materiale con cui erano prodotti numerosi accessori presenti all'interno, inclusi specchi, lampadari e alcuni elementi del mobilio.\nEdifici preesistenti inglobati all'interno del complesso.\nPalazzo delle Faccette.\nIl Palazzo delle Faccette () \u00e8 un importante edificio che si incontra a est dell'edificio centrale del Gran Palazzo del Cremlino. \u00c8 attualmente la parte pi\u00f9 antica del complesso palaziale, oltre ad essere l'edificio civile pi\u00f9 antico ancora conservato a Mosca.\nAll'esterno, il Palazzo delle Faccette pu\u00f2 essere visto sul lato Sud, e sul lato Est, dove si trova la facciata principale, rivolta direttamente sulla Piazza delle Cattedrali del Cremlino tra la Cattedrale dell'Annunciazione e quella della Dormizione. Il nome del palazzo deriva proprio dalla forma della facciata orientale, decorate con corsi orizzontali di pietra bugnata, che danno l'impressione di trovarsi di fronte ad una superficie sfaccettata.\nLa costruzione del Palazzo delle Faccette venne affidata a due architetti italiani, Marco Ruffo e Pietro Antonio Solari, che ebbero grande influenza sul complesso del Cremlino durante i loro anni di operato in Russia: in particolare, la gran parte delle torri delle mura esterne venne progettata dai due. Il palazzo venne concluso nel 1492 e divenne il principale scenario per l'organizzazione dei ricevimenti solenni degli zar, delle cerimonie di incoronazione, dei banchetti, degli atti pubblici e di tutte le cerimonie simili.\nCol trascorrere dei secoli, il Palazzo mantenne, fondamentalmente, la propria funzione di spazio dedicato a feste e convegni. In seguito ai ripetuti grandi incendi, fu diverse volte ridisegnato e ricostruito nel corso della sua storia. Anche ai nostri giorni, seppure con una frequenza estremamente rara, viene utilizzato per ospitare festeggiamenti, come quello organizzato nel 1994 per la visita della Regina Elisabetta II del Regno Unito\nL'edificio, rettangolare, si distribuisce simmetricamente in relazione alle due file di finestre osservabili in facciata, elevandosi sopra un pian terreno destinato unicamente a funzioni di servizio. Il rivestimento di tutte e quattro le pareti esterne del palazzo \u00e8 stato effettuato con pietra bianca, caratteristica che permette il riconoscimento tra i primi monumenti architettonici di Mosca in cui l'utilizzo di calcare bianco iniziava ad essere preferito alle costruzioni unicamente in legno. Le eponime \"faccette\" sono visibili esclusivamente sulla facciata est, rivolta verso la Piazza delle Cattedrali. All'estremit\u00e0 occidentale, il Palazzo \u00e8 collegato al Gran Palazzo del Cremlino tramite il Salone di San Vladimiro.\nPalazzo dei Terems.\nIl Palazzo dei Terems, o Palazzo Teremnoy () \u00e8 un palazzo russo situato nel Cremlino di Mosca. \u00c8 stato la principale residenza degli zar russi durante il XVII secolo, fino a quando la capitale non venne trasferita da Mosca a San Pietroburgo.\nl palazzo venne edificato tra il 1635 ed il 1637, ad opera di Bajen Ogurtsov, Trefil Chatourine, Antip Konstantinov e Larion Ouchakov. Questo piccolo edificio in mattoni rappresenta un'opera prima, la cui architettura si ispira alle tradizionali \"isbe\" russe in legno.\nIl palazzo \u00e8 distribuito su cinque piani. L'acqua, le forniture e il cibo erano conservati al piano terra; il primo livello era invece occupato dagli \"atelier\" della zarina, dove erano confezionati i vestiti della famiglia reale. Il secondo piano comprendeva una sala da bagno, approvvigionata da una torre per l'acqua. Al terzo livello, con vista sul fiume, si incontravano gli appartamenti dello zar, una camera da letto, una sala per le preghiere, la sala del trono e la sala dello scrittoio. Di fronte a questo si trovava una cassa destinata a raccogliere le petizioni. L'ultimo piano all'interno del tetto ospita la sala dove veniva convocata la Duma dei Bojari.\nIl Palazzo dei Terems ha svolto funzione di residenza degli zar fino alla fine del XVII secolo. In seguito al trasferimento della capitale, l'edificio, cos\u00ec come altri luoghi del Cremlino di Mosca, cadde in disuso. Dopo il 1753, venne progettata, ad opera di Francesco Bartolomeo Rastrelli, una nuova residenza imperiale da inserire in luogo delle antiche camere: il Palazzo dei Terems divenne cos\u00ec l'alloggio per i funzionari del nuovo palazzo. Durante il XIX secolo, quando gi\u00e0 il Palazzo era divenuto parte del complesso del Gran Palazzo del Cremlino, divenne sede di un archivio.\nLe pareti esterne, riccamente decorate, sono dipinte di rosso, giallo e arancio. Le raffinate finestrature bianche sono artisticamente scolpite e decorate da intagli rossi. Tutta la porzione superiore dell'edificio risale agli anni 1635-1636.\nAttualmente il Palazzo dei Terems, cos\u00ec come tutti gli altri edifici del complesso del Gran Palazzo, \u00e8 parte della residenza ufficiale del Presidente della Federazione Russa.\nCamera d'oro della zarina.\nL'edificio relativamente piccolo situato all'estremo nordorientale del complesso palaziale - in prossimit\u00e0 della Cattedrale della Dormizione e della contigua Chiesa della Deposizione del Manto della Vergine - \u00e8 chiamato \"Camera Dorata della Zarina\" (). Posta a conclusione del Gran Palazzo del Cremlino, essa venne praticamente assorbita da questo durante gli anni Quaranta dell'Ottocento, in maniera tale da poter esser accessibile solo dal Salone di San Vladimiro.\nL'anno esatto della costruzione della camera non \u00e8 noto, ma fu quasi certamente eretta durante il regno di F\u00ebdor I - alla fine del XVI secolo - pensata da questo come spazio residenziale e di ricevimento per la propria sposa, la zarina Irina Fjodorowna, sorella del futuro zar Boris Godunov. All'interno della Camera Dorata esiste una sala da ricevimento piuttosto ampia, le cui pareti sono impreziosite da ritratti di zarine e principi della cultura cristiana ortodossa. Probabilmente, l'edificio deve il proprio nome all'esecuzione di tali pitture su fondo dorato."}
{"id": "2717808", "revid": "1543377", "url": "https://it.wikipedia.org/wiki?curid=2717808", "title": "Fabio Mainoni", "text": "Carriera.\nFabio Mainoni (Como 1880-Floriey, Francia, 1958) partecip\u00f2 con Paolo Bussetti alle gare di Nuoto ai Giochi della II Olimpiade di Parigi del 1900. Sono stati i primi due nuotatori italiani ai Giochi olimpici. \nPrese parte alla gara dei 4000 metri stile libero vincendo la terza semifinale con il tempo di 1h 25'16\"6 e qualificandosi per la finale e classificandosi sesto con un tempo di 1h 18'25\"4. "}
{"id": "2717809", "revid": "1776051", "url": "https://it.wikipedia.org/wiki?curid=2717809", "title": "Donald Randall", "text": "All'et\u00e0 di 10 anni si trasferisce in California con la famiglia.\nQui manifesta subito il suo interesse per le radio e per le amplificazioni audio: ancora ragazzino quindi riceve la licenza di operatore radio e costruisce un sistema con amplificatore e cassa portatile che utilizza ai balli e alle feste dei suoi amici.\nDopo aver preso il diploma nel Santa Ana Community College, lavora part-time come commesso in un negozio di radio, dove tra l'altro conosce Leo Fender.\nCombattuta la Seconda Guerra Mondiale e tornato in patria, Randall si rituffa nel mercato delle radio, come Direttore Generale di Radio&amp;Television Equipment, un distributore all'ingrosso di componenti elettronici. Scopre che Leo Fender ha iniziato a costruire piccoli amplificatori nel suo negozio in quella che \u00e8 ora Harbor Boulevard, a Fullerton.\nInsieme a Leo Fender, Donald Randall d\u00e0 vita all'incredibile leggenda Fender. Randall, artefice di tutte le strategie di marketing, si distingue per un'altra particolarit\u00e0: decidere il nome di quasi tutti i prodotti, sia chitarre che amplificatori.\nNel 1969 fonda la Randall Amplifiers, quando decide di sviluppare nuovi amplificatori dal design originale e innovativo con una propria compagnia. Randall inizia a costruire una linea di amplificatori solid state professionali, disegnati appositamente per incontrare le esigenze dei chitarristi moderni, spesso impegnati in lunghi tour.\nDopo 40 anni dalla sua fondazione, la Randall Amplifiers \u00e8 leader nel mercato e nell'innovazione, con l'introduzione del sistema modulare MTS che propone l'interessante possibilit\u00e0 di personalizzare la propria testata Randall con una serie di moduli valvolari facilmente sostituibili che ricalcano le timbriche degli amplificatori che hanno fatto la storia della chitarra.\nRandall fu tra i primi sei introdotti alla Fender Hall of Fame nell'estate 2007, e presenzi\u00f2 alla cerimonia, tenutasi a Scottsdale, Arizona, con la famiglia.\nNel 2008, all'et\u00e0 di 91 anni, Randall lascia due figli, Donald R. Randall di Walnut Creek, California, e Timothy L. Randall di Santa Ana; una figlia, Chelena \u201cKathy\u201d Grimshaw di San Juan Capistrano, California; sei nipoti e quattro bis-nipoti.\nIl servizio funebre si \u00e8 svolto il 09/01/2009 alla Waverly Chapel del Fairhaven Memorial Park, 1702 Fairhaven Ave., Santa Ana, California, 92705."}
{"id": "2717820", "revid": "57872", "url": "https://it.wikipedia.org/wiki?curid=2717820", "title": "Sindaci di Sestri Levante", "text": ""}
{"id": "2717827", "revid": "62004", "url": "https://it.wikipedia.org/wiki?curid=2717827", "title": "Atl\u00e9tico Madrid 2009-2010", "text": ""}
{"id": "2717828", "revid": "62004", "url": "https://it.wikipedia.org/wiki?curid=2717828", "title": "Atl\u00e9tico Madrid 2008-2009", "text": ""}
{"id": "2717829", "revid": "62004", "url": "https://it.wikipedia.org/wiki?curid=2717829", "title": "Atl\u00e9tico Madrid 2007-2008", "text": ""}
{"id": "2717831", "revid": "287204", "url": "https://it.wikipedia.org/wiki?curid=2717831", "title": "Corpo di guardia", "text": "Il corpo di guardia \u00e8 una struttura presente nei castelli, manieri e mansion europei. In origine si trattava di una struttura fortificata costruita a cavallo della porta d'entrata ad una citt\u00e0 o ad un castello. \nI corpi di guardia fecero la loro prima comparsa all'inizio del Medioevo, quando divenne necessario proteggere l'entrata principale di un castello o di una citt\u00e0. Col tempo si evolsero in strutture molto complicate, con numerose linee di difesa. Quelli pesantemente fortificati contenevano solitamente un ponte levatoio, una o pi\u00f9 saracinesche, caditoie, feritoie ed eventualmente anche buche assassine da cui si potevano lanciare pietre sugli invasori. Nel tardo Medioevo alcune di queste feritoie furono convertite per poter ospitare fucili invece che frecce.\nA volte i corpi di guardia facevano parte delle fortificazioni cittadine, forse difendendo il passaggio su di un ponte sul fiume o su un fossato, come Monnow Bridge a Monmouth. York possiede quattro importanti corpi di guardia, noti col nome di \"bar\", all'interno delle sue mura. Una di queste \u00e8 il Micklegate Bar.\nIl termine francese per indicare il corpo di guardia \u00e8 \"logis-porche\". Poteva trattarsi di una struttura ampia e complessa che fungeva sia da porta che da alloggiamento. Un grande corpo di guardia poteva essere chiamato anche \"ch\u00e2telet\" (castelletto).\nAlla fine del Medioevo molti corpi di guardia in Inghilterra e Francia furono trasformati in grandi e belle entrate di manieri o altre propriet\u00e0 terriere. Molti di loro divennero strutture a s\u00e9 stanti o unite a manieri e mansion solo attraverso una cinta muraria. Da quel momento il corpo di guardia perse la propria funzione difensiva divenendo una struttura ornamentale progettata per armonizzarsi con il mansion.\nIn Europa continentale sono sopravvissuti numerosi esemplari di corpi di guardia, soprattutto in Francia e Germania.\nIn tempi pi\u00f9 recenti il corpo di guardia si pu\u00f2 trovare all'ingresso delle caserme militari."}
{"id": "2717835", "revid": "149485", "url": "https://it.wikipedia.org/wiki?curid=2717835", "title": "Eugen Schmidt", "text": "Carriera.\nPartecip\u00f2 alle prime Olimpiadi moderne che si svolsero ad Atene, nei 100 metri piani, classificandosi quarto nelle batterie preliminari, e nella carabina militare, piazzandosi dodicesimo con un punteggio di 845.\nPrese parte ai Giochi della II Olimpiade, vincendo, con una squadra mista di danesi e svedesi, la medaglia d'oro nel tiro alla fune."}
{"id": "2717836", "revid": "6923", "url": "https://it.wikipedia.org/wiki?curid=2717836", "title": "Them XX", "text": "Them XX \u00e8 una raccolta della rock band svedese Backyard Babies. Uscito in occasione del ventennale della band, si tratta di un book di 120 pagine contenenti le foto della band dagli inizi della loro carriera fino ai giorni nostri. Questa sorta di box \u00e8 composto dal suddetto book, da tre CD (un greatest hits e due CD di cover, b-sides e remix) e dal DVD documentario \"Jetlag\", arricchito per l'occasione da un ulteriore filmato della durata di circa 20 minuti e contenente inoltre tutti i videoclip della band."}
{"id": "2717837", "revid": "106908", "url": "https://it.wikipedia.org/wiki?curid=2717837", "title": "Eugen Stahl Schmidt", "text": ""}
{"id": "2717839", "revid": "1516566", "url": "https://it.wikipedia.org/wiki?curid=2717839", "title": "Guardaroba", "text": "Il guardaroba \u00e8 un primitivo gabinetto situato in un castello o altro edificio medievale, solitamente un semplice buco con scarico all'esterno. La \"torre della latrina\" \u00e8 una torre costruita appositamente per ospitare questi gabinetti, che solitamente si sporge dalle mura.\nSecondo Frank Bottomley (rinomato studioso dell'architettura medievale ed autore di numerosi libri), le latrine erano:\nQuesta definizione \u00e8 confermata dal \"Merriam-Webster Online Dictionary\" secondo il quale l'etimologia del termine deriverebbe dal medio inglese che a sua volta deriverebbe dai termini in antico francese \"garder\" (guardare, proteggere) e \"robe\" (vestiti).\nDescrizione.\nVi erano spesso buchi nelle mura esterne delle grandi strutture e dei castelli che conducevano alle fosse biologiche o ai fossati (a seconda del tipo di costruzione). Questi buchi avevano la forma di sedili in legno spesso posti in piccole stanze, il che gli valse il nome di \"guardaroba\", anche se \"latrina\" sarebbe stata una scelta migliore. Molti di questi buchi possono essere tuttora visti (sia dall'interno che dall'esterno) nei castelli e nelle fortificazioni normanni e medievali. Divennero obsoleti con l'abbandono in generale dei castelli, e furono sostituiti dai vasi da notte fino all'invenzione dei gabinetti. Data la loro esposizione, erano probabilmente scomodi da usare, soprattutto in caso di vento forte, e la carta igienica era costituita da paglia o lino.\nIl castello di B\u00fcrresheim, nello stato del Renania-Palatinato, ha tre guardaroba. \"Il dongione rettangolare del castello \u00e8 databile al XII secolo, e raggiunse i cinque piani nel XV secolo\u2026 Solo il quinto piano, aggiunto durante il periodo gotico, aveva finestre rettangolari, che fanno capire trattarsi dell'abitazione della sentinella a causa dei camini e dei guardaroba.\""}
{"id": "2717840", "revid": "215661", "url": "https://it.wikipedia.org/wiki?curid=2717840", "title": "Olympic Nice Natation", "text": "L'Olympic Nice Natation \u00e8 una societ\u00e0 francese che si occupa di sport acquatici, con sede a Nizza.\nIl club si occupa di nuoto, pallanuoto, nuoto sincronizzato, tuffi e triathlon.\nPallanuoto.\nLa sezione con pi\u00f9 successi \u00e8 indubbiamente quella pallanotistica maschile, con 11 titoli nazionali ottenuti tutti fra il 1992 e il 2004, avendo interrotto l'egemonia quasi trentennale del Marsiglia.\nIn campo femminile ha ottenuto il primo titolo nel 2007.\nNuoto.\nIn ambito natatorio fra i principali nuotatori si segnalano Cl\u00e9ment Lefert e Camille Muffat."}
{"id": "2717841", "revid": "28592", "url": "https://it.wikipedia.org/wiki?curid=2717841", "title": "Diocesi di Rossano Cariati", "text": ""}
{"id": "2717842", "revid": "446353", "url": "https://it.wikipedia.org/wiki?curid=2717842", "title": "Medaglia commemorativa delle campagne delle guerre d'indipendenza", "text": ""}
{"id": "2717843", "revid": "62004", "url": "https://it.wikipedia.org/wiki?curid=2717843", "title": "AS Monaco FC 2008-2009", "text": ""}
{"id": "2717844", "revid": "106908", "url": "https://it.wikipedia.org/wiki?curid=2717844", "title": "George Herbert Marshall", "text": ""}
{"id": "2717845", "revid": "62004", "url": "https://it.wikipedia.org/wiki?curid=2717845", "title": "Atl\u00e9tico Madrid 1999-2000", "text": ""}
{"id": "2717850", "revid": "830939", "url": "https://it.wikipedia.org/wiki?curid=2717850", "title": "Jean Barraqu\u00e9", "text": "Egli svilupp\u00f2 una forma molto personale di serialismo, inquadrata nella sua piccola, ma appassionata, produzione di lavori molto complessi.\nBiografia.\nBarraqu\u00e9 \u00e8 nato a Puteaux, Hauts-de-Seine. Nel 1931 la famiglia si trasfer\u00ec a Parigi, dove studi\u00f2 con Jean Langlais e Olivier Messiaen, grazie al quale si avvicin\u00f2 al serialismo. Dopo aver completato la sua \"Sonata per pianoforte\" nel 1952, distrusse le sue opere precedenti. Un libro pubblicato dal critico francese Andr\u00e9 Hodeir, intitolato: \"La Musique depuis Debussy\" (1961), cre\u00f2 delle polemiche intorno Barraqu\u00e9, poich\u00e9 sostenne che questo lavoro, era, con tutta probabilit\u00e0, la pi\u00f9 bella sonata per pianoforte da dopo Beethoven. Siccome questa sonata era ancora pressoch\u00e9 sconosciuta, e il compositore aveva all'attivo soltanto pochi lavori, le affermazioni contenute in quel libro furono ritenute \"stravaganti\" e accolte con un certo scetticismo. La musica di Barraqu\u00e9 \u00e8 stata pubblicata a partire dal 1963, grazie all'imprenditore fiorentino Aldo Bruzzichelli, che ha fornito l'assistenza materiale di cui aveva bisogno il compositore. Tuttavia, questa sua promozione non pot\u00e9, di certo, competere con quella della pi\u00f9 nota \"Universal Edition\" di Vienna che pubblicava, tra gli altri: Pierre Boulez, Luciano Berio e Karlheinz Stockhausen. In ogni caso, la musica di Barraqu\u00e9 non ottenne un facile accesso, rispetto ai compositori pi\u00f9 noti, nei festival di musica contemporanea, se non anni dopo la sua morte. Tra l'altro, lo stesso autore spesso esitava a dare alle stampe per la pubblicazione gran parte dei suoi lavori, fino a giungere alla drastica decisione finale di distruggerli completamente. Su un totale di circa una trentina di composizioni, solamente otto lavori costituiscono il suo catalogo molto esiguo. Nel 1964, fu coinvolto in un incidente stradale, mentre nel 1968 il suo appartamento fu distrutto da un incendio. Durante tutta la sua vita soffr\u00ec sempre di cattiva salute, ma la sua morte, a 45 anni, fu improvvisa e inaspettata; sembrava, infatti, avesse ripreso a lavorare seriamente su un ciclo di composizioni dedicate e intitolate alla \"Morte di Virgilio\". Tra il 1952 e il 1956 \u00e8 stato il compagno del filosofo Michel Foucault."}
{"id": "2717857", "revid": "599013", "url": "https://it.wikipedia.org/wiki?curid=2717857", "title": "Geraldo Alves", "text": "Anche suo padre Washington Geraldo Dias Alves e i suoi fratelli Bruno Alves e J\u00falio Alves sono o sono stati calciatori.\nCarriera.\nClub.\nGli inizi: Varzim e Benfica.\nNato a P\u00f3voa de Varzim, cresce e milita nella squadra locale del Varzim, fino all'ingaggio nel 1999 nelle fila del pi\u00f9 blasonato Benfica. Con gli \"Encarnados\" disputa cinque partite in due anni, venendo relegato perlopi\u00f9 nella squadra delle riserve (il Benfica B), allora compagine di terza divisione portoghese. \u00c8 stato il primo giocatore lanciato tra i professionisti da Jos\u00e9 Mourinho, in quel periodo tecnico del Benfica.\nI vari prestiti e Pa\u00e7os Ferreira.\nVisto il poco spazio, nel gennaio 2002 il club di Lisbona lo manda in prestito al Beira-Mar. Dopo una stagione sempre a titolo temporaneo al Gil Vicente, nel 2003 passa al Pa\u00e7os de Ferreira. Al termine della Primeira Liga 2006-2007 il Pa\u00e7os ottiene una storica qualificazione ai preliminari di Coppa UEFA, con Alves che riesce a totalizzare 28 presenze e tre reti, inclusa una doppietta nel match casalingo vinto 2-1 contro il Nacional il 7 aprile 2007.\nAEK Atene.\nIl 4 giugno 2007 passa per 1,3 milioni di euro all'AEK Atene, con cui sottoscrive une triennale, squadra in cui ha militato suo fratello Bruno nel 2004-2005 in prestito dal Porto. Il 20 settembre timbra la sua prima marcatura per i greci nel match casalingo di Coppa UEFA contro il Salisburgo vinto 3-0. Dalla stagione 2008-2009 perde il posto da titolare a scapito del nazionale svedese Daniel Majstorovi\u0107.\nSteaua Bucarest.\nRimasto svincolato, il 5 luglio 2010 si accorda con la Steaua Bucarest per le successive due stagioni. Venti giorni dopo esordisce in una gara di campionato contro l'Universitatea Cluj. Il 5 aprile 2011 segna una doppietta, le sue prime reti in Romania, nel corso del match casalingo vinto 5-0 contro l'Unirea Urziceni. A fine stagione la Steaua giunge quinta in campionato, aggiudicandosi un posto ai preliminari di Europa League 2011-2012, e conquista la Coppa di Romania 2010-11. Al termine della stagione successiva il club, in crisi finanziaria, decide di svincolarlo a causa del suo alto ingaggio.\nGli ultimi anni: Petrolul Ploie\u0219ti e Astra Giurgiu.\nIl 18 agosto 2012 firma un contratto biennale col Petrolul Ploie\u0219ti, con cui vince un'altra Coppa romena. Dopo esserne diventato capitano lascia la squadra nell'estate 2015 per passare all'Astra Giurgiu, dove sia aggiudica nello stesso anno il Campionato 2015-2016 e la Supercoppa di Romania 2016. Il 3 settembre 2017, a 36 anni, decide di ritirarsi dal calcio professionistico."}
{"id": "2717858", "revid": "767487", "url": "https://it.wikipedia.org/wiki?curid=2717858", "title": "Johan Gielen", "text": "Conosciuto nell'ambiente musicale trance e tech-house, Gielen \u00e8 un nome facilmente riconoscibile nei Paesi Bassi.\nCarriera musicale.\nJohan inizi\u00f2 la sua attivit\u00e0 di DJ all'et\u00e0 di 17 anni nel suo paese d'origine in Belgio e negli ultimi 15 anni ha costruito una fama internazionale come dj in Giappone, Australia, Germania, Spagna, Paesi Bassi, Belgio, Inghilterra, Irlanda del Nord, Israele, Nord Cipro ed ora \u00e8 anche dj resident al Club Gorgeous a Copenaghen (Danimarca).\nOltre all'attivit\u00e0 di DJ, Johan \u00e8 un produttore trance lavorando insieme a Sven Maes. Johan e Sven sono dietro le smash Hits europee di Airscape, Balearic Bill, Des Mitchell, Abnea, Svenson &amp; Gielen. Inoltre, sono ben noti per le loro capacit\u00e0 di remix, che si possono ascoltare su produzioni di Chicane, Delerium, Vengaboys, Ti\u00ebsto, Scooter, Boy George e altri ed hanno dimostrato di essere anche in grado di creare successi dance commerciali, dopo aver terminato un singolo per Alice DeeJay.\nDopo quasi due anni di riscaldamento del popolo del sabato notte, trasmettendo il suo show radiofonico settimanale \"Lift Off\" su ID&amp;T, ha deciso di lasciare la stazione in favore di Fresh FM, dove ospita una rassegna settimanale intitolata \"In Session\" ogni sabato sera.\nNel 2005 Gielen \u00e8 stato valutato insieme a decine di altri dj a livello internazionale e in quel momento Paul van Dyk era al primo posto e Gielen si piazz\u00f2 alla cinquantasettesima posizione."}
{"id": "2717859", "revid": "2139485", "url": "https://it.wikipedia.org/wiki?curid=2717859", "title": "Olympiaturm", "text": "L'Olympiaturm di Monaco di Baviera (in italiano: Torre Olimpica) \u00e8 una torre televisiva e allo stesso tempo uno dei simboli del parco olimpico della citt\u00e0. Si trova all'interno del parco a sud del Georg-Brauchle-Ring, tra la piscina olimpionica a ovest e la palazzina del ghiaccio olimpionica a est. Fu inaugurata nel 1968, \u00e8 alta 291 metri e pesa 52.500 tonnellate. \nAccessibilit\u00e0.\nLa torre \u00e8 dotata di un veloce ascensore (7\u00a0m/s) che trasporta i visitatori a pi\u00f9 di 200 metri di quota dove, oltre alla terrazza panoramica e un bar \u00e8 presente un piccolo museo del Rock 'n' roll, detentore del record guinness di \"Museo del Rock 'n' Roll pi\u00f9 alto del mondo\". Vicino all'entrata della torre \u00e8 situata una piccola Walk of Fame con le impronte di star della musica e dello spettacolo, fra cui Bon Jovi, Kiss, Elton John e gli Aerosmith."}
{"id": "2717863", "revid": "254059", "url": "https://it.wikipedia.org/wiki?curid=2717863", "title": "Pietro Ricchi", "text": "Biografia.\nCome attestato dal \"Libro de' battezzati\" del battistero di San Giovanni, nacque da Antonio e da Margherita Paladini. Nel suo testamento \u00e8 citato un fratello minore, Riccardo, che fu anch'egli pittore.\nLe informazioni attorno ai suoi primi decenni di vita ci sono tramandate in buona parte da Filippo Baldinucci. Secondo questi, inizialmente il padre lo avvi\u00f2 agli studi letterari e lo fece entrare nella bottega di un modesto pittore locale (di cui non si conosce il nome). Pi\u00f9 tardi fu affidato al pi\u00f9 noto Ippolito Sani, passando poi, tra il 1620 e il 1623, allo studio fiorentino di Domenico Passignano.\nTra il 1624 e il 1627 fu a Bologna presso Guido Reni, venendo tuttavia influenzato da altri pittori come Giovanni Andrea Donducci.\nTrascorse un periodo di tempo in Francia, in particolare in Provenza, Lione e Parigi; come testimonianza del soggiorno francese rimangono le decorazioni a fresco in alcune sale di palazzi e ville magistralmente eseguite (con ogni evidenza e probabilit\u00e0) con l'aiuto di un altro importante pittore lucchese: Paolo Biancucci. Negli anni 1632-1633, esegu\u00ec le decorazioni a fresco nello ch\u00e2teau de Fl\u00e9ch\u00e8res (Fareins, Ain, Francia). Poi, intorno al 1634, si spost\u00f2 a Milano e poi a Brescia, dove nel Museo Diocesano \u00e8 conservata la sua opera pi\u00f9 vecchia giunta fino a noi, \"La Vergine con Santi\". \nMa \u00e8 con le opere successive che raggiunse una maggiore maturit\u00e0 artistica sotto l'influenza dell'arte lombarda del diciassettesimo secolo, sviluppando uno stile pi\u00f9 espressivo con effetti drammatici di chiaroscuro (\"San Raimondo di Pe\u00f1afort\", 1641; \"L'assunzione della Vergine\", 1644; \"Il massacro degli Innocenti\", 1647).\nSu commissione di Marco Contarini degli scrigni lavor\u00f2 a Vigna Contarena alle tele: Giuditta con la testa di Oloferne, Giaele e Sisara, Davide e Golia, Sansone in lotta con i Filistei\nSub\u00ec l'influenza del brillante stile barocco di Gian Giacomo Barbelli (1590\u20131656), come si pu\u00f2 vedere negli affreschi della Vita della Vergine.\nNel 1650, lavor\u00f2 a Venezia dove si trovano alcune sue composizioni, ispirate dalle opere del Veronese, che si distinguono per la drammaticit\u00e0 della resa luministica e i colori cangianti (\"La Vergine appare ad un membro della famiglia Querini\", 1657; \"L'adorazione dei Magi\", 1658). Prese spunti anche da Tintoretto, Francesco Maffei, Pietro Liberi, Nicolas R\u00e9gnier e Sebastiano Mazzoni.\nNel 1663 si trasfer\u00ec a Vicenza.\nCollabor\u00f2 con Giulio Carpioni.\nLe sue ultime opere, caratterizzate da un elegante manierismo, presentano brillanti colori e un raffinato stile figurativo (\"Estasi di san Francesco\", 1660; \"Estasi di santa Teresa\", 1665 c.).\nDopo il 1672 si stabil\u00ec ad Udine, dove lavor\u00f2 negli ultimi anni della sua vita.\nFurono suoi allievi Francesco Monti e Federico Cervelli.\nMolte sue opere sia a fresco che a olio si trovano in Brescia.\nSembra che utilizzasse la pratica di ungere d'olio le tele per poter lavorare pi\u00f9 speditamente. Questo fatto, oltre all'uso di colori non sempre di buona qualit\u00e0, fece s\u00ec che parecchie delle sue opere andassero perdute."}
{"id": "2717865", "revid": "287204", "url": "https://it.wikipedia.org/wiki?curid=2717865", "title": "Arnaldi", "text": ""}
{"id": "2717866", "revid": "767487", "url": "https://it.wikipedia.org/wiki?curid=2717866", "title": "Oscillografo", "text": "L'oscillografo \u00e8 uno strumento che permette di registrare graficamente o fotograficamente oscillazioni di grandezze elettriche, meccaniche o di altro tipo.\nOscillografi meccanici.\nGli oscillografi meccanici sono particolarmente semplici, permettono di registrare le oscillazioni meccaniche fissando al corpo in vibrazione un leggero specchietto e facendovi incidere un raggio luminoso. Questo viene riflesso da un prisma, a facce speculari in rotazione, su una pellicola fotografica che scorre a velocit\u00e0 costante e su cui si registra il grafico della vibrazione.\nOscillografi elettromeccanici.\nGli oscillografi elettromeccanici sono costituiti da due fili paralleli formanti un circuito chiuso, in pratica una spira, in cui scorre una corrente elettrica variabile con la stessa legge del fenomeno in esame. I due fili costituenti la spira sono mantenuti in tensione da una molla e ad essi \u00e8 collegato un leggero specchietto su cui viene fatto incidere un raggio luminoso che, riflesso, impressiona una pellicola che scorre a velocit\u00e0 costante.\nLa variazione di corrente nella spira, posta nel campo tra le espansioni di un magnete, provoca delle oscillazioni dello specchietto che seguono esattamente la variazione della corrente: si ha cos\u00ec la registrazione grafica sulla pellicola.\nAltri oscillografi.\nVi sono inoltre vari strumenti registratori in genere di fenomeni non periodici, nei quali la registrazione avviene spesso per mezzo di una punta scrivente su una striscia di carta in movimento a velocit\u00e0 costante. Gli strumenti che registrano grandezze variabili con continuit\u00e0 sono generalmente chiamati chirografi."}
{"id": "2717867", "revid": "125814177", "url": "https://it.wikipedia.org/wiki?curid=2717867", "title": "Drew McIntyre", "text": "Galloway ha iniziato ad allenarsi all'et\u00e0 di quindici anni, in Inghilterra, prima di tornare nel paese natale e iniziare la sua carriera da professionista; in poco tempo \u00e8 diventato una presenza fissa della British Championship Wrestling e della Irish Whip Wrestling. Nel 2007 si \u00e8 trasferito negli Stati Uniti per firmare un contratto con la World Wrestling Entertainment, che lo ha inviato nel territorio di sviluppo della Florida Championship Wrestling per ricevere ulteriore allenamento. Nel 2009 ha debuttato nel \"roster\" principale della WWE, rimanendovi fino al 2014; dopo due anni nella Total Nonstop Action Wrestling, ha fatto ritorno a Stamford nel 2017.\nIn carriera ha detenuto due volte il WWE Championship, una volta l'NXT Championship, una volta l'Intercontinental Championship e due volte il Raw Tag Team Championship (una volta con Cody Rhodes e una volta con Dolph Ziggler), risultando quindi essere il trentunesimo wrestler ad aver completato la \"Triple Crown\"; ha inoltre vinto l'edizione 2020 del Royal Rumble match, eliminando per ultimo Roman Reigns.\nCarriera.\nCircuito indipendente (2001\u20132007).\nGalloway ha iniziato gli allenamenti per diventare wrestler professionista all'et\u00e0 di 15 anni presso l'accademia di sviluppo della Frontier Wrestling Alliance, dopo che la sua famiglia si trasfer\u00ec nel sud dell'Inghilterra e pi\u00f9 precisamente a Portsmouth. Nella FWA venne allenato dal dirigente della federazione Mark Sloan insieme a Justin Richards e James Tighe. Inoltre, Galloway ha dichiarato che anche i lottatori pi\u00f9 esperti della federazione, come Doug Williams, Paul Burchill e Alex Shane aiutavano negli allenamenti.\nNel 2003 Galloway fa il suo debutto nello spettacolo inaugurale della British Championship Wrestling, federazione che opera nell'area metropolitana chiamata Greater Glasgow. In questa compagnia Galloway affina ulteriormente le sue tecniche di lotta, grazie agli allenamenti di Colin McKay prima e Spinner McKenzie poi, e sviluppa il personaggio di \"Thee\" Drew Galloway, un narcisista presuntuoso. Nel suo primo incontro, combattuto nello show di febbraio \"No Blood, No Sympathy: Night 1\", \u00e8 stato sconfitto da Stu Natt. Ha ottenuto la sua prima vittoria nel suo secondo incontro, combattuto in coppia con Wolfgang, battendo Blade e Stu Pendous. In dicembre, Galloway inizi\u00f2 una collaborazione con Charles Boddington, che assunse l'incarico di manager. Fu con Boddington che Galloway ottenne il suo primo grande successo; i due collaborarono per i successivi quattro anni. Il 5 dicembre, Boddington annunci\u00f2 che il campione dei pesi massimi della BCW, Spinner McKenzie, era stato licenziato e cos\u00ec fu privato del titolo. Boddington, immediatamente, consegn\u00f2 la cintura di campione a Galloway. Stevie Knight obiett\u00f2 a quella decisione e sfid\u00f2 Galloway in un incontro da tenersi quella stessa sera al \"Bad Tidings: Night 1\", ottenendo una vittoria e conquistando il titolo. Galloway ottenne una vittoria contro Knight in un match non titolato nel febbraio del 2004 nello show \"Night of The Fan\" ma Knight ottenne la rivincita sconfiggendo Galloway nel torneo \"King of BCW\".\nPi\u00f9 tardi, nello stesso anno, Galloway ebbe una serie di incontri con dei lottatori americani di grande esperienza, chiamati American veterans. In giugno fu sconfitto da The Honky Tonk Man e successivamente nello stesso mese perse in un tag team match contro Marty Jannetty and Highlander, con Sabotage a suo fianco. In novembre, nello show \"Lo Down\", Galloway combatt\u00e9 nel main event in un incontro con D'Lo Brown che termin\u00f2 in un doppio count-out.. In seguito, ebbe poi una serie di faide di breve durata: nel marzo 2005 sconfisse Jay Phoenix ma l'incontro successivo, arbitrato da Mick Foley, termin\u00f2 in un no contest; nel maggio del 2006, a seguito di una loro lunga faida nella federazione irlandese Irish Whip Wrestling, Galloway perse contro il suo rivale di lungo corso Sheamus O'Shaunessy per poi vincere negli incontri successivi.\nNel novembre del 2006, nel main event dello show \"Live in East Kilbride\", Galloway in coppia con Lionheart sconfisse il campione dei pesi massimi BCW a sua volta in squadra con Wolfgang. Questa vittoria gli fece guadagnare la possibilit\u00e0 di sfidare il campione BCW per il titolo nello show di dicembre \"No Blood, No Sympathy IV\". L'incontro organizzato, mediante l'inclusione di una stipulazione speciale, assunse i connotati di un \"I Quit\" match, con Conscience come arbitro speciale, e si concluse con la vittoria di Galloway che vinse cos\u00ec il suo secondo titolo dei pesi massimi BCW. Galloway mantenne il titolo fino a buona parte del 2007, dovette renderlo vacante a seguito del suo trasferimento negli Stati Uniti d'America a settembre dello stesso anno.\nWorld Wrestling Entertainment (2007\u20132014).\nPrime apparizioni (2007\u20132008).\nGalloway firm\u00f2 con la WWE nel 2007, debuttando come heel a \"SmackDown!\" nella puntata del 12 ottobre dove, accompagnato da Dave Taylor, sconfisse Brett Major senza troppa difficolt\u00e0, replicando la vittoria anche la settimana successiva grazie, stavolta, all'aiuto di Taylor. Successivamente, nel 2008, McIntyre pass\u00f2 a \"Raw\", venendo diviso da Taylor, debuttando il 6 gennaio a \"Heat\" come \"face\" sconfiggendo Charlie Haas.\nTuttavia, dopo poco tempo, McIntyre venne mandato nel territorio di sviluppo della Florida Championship Wrestling per affinare le sue capacit\u00e0.\nTerritori di sviluppo (2008\u20132009).\nDopo un debutto poco fortunato a \"SmackDown!\", McIntyre torna in FCW dove forma un tag team chiamato The Brit Pack (insieme a Wade Barrett) e sfiora la vittoria dell'OVW Television Championship contro Colt Cabana. L'unione stavolta si rivela fruttuosa, infatti i due riescono a conquistare l'FCW Florida Tag Team Championship il 6 maggio 2008 sconfiggendo il tag team dei Puerto Rican Nightmares (Eric Perez e Primo Col\u00f3n) che per\u00f2 riconquistano le cinture il 17 di luglio. Dopo lo split di The Empire, McIntyre punta al FCW Florida Heavyweight Championship che insegue invano per diversi mesi; l'occasione si presenta il 19 marzo 2009 quando l'allora campione Michael McGillicutty rende vacante il proprio titolo per via di un infortunio: imprevisto che permette al wrestler scozzese di combattere contro Eric Escobar e di laurearsi campione dei pesi massimi. Il regno di McIntyre in FCW dura fino all'11 giugno 2009 quando viene battuto da Tyler Reks.\nCampione intercontinentale (2009\u20132010).\nIl 28 agosto 2009 torna a \"SmackDown\", da heel e con una nuova mossa finale chiamata \"Future Shock\", attaccando per due settimane di seguito R-Truth. La sua avventura nel roster blu inizia il 25 settembre 2009 presentato dal \"Chairman\" in persona Mr. McMahon che lo definisce come il futuro della federazione.\nLa settimana seguente attacca di nuovo R-Truth che per\u00f2 riesce a vendicarsi durante la puntata celebrativa per i dieci anni di SmackDown; proprio mentre McIntyre fa un brindisi al suo approdo nel brand R-Truth lo aggredisce buttandolo sul tavolo con la torta dei festeggiamenti. Tutto questo lo porta a combattere il suo primo match durante il PPV Hell in a Cell dove vince in meno di cinque minuti chiudendo il match con la sua finisher. La settimana seguente \u00e8 ancora lo scozzese a prevalere stavolta per count-out in un match valido per rappresentare SmackDown a Bragging Rights dove per\u00f2 non combatte in quanto tutto il suo team a parte i capitani viene rimpiazzato. McIntyre ha poi un breve feud con Finlay: il primo match nemmeno comincia in quanto lo scozzese attacca l\"'Irish Fighter\" mentre entra sul ring. Il secondo match finisce in una doppia squalifica quando si scatena una rissa e McIntyre colpisce Finlay con il suo shillelagh. Il match decisivo vede prevalere il giovane wrestler in meno di due minuti. Durante il pay-per-view Survivor Series fa parte del team di The Miz nel tradizionale \"Survivor Series elimination match\" dove risulta essere insieme a The Miz e Sheamus uno dei membri rimanenti del team che conquista la vittoria. Essendo l'unica superstar di SmackDown a non essere eliminata contro il Team Morrison lo scozzese ottiene un match contro lo \"Shaman Of Sexy\" che viene sconfitto e costretto a mettere in palio il suo Intercontinental Championship: John Morrison e Drew McIntyre si sfidano nell'ultimo PPV dell'anno dove dopo un match molto intenso il giovane scozzese riesce con una scorrettezza a portarsi a casa l'Intercontinental Championship, il suo primo alloro in WWE. Due settimane dopo TLC si presenta a Superstars dichiarando di essere \"The Chosen One\" (il prescelto) e che presto vincer\u00e0 anche il titolo assoluto; intanto Morrison chiede e ottiene il suo rematch che si svolge a SmackDown il primo giorno dell'anno e che vede McIntyre ancora vittorioso grazie ad uno stratagemma che induce l'arbitro a far squalificare Morrison. L'8 gennaio continua a punzecchiare lo \"Shaman of Sexy\" durante un'intervista nel backstage scatenando l'ira di Morrison che lo aggredisce facendo scattare una rissa tra i due.\nA Elimination Chamber difender\u00e0 il titolo contro Kane. Nel pay-per-view riesce a sconfiggere Kane e a conservare il titolo Intercontinentale. L'imbattibilit\u00e0 di Drew finir\u00e0 nella puntata di SmackDown seguente a Elimination Chamber, dove perder\u00e0 contro Kane. La settimana seguente perde contro Matt Hardy e non riesce a qualificarsi per il Money in the Bank di Wrestlemania 26. A Smackdown sconfigge un jobber e si qualifica al Money in The Bank, dove per\u00f2 ne esce sconfitto. A SmackDown il 7 luglio viene licenziato da Theodore Long per i continui attacchi a Matt Hardy (Kayfabe). Nella puntata successiva di Smackdown dopo la finale del mini-torneo indetto da Teddy Long per l'assegnazione del titolo Intercontinentale, Kofi Kingston vince il titolo battendo Christian ma poco dopo McIntyre arriva sul ring con una lettera scritta da Vince McMahon con la quale viene reintegrato nella WWE e gli viene restituito il Intercontinental Championship, tutto questo sotto gli occhi dell'impotente Teddy Long e di Kofi Kingston. A Over the Limit viene sconfitto da Kofi Kingston perdendo il titolo Intercontinentale e a fine match viene fatto vittima della Twist of Fate di Matt Hardy. A causa di questo attacco al \"Chosen One\", Matt verr\u00e0 vedersi privato dello stipendio e sar\u00e0 temporaneamente allontanato dall'ambiente WWE. Drew McIntyre ha avuto il suo rematch per il titolo a SmackDown venendo sconfitto ancora una volta da Kofi Kingston con la S.O.S. Kofi sconfigge di nuovo Drew a Fatal 4-Way.\nVarie faide (2010\u20132011).\nIl 25 giugno a SmackDown, Drew McIntyre viene sconfitto da Matt Hardy (appena rientegrato da Smackdown dopo una sospensione per ordine di Vince McMahon); dopo il match Theodore Long annuncia che il permesso di Drew McIntyre \u00e8 scaduto ed \u00e8 costretto a tornare in Scozia. Tornato a Smackdown, sconfigge Kofi Kingston e si qualifica per il Money In The Bank di SmackDown, dal quale per\u00f2 esce sconfitto. Di recente si \u00e8 alleato con Cody Rhodes e i due nel 900 episodio di Raw, affrontano R-Truth e John Morrison per decretare i primi sfidanti ai WWE Tag Team Championships. Il match finisce per\u00f2 con una doppia squalifica. A Night of Champions vince i titoli di coppia con Cody Rhodes. A Bragging Rights 2010 perde il WWE Tag Team Championship contro John Cena e David Otunga. A Survivor Series il Team Mysterio (Rey Mysterio, Big Show, Kofi Kingston, MVP e Chris Masters) sconfigge il Team Del Rio (Alberto Del Rio, Cody Rhodes, Drew McIntyre, Jack Swagger e Tyler Reks). Drew McIntyre viene eliminato insieme a Ezekiel Jackson nel primo turno di King of the Ring a causa di un doppio count-out. Nella puntata di SmackDown! del 31 dicembre, Drew McIntyre sconfigge Trent Baretta per KO. Nella puntata di SmackDown! partecipa al Fatal 4-Way match per decretare il 1st contender al World Heavyweight Championship. Il match viene vinto da Dolph Ziggler che schiena Cody Rhodes. Nella puntata del 13/01 perde contro Trent Baretta per un roll-up. Lo attacca nel backstage rimanendo heel. Nella puntata di SmackDown del 20 gennaio sconfigge Trent Baretta e gli d\u00e0 la mano in segno di rispetto. Baretta tuttavia lo attacca a tradimento e ci\u00f2 scatena l'ira di McIntyre che lo assale. Kelly Kelly arriva sul ring in soccorso di Baretta dicendo a McIntyre di andarsene. Potrebbe essere falso il turn face di McIntyre. Nella puntata di Raw del 24 gennaio, Drew McIntyre partecipa a una battle royal a 4 uomini contro Edge, Jack Swagger e Tyson Kidd. La posta in palio era che se qualunque partecipante avesse eliminato Edge, sarebbe entrato per quarantesimo alla Royal Rumble. McIntyre viene eliminato per ultimo da Edge dopo una buona prestazione. Nella puntata di SmackDown! del 27 gennaio, Drew McIntyre sconfigge JTG. Drew McIntyre partecipa alla Royal Rumble 2011: entrato col numero 33, viene eliminato da Big Show. Nella puntata di SmackDown del 4 febbraio, McIntyre sconfigge Kofi Kingston grazie all'interferenza di Alberto Del Rio e conquista un posto nell'Elimination Chamber match del PPV WWE Elimination Chamber valido per il World Heavyweight Championship. Nella puntata di SmackDown dell'11 febbraio sconfigge facilmente Chris Masters, dedicando il match a Kelly Kelly che la settimana prima era stata licenziata (kayfabe) da Vickie Guerrero.\nIn occasione della puntata numero 600 di SmackDown viene organizzato un 12-man tag team match dove McIntyre, insieme a Sheamus, Wade Barrett, Kane, CM Punk e Dolph Ziggler viene sconfitto da John Cena, R-Truth, John Morrison, Rey Mysterio, Edge e Randy Orton. A Elimination Chamber 2011 Edge vince l'Elimination Chamber sconfiggendo Rey Mysterio, Kane, Drew McIntyre, Big Show e Wade Barrett conservando il World Heavyweight Championship. A Smackdown del 25 febbraio, viene sconfitto, insieme a Vickie Guerrero, in un match di coppia contro Edge e Kelly Kelly e come da stipulazione Vickie Guerrero viene licenziata. Nella puntata di SmackDown! del 4 marzo, viene sconfitto da Edge, in quella dell'11 marzo da Rey Mysterio. Il 25 marzo, viene ancora sconfitto da Edge. A WrestleMania XXVII, McIntyre partecipa al dark match, una battle royal a 22 uomini, dalla quale viene per\u00f2 eliminato. Nella puntata di SmackDown del 15 aprile, partecipa alla battle royal per decretare lo sfidante di Alberto Del Rio a WWE Extreme Rules nel match valido per il World Heavyweight Championship, ma viene eliminato da Brodus Clay. Nella puntata di Raw dedicata al Draft 2011, Drew McIntyre partecipa alla Battle Royal SmackDown vs. Raw dove per\u00f2 viene eliminato da Evan Bourne.\nSerie di sconfitte (2011\u20132012).\nNella supplemental Draft 2011 Drew McIntyre passa da SmackDown a Raw. Esordisce nel roster rosso il 2 maggio, perdendo un tag team match in coppia con Jack Swagger contro Kofi Kingston &amp; Rey Mysterio. Inizia a combattere spesso anche a Superstars, dove perde contro Chris Masters, Daniel Bryan, Mason Ryan e contro Kofi Kingston. Nella puntata di Raw dell'11 luglio, il match in coppia con Dolph Ziggler che li vedeva contrapposti a Big Show, finisce per doppio Count-Out. Il 26 settembre, a Raw, ottiene una title shot per l'Intercontinental Championship in una 10 Men Battle Royal che viene vinta da Cody Rhodes, che conserva il titolo. Nella puntata di Raw del 3 ottobre viene sconfitto da Randy Orton. Il 14 ottobre, a SmackDown, partecipa alla Battle Royal promossa da Theodore Long e John Laurinaitis nella quale il vincitore, avrebbe potuto sfidare un campione a sua scelta in un match titolato, ma viene eliminato. In quel di Superstars torna a vincere battendo Justin Gabriel, ma perder\u00e0 la settimana successiva contro Kane.\nNell'ultima puntata di SmackDown del 2011, McIntyre fa il suo ritorno in pianta stabile nello show blu, parlando con il General Manager Theodore Long, il quale dice di averlo ingaggiato per dargli pi\u00f9 spazio nel suo spettacolo. La stessa sera, per\u00f2, perder\u00e0 contro Kane in 7 secondi. Nella puntata del 6 gennaio 2012 Teddy Long dichiara un match tra Drew e Santino Marella, in caso di sconfitta Drew sar\u00e0 licenziato e Marella sostituir\u00e0 il posto di aiutante del GM di Zack Ryder, in caso di vittoria Drew potr\u00e0 continuare a stare in WWE. McIntyre perde il Blinfold match tra lui e Santino, ma Long gli d\u00e0 un'ultima possibilit\u00e0 in un altro match la settimana successiva. Nella puntata di Smackdown! del 13 gennaio, McIntyre viene sconfitto da Big Show ma non viene ancora licenziato. Nella puntata di SmackDown del 20 gennaio Theodore Long lo licenzia ma Santino Marella vuole concedergli un'ultima occasione contro Big Show, con quest'ultimo che vincer\u00e0 il match. Gli viene concessa per l'ennesima volta la fiducia da parte del General Manager Theodore Long nella puntata di SmackDown del 27 gennaio e affronta Sheamus dove per\u00f2 viene sconfitto. Al PPV Royal Rumble perde contro Brodus Clay in un match di breve durata, aumentando cos\u00ec la sua striscia di sconfitte. Appare in un breve segmento nel backstage insieme a Theodore Long nella puntata di Smackdown! post-Rumble. Il G.M. sembra intenzionato a licenziarlo definitivamente, tuttavia concede l'ennesima possibilit\u00e0 a Drew, dicendogli che da lui si aspetta qualcosa di nuovo che lo possa sorprendere. Il 17 febbraio partecipa a una Battle Royal indetta da Teddy Long, il cui vincitore prender\u00e0 il posto dell'infortunato Randy Orton nell'Elimination Chamber; Drew sfoggia un'ottima prestazione, rimanendo tra gli ultimi quattro sul ring; successivamente, per\u00f2, viene eliminato da Santino Marella, il quale si aggiudicher\u00e0 l'incontro. Nella puntata di SmackDown del 21 febbraio perde contro The Great Khali ottenendo l'ennesima sconfitta. Il 2 marzo a Smackdown, il GM Theodore Long concede un'ultima chance a Drew, e se dovesse perdere anche questa volta, sar\u00e0 licenziato. Poco dopo, perde contro The Big Show. Long compare sul titantron e licenzia l'ex \"Chosen One\", che piange sul ring.\nIl 9 marzo, grazie allo scambio di GM per una settimana, John Laurinaitis concede l'ennesima possibilit\u00e0 al ragazzo: se dovesse vincere il match, sar\u00e0 riassunto. Inizialmente sul ring compare The Great Khali, ma poi David Otunga lo invita a sedersi al tavolo dei commentatori; l'avversario di Drew \u00e8 Hornswoggle, che viene brutalizzato sul ring, tanto che l'arbitro \u00e8 costretto a dare la vittoria a Drew per KO tecnico. Lo scozzese \u00e8 quindi di nuovo nei giochi; poco dopo il gigante indiano sale sul ring e lo colpisce con una \"Khali Chop\". Il 16 marzo a SmackDown affronta Big Show perdendo il match in pochi minuti dopo il W.M.D. ovvero il pugno proibito del gigante. Tuttavia, nell'edizione di Superstars del 22 marzo, sconfigge Ezekiel Jackson con la sua \"Future Shock\" interrompendo di nuovo la sua striscia negativa.\nNella puntata di Raw del 26 marzo, McIntyre viene annunciato come sostituto di Christian che si \u00e8 infortunato in seguito all'attacco da parte di CM Punk nel 6 vs. 6 di WrestleMania XXVIII, dove Drew rappresenter\u00e0 il Team Johnny che andr\u00e0 contro il Team Teddy per decidere il General Manager di entrambi gli show. A WrestleMania XXVIII il Team Laurinaitis sconfigge il Team di Teddy Long.\nA Over the Limit, partecipa ad una Battle Royal a 20 uomini, nella quale il vincitore avrebbe scelto un campione secondario da sfidare con la cintura in palio, ma viene eliminato da Curt Hawkins e Tyler Reks. Nella puntata speciale di SmackDown: The Great American Bash del 3 luglio, McIntyre perde insieme a Hunico e Camacho contro Sgt. Slaughter, Jim Duggan e Big Show.\nIl 25 luglio appare a NXT, e nel main event affronta Seth Rollins, battendolo e mettendo fine alla striscia negativa. Contro quest'ultimo, si batte anche la settimana seguente, nel primo round del torneo per decretare il primo NXT Champion, ma viene sconfitto da Rollins. A Night of Champions, Drew prende parte alla Battle Royal del Pre-Show valida per lo status di primo sfidante allo United States Championship, ma nonostante una buona prestazione non riesce a vincere, venendo eliminato alla fine del Match da Zack Ryder.\n3MB e abbandono (2012\u20132014).\nNella puntata di SmackDown del 22 settembre, attacca, insieme a Jinder Mahal, Brodus Clay durante il match di quest'ultimo contro Heath Slater, il quale si unisce al pestaggio. McIntyre rifila una Future Shock a Clay. Alla fine i tre si inchinano. Qualche giorno dopo, su Twitter, i tre annunciano di aver formato ufficialmente una stable e che la stable si chiamer\u00e0 \"The Three Man Band\". Iniziano ad attaccare le varie Superstars della WWE, prima Yoshi Tatsu poi Santino Marella. Il 7 novembre, prende parte al Fatal 4-Way per decretare il primo sfidante al titolo NXT insieme a Justin Gabriel, Jinder Mahal e Bo Dallas, ma a spuntarla \u00e8 l'alleato Mahal. Dopo il match, viene reso noto il suo infortunio\nTorna sul ring dopo un infortunio nell'edizione di SmackDown del 7 dicembre, quando lotta insieme a Heath Slater e Jinder Mahal, battendo Brodus Clay, Jey e Jimmy Uso in un 6-man tag team match. A TLC, i 3MB vengono sconfitti in un 6-man tag team match da The Miz, Alberto Del Rio e Brooklyn Brawler. La sera dopo, nell'edizione di Raw dedicata agli Slammy Awards, i 3MB perdono un altro 6-Man Tag Team Match contro Miz, Del Rio e Tommy Dreamer. Nell'ultima edizione di Raw del 2012, viene scelto insieme a Heath Slater dal Team Hell No come sfidanti ai titoli di coppia, ma Slater e McIntyre perdono l'incontro.\nA Main Event partecipa a una battle royal per il primo sfidante al titolo intercontinentale ma viene eliminato da Justin Gabriel.\nIniziano poi una breve rivalit\u00e0 con Sheamus, perdendo un 3 on 1 Handicap Match, ma sconfiggendo l'irlandese in una 3 on 1 Over the Top Rope Battle Royal. Ad NXT, non riesce ad avanzare nel torneo per decretare i primi NXT Tag Team Champions insieme a Slater, poich\u00e9 vengono eliminati al primo turno da Adrian Neville e Oliver Grey. Partecipa alla Royal Rumble con il numero 6 e viene eliminato da Chris Jericho. Il 12 aprile, a SmackDown, i 3MB irrompono nel ring con l'intento di attaccare Triple H, ma vengono assaliti dai membri dello Shield. A Raw, chiamano poi i tre dello Shield per un confronto, ma dallo stage esce Brock Lesnar che attacca violentemente Mahal, Slater e McIntyre. Il 29 aprile, i 3MB attaccano lo Shield, ma arrivano Daniel Bryan e Kane, membri del Team Hell No, che inizialmente sembrano volerli aiutare, ma con la fuga dello Shield, Bryan e Kane attaccano invece i 3MB. In alcune puntate di Smackdown!, Raw o WWE Superstars, i 3MB ottengono varie sconfitte contro gli Usos a volte anche in coppia con Justin Gabriel, Prime Time Players oppure da singoli lottatori nei match singoli. In una puntata di Smackdown! del 23 agosto, i 3MB vengono sconfitti da Big Show, Mark Henry e Kane e prima di Summerslam contro Big Show e Sheamus, il 6 settembre sempre a Smackdown!, aumentando la loro Losing Streak. Nella puntata di WWE Superstars del 19 settembre McIntyre viene sconfitto da Kofi Kingston. Nella puntata di Raw del 7 ottobre i due componenti della 3MB ovvero Drew McIntyre e Jinder Mahal perdono contro i Los Matadores. Nella puntata di WWE Main Event del 9 ottobre la 3MB sconfigge i Tons of Funk in un Handicap Match. Nella puntata di SmackDown del 20 dicembre McIntyre vince contro Sin Cara. A Main Event perde insieme in un Tag Team mach insieme alla 3MB,di cui fa parte, contro Big E Langston e gli Usos.\nSuccessivamente combatte solo a Superstars dove perde con Sin Cara, Dolph Ziggler e vince contro uno sparring partner.\nIl 12 giugno 2014, la WWE annuncia tramite il sito ufficiale di avere svincolato Drew McIntyre.\nCircuito indipendente (2014\u20132015).\nTorna a combattere in molte federazioni indipendenti negli Stati Uniti e nel Regno Unito, tra le pi\u00f9 famose, la Insane Championship Wrestling e la Evolve, dove si esibisce col suo vero nome Drew Galloway. Nella Insane Championship Wrestling ha un feud di rilievo con Big Damo.\nTotal Nonstop Action (2015\u20132017).\nIl 20 febbraio 2015 esordisce in Total Nonstop Action Wrestling come face iniziando un feud con il Beat Down Clan. La settimana successiva, nella puntata di Impact svoltasi a Manchester, si tiene il suo primo match in TNA rispondendo all'Open Challenge di Kenny King e vincendo. Successivamente forma la stable dei Rising, con cui ha una faida con il Beat Down Clan. Nella puntata speciale di \"Hardcore Justice\" batte Low Ki.\nLa settimana successiva batte MVP. Nella puntata successiva, Kurt Angle lo inserisce nel suo team ma nel main event perdono. Nella puntata del 7 giugno di Impact con il Rising batte il BDC. Galloway \u00e8 stato poi uno dei cinque concorrenti che hanno gareggiato durante l'annuale Pay-per-view Slammiversary XII: al termine dell'incontro, molto duro, \u00e8 stato riattivato il TNA King of the Mountain Championship, vinto da Jeff Jarrett.\nLa settimana successiva, ad Impact, perde un tag team match contro il BDC ed \u00e8 costretto a sciogliere il The Rising. Nella puntata dell'8 luglio vince un handicap match contro la Revolution (Abyss, Khoya e Manik).\nNel primo match delle TNA wold title series batte bram, nel secondo match batte grado totalizzando 6 punti. Nel terzo match batte Rockstar Spud e si qualifica agli ottavi dove perde contro Lashley.\nNella prima puntata di Impact del 2016 viene sconfitto da Kurt Angle nel main event per poi batterlo nella puntata del 9 febbraio.\nIl 15 marzo, nella puntata di Impact Wrestling, Galloway ha incassato la sua valigetta e ha sconfitto Matt Hardy vincendo il TNA World Heavyweight Championship. Ha poi perso il titolo in favore di Bobby Lashley.\nRitorno in WWE (2017\u2013presente).\nCampione di \"NXT\" (2017\u20132018).\nIl 1\u00ba aprile 2017, a ', Drew McIntyre annunci\u00f2, durante un'intervista, di aver firmato con la WWE, venendo collocato nel territorio di sviluppo di \"NXT\". McIntyre fece poi il suo debutto da \"face\" ad \"NXT\" il 12 aprile sconfiggendo Oney Lorcan. Nella puntata di \"NXT\" del 19 luglio McIntyre sconfisse Killian Dain, diventando il contendente n\u00ba 1 all'NXT Championship di Bobby Roode. Il 19 agosto, a ', McIntyre sconfisse poi Roode conquistando cos\u00ec l'NXT Championship per la prima volta in carriera; nel post match, per\u00f2, McIntyre venne attaccato dal debuttante Adam Cole (insieme a Bobby Fish e Kyle O'Reilly). Nella puntata di \"NXT\" del 4 ottobre McIntyre difese la cintura contro Roderick Strong. Il 18 novembre, a \"\", McIntyre perse la cintura contro Andrade \"Cien\" Almas dopo 91 giorni di regno. Inoltre, durante l'incontro, McIntyre riport\u00f2 un infortunio al gomito che lo avrebbe tenuto fuori dalle scene per almeno cinque mesi.\nAlleanza con Dolph Ziggler (2018\u20132019).\nCon lo \"Shake-up\" del 16 aprile 2018 McIntyre torn\u00f2 dell'infortunio e venne promosso al roster principale, venendo mandato a \"Raw\"; quella stessa sera, infatti, McIntyre attacc\u00f2, insieme a Dolph Ziggler, il Titus Worldwide (Apollo Crews e Titus O'Neil), effettuando di fatto un turn \"heel\". Nella puntata di \"Raw\" del 4 giugno McIntyre e Ziggler parteciparono ad una Tag Team Battle Royal per determinare i contendenti n\u00ba 1 al Raw Tag Team Championship di Bray Wyatt e Matt Hardy ma vennero eliminati dai Breezango (Tyler Breeze e Fandango). Nella puntata di \"Raw\" del 16 luglio McIntyre partecip\u00f2 ad un Triple Threat match che includeva anche Finn B\u00e1lor e Roman Reigns con in palio la possibilit\u00e0 di inserirsi in un match per determinare il contendente n\u00ba 1 all'Universal Championship di Brock Lesnar ma il match venne vinto da Reigns. Nella puntata di \"Raw\" del 3 settembre McIntyre e Ziggler sconfissero il B-Team (Bo Dallas e Curtis Axel) conquistando cos\u00ec il Raw Tag Team Championship per la prima volta. Nella puntata di Raw del 10 settembre McIntyre e Ziggler mantennero i titoli contro il B-Team nella rivincita. Il 16 settembre, a \"Hell In a Cell\", McIntyre e Ziggler mantennero le cinture contro Dean Ambrose e Seth Rollins. Nella puntata di \"Raw\" del 24 settembre McIntyre e Ziggler conservarono i titoli contro i Revival (Dash Wilder e Scott Dawson). Il 6 ottobre, a \"Super Show-Down\", McIntyre, Ziggler e Braun Strowman persero contro lo Shield. Nella puntata di \"Raw\" del 15 ottobre McIntyre venne sconfitto per \"count-out\" da Seth Rollins in un match di qualificazione al torneo World Cup a \"Crown Jewel\". Nella puntata di \"Raw\" del 22 ottobre McIntyre e Ziggler persero i titoli contro Ambrose e Rollins dopo 49 giorni di regno. Nella puntata di \"Raw\" del 5 novembre McIntyre ebbe la meglio su Kurt Angle dopo un duro match. Il 18 novembre, a \"Survivor Series\", McIntyre prese parte al Team \"Raw\" contro il Team \"SmackDown\" nel 5-on-5 Traditional Elimination match, risultando uno dei tre sopravvissuti nella vittoria del suo team assieme a Bobby Lashley e Braun Strowman. Dopo aver terminato la sua alleanza con Ziggler, sconfiggendolo in ben due occasioni, il 16 dicembre, a \"\", McIntyre venne sconfitto da Finn B\u00e1lor. McIntyre ebbe la meglio nuovamente su Ziggler in altre due occasioni supplementari a \"Raw\".\nAlleanza con Shane McMahone (2019\u20132020).\nNella puntata di \"Raw\" del 14 gennaio 2019 McIntyre partecip\u00f2 ad un Fatal 4-Way match che includeva anche Baron Corbin, Finn B\u00e1lor e John Cena per determinare lo sfidante di Brock Lesnar per l'Universal Championship alla \"Royal Rumble\" ma il match venne vinto da B\u00e1lor. Il 27 gennaio, alla \"Royal Rumble\", McIntyre partecip\u00f2 al match omonimo entrando col numero 16 ma venne eliminato da Dolph Ziggler. Il 10 marzo, a \"Fastlane\", McIntyre, Baron Corbin e Bobby Lashley sono stati sconfitti dallo Shield (Dean Ambrose, Roman Reigns e Seth Rollins). Il 7 aprile, a \"WrestleMania 35\", McIntyre venne sconfitto da Roman Reigns. Nella puntata di \"Raw\" del 22 aprile McIntyre partecip\u00f2 ad un Triple Threat match contro Baron Corbin e The Miz per determinare uno dei due wrestler che si sarebbero affrontati poi in singolo per determinare lo sfidante di Seth Rollins per l'Universal Championship ma il match venne vinto da Corbin. Il 19 maggio, a \"Money in the Bank\", McIntyre partecip\u00f2 al Money in the Bank Ladder match che comprendeva anche Ali, Andrade, Baron Corbin, Finn B\u00e1lor, Randy Orton e Ricochet ma il match venne vinto dal rientrante Brock Lesnar, inseritosi all'ultimo momento nella contesa. Il 23 giugno, a \"Stomping Grounds\", McIntyre venne sconfitto per la seconda volta da Roman Reigns. Il 14 luglio, a \"Extreme Rules\", McIntyre e Shane McMahon sono stati sconfitti da Reigns e The Undertaker in un No Holds Barred Tag Team match. Nella puntata di \"Raw\" del 26 agosto McIntyre venne sconfitto da Ricochet negli ottavi di finale del King of the Ring. Il 31 ottobre, a \"Crown Jewel\", McIntyre, Bobby Lashley, King Corbin, Randy Orton e Shinsuke Nakamura vennero sconfitti da Ali, Ricochet, Roman Reigns, Rusev e Shorty G. Il 24 novembre, a \"Survivor Series\", McIntyre partecip\u00f2 al tradizionale 5-on-5-on-5 Survivor Series Elimination match contro il \"Team SmackDown\" e il \"Team NXT\" ma venne eliminato da Roman Reigns. Nella puntata di \"Raw\" del 25 novembre McIntyre prese parte ad un Fatal 4-Way match per determinare il contendente n\u00ba 1 allo United States Championship di AJ Styles che comprendeva anche Randy Orton, Rey Mysterio e Ricochet ma il match venne vinto da Mysterio. Su una striscia di vittorie a partire da dicembre 2019, McIntyre assunse alcuni atteggiamenti da \"face\", interagendo maggiormente col pubblico e introducendo diversi \"taunt\" (tra cui un conto alla rovescia a precedere la \"Claymore\").\nCampione WWE (2020\u20132021).\nIl 26 gennaio, alla \"Royal Rumble\", vinse il Royal Rumble match eliminando per ultimo Roman Reigns. La sera dopo, a \"Raw\", dopo aver dichiarato di voler affrontare Brock Lesnar per il WWE Championship a \"WrestleMania 36\", sconfisse Luke Gallows e Karl Anderson in un 2-on-1 Handicap match, venendo poi attaccato dallo stesso Lesnar con una \"F-5\", confermando di fatto il turn face. Il 5 aprile, nella seconda serata di \"WrestleMania 36\", sconfisse Lesnar conquistando il WWE Championship per la prima volta (diventando inoltre il 31\u00b0 Triple Crown Champion). La sera dopo, a \"Raw\", difese con successo il titolo contro Big Show (in realt\u00e0 ci\u00f2 avvenne in un Dark match immediatamente dopo il match con Lesnar). Difese con successo il titolo a \"Money in the Bank\" contro Seth Rollins, a \"Backlash\" contro Bobby Lashley, a \"The Horror Show at Extreme Rules\" contro Dolph Ziggler in un Extreme Rules match (in cui tali regole valevano solo per Ziggler), e a \"SummerSlam\" e a \"Clash of Champions\" (quest'ultimo in un Ambulance match) contro Randy Orton. Perse il titolo il 25 ottobre, a \"Hell in a Cell\" contro lo stesso Orton in un Hell in a Cell match dopo 213 giorni di regno, ma lo riconquist\u00f2 il 16 novembre a \"Raw\" in un No Count-out, No Disqualification match.. Il 22 novembre, a \"Survivor Series\", venne sconfitto dall'Universal Champion Roman Reigns. Il 20 dicembre, a \"\", difese con successo il titolo contro AJ Styles e The Miz (quest'ultimo aveva incassato in corsa il Money in the Bank) in un Triple Threat Tables, Ladders and Chairs match. Nella puntata speciale \"Raw Legends Night\" del 4 gennaio 2021 mantenne il titolo contro Keith Lee. Nella serata dell'11 gennaio, tuttavia, venne resa nota la sua positivit\u00e0 al COVID-19, che lo costrinse ad una quarantena forzata di un paio di settimane. Torn\u00f2 a \"Raw\" il 25 gennaio dove ebbe un confronto con Goldberg e, insieme, i due respinsero John Morrison e The Miz e alla \"Royal Rumble\", batt\u00e9 Goldberg in pochi minuti. Il 21 febbraio, a \"Elimination Chamber\", vinse l'elimination chamber match che comprendeva anche AJ Styles, Jeff Hardy, Kofi Kingston, Randy Orton e Sheamus, ma al termine di esso venne brutalmente attaccato da Bobby Lashley e perse il titolo contro The Miz, che incass\u00f2 il Money in the Bank, dopo 97 giorni di regno. Il 21 marzo, a \"Fastlane\", sconfisse Sheamus in un No Holds Barred match.. Il 10 aprile, nella prima serata di \"WrestleMania 37\", affront\u00f2 Bobby Lashley per il WWE Championship ma venne sconfitto. Il 16 maggio, a \"WrestleMania Backlash\", fall\u00ec nuovamente nell'assalto al titolo venendo sconfitto da Lashley in un Triple Threat match che comprendeva anche Braun Strowman. La faida con Lashley termin\u00f2 il 20 giugno a \"Hell in a Cell\", dove il campione gli concesse un'ultima occasione titolata in un Hell in a Cell match, che vide trionfare ancora una volta Lashley, grazie anche all'interferenza di MVP, e per questo motivo McIntyre non pot\u00e9 pi\u00f9 ottenere altre opportunit\u00e0 titolate finch\u00e9 Lashley fosse stato campione.\nOpportunit\u00e0 titolate e passaggio a \"SmackDown\" (2021\u2013presente).\nNella puntata di \"Raw\" del 21 giugno McIntyre perse contro Riddle, fallendo nell'opportunit\u00e0 di inserirsi nel Money in the Bank Ladder match, ma la settimana dopo riusc\u00ec a qualificarsi dopo aver triofato sia su AJ Styles che su Riddle. Il 18 luglio, a \"Money in the Bank\", partecip\u00f2 all'omonimo incontro che comprendeva anche Big E, John Morrison, Kevin Owens, King Nakamura, Ricochet, Riddle e Seth Rollins ma il match venne vinto da Big E, e nel corso del match, McIntyre venne brutalmente attaccato da Jinder Mahal, Shanky e Veer, venendo dunque messo fuorigioco. Il 21 agosto, a \"SummerSlam\", McIntyre trionf\u00f2 poi su Mahal. Nella puntata di \"Raw\" del 30 agosto McIntyre tent\u00f2 di conquistare lo United States Championship in un Triple Threat match contro il campione Damian Priest e Sheamus ma fu Priest a prevalere. Il 21 ottobre, a \"Crown Jewel\", McIntyre affront\u00f2 Big E per il WWE Championship ma venne sconfitto. Il 1\u00b0 ottobre, per effetto del Draft, McIntyre pass\u00f2 al roster di \"SmackDown\". McIntyre combatt\u00e9 il suo primo match nello show nella puntata del 22 ottobre sconfiggendo Sami Zayn. In seguito, McIntyre istitu\u00ec diverse \"Open challenge\" in cui sconfisse dapprima Mustafa Ali e poi Ricochet. Il 21 novembre, a \"Survivor Series\", McIntyre partecip\u00f2 al tradizionale 5-on-5 Survivor Series Elimination match come membro del Team SmackDown contro il Team Raw ma venne eliminato per count-out. Il 1\u00b0 gennaio, a \"Day 1\", McIntyre trionf\u00f2 su Madcap Moss. Il 29 gennaio, alla \"Royal Rumble\", McIntyre partecip\u00f2 al match omonimo entrando col numero 21 ma venne eliminato per ultimo da Brock Lesnar. Il 19 febbraio, ad \"Elimination Chamber\", McIntyre prevalse nuovamente su Madcap Moss in un Falls Count Anywhere match.\nVita privata.\nGalloway ha completato gli studi in criminologia presso l'universit\u00e0 di Glasgow Caledonian. \u00c8 tifoso della squadra di calcio dei Rangers Football Club e da giovane \u00e8 stato un calciatore che veniva considerato promettente. Ha posato come modello durante gli inizi della sua carriera di lottatore. Galloway \u00e8 stato sposato con la collega Taryn Terrell. La coppia si \u00e8 sposata nel luglio del 2009 e ha divorziato il 25 maggio 2011."}
{"id": "2717883", "revid": "767487", "url": "https://it.wikipedia.org/wiki?curid=2717883", "title": "UHF - I vidioti", "text": "UHF - I vidioti (\"The Vidiot from UHF\") \u00e8 un film commedia del 1989 diretto dal manager musicale Jay Levey. Tra gli attori ci sono \"Weird Al\" Yankovic, Emo Philips, Michael Richards, Victoria Jackson, Kevin McCarthy e altri. Tutto il film include parecchie citazione e scene da film famosi, tra cui \"Via col vento\", \"Il tesoro della Sierra Madre\" e \"Quinto potere\". Alcuni film vennero parodiati in \"UHF\", tra cui \"I predatori dell'arca perduta\", \"Gandhi\", \"Incontri ravvicinati del terzo tipo\" e \"Rambo\".\nTrama.\nGeorge Newman (\"Weird Al\" Yankovic) ha un'iperattiva immaginazione che lo conduce sempre a perdere ogni lavoro che ha.\nDopo l'ennesimo licenziamento, avvenuto dal \"Big Edna's Burger World\", suo zio Harvey Bilchik (Stanley Brock) vince a poker l'atto di propriet\u00e0 di Canale 62, una stazione televisiva UHF sull'orlo del fallimento. Harvey decide di dare il controllo della stazione al disoccupato George.\nGeorge e il suo migliore amico Bob (David Bowe) incontrano lo staff di Canale 62, tra cui la segretaria e aspirante giornalista Pamela Finklestein (Fran Drescher), il cameramen nano Noodles MacIntosh (Billy Barty), l'eccentrico tecnico Philo (Anthony Geary) e il nuovo portiere Stanley Spadowski (Michael Richards), il quale era stato licenziato dalla stazione VHF rivale Canale 8. Sebbene George crei nuovi show, tra cui il programma per bambini \"Il circolo di Zio Picchiatello\" (\"Uncle Nasty's Playhouse\" nell'originale) condotto da lui stesso, l'insuccesso e i debiti della stazione aumentano. Tra lo stress, George dimentica il compleanno della fidanzata Teri (Victoria Jackson), la quale rompe con lui a causa di questo fatto. Scoraggiato, George d\u00e0 a Stanley l'incarico di condurre il programma, cos\u00ec lui e Bob vanno a bere in un bar. Arrivati nel bar, scoprono che tutti i clienti guardano con interesse le buffonate di Stanley su Canale 62. Rendendosi conto di aver tra le mani una possibilit\u00e0, George e Bob elaborano nuove idee per nuovi show da mettere nel palinsesto di Canale 62, capeggiate dal nuovo programma reintitolato \"Il circolo di Stanley Spadowski\" (\"Stanley Spadowski's Playhouse\" nell'originale).\nMentre la popolarit\u00e0 di Canale 62 cresce, il tirannico proprietario di Canale 8 R.J. Fletcher (Kevin McCarthy) diventa furioso a causa del successo della stazione televisiva. Poi scopre che Harvey \u00e8 il proprietario della stazione e che aveva perso una grande somma di soldi al gioco. Fletcher fa ad Harvey la proposta di coprire il suo debito in cambio della propriet\u00e0 di Canale 62, in cui dopo vorrebbe raderla al suolo perch\u00e9 legalmente non pu\u00f2 possedere due stazioni televisive nella stessa citt\u00e0. George scopre l'accordo e chiama sua zia, la quale costringe il marito a rimandare l'accordo, permettendo a George di avere il tempo di guadagnare i soldi del debito con delle azioni in vendita tramite un telethon.\nIl telethon comincia con successo, capeggiato dalla illimitata energia di Stanley, ma Fletcher manda i suoi scagnozzi a rapire Stanley. Senza Stanley, il telethon si blocca. George guida un gruppo di salvataggio per infiltrarsi a Canale 8 per salvare Stanley. Poi ritornano in tempo per finire con successo prima che il debito di Harvey venga saldato, salvando la stazione e facendone una societ\u00e0 di propriet\u00e0 pubblica. Intanto Fletcher, a causa di un filmato diffamatorio registrato e trasmesso da Philo e a causa della sua licenza di trasmissione non rinnovata, perde la sua stazione televisiva. Alla fine del film, George e Teri riavviano la loro relazione mentre lo staff e gli appassionati di Canale 62 festeggiano.\nProduzione.\nLa Orion Pictures volle cambiare il titolo del film per la pubblicazione internazionale perch\u00e9 sentivano che il titolo \"UHF\" non aveva significato in altri paesi, le cui bande televisive hanno designazioni diverse. Yankovic sugger\u00ec il nome \"The Vidiot\". La Orion decise che avevano bisogno di connettere il titolo originale con quello internazionale, cos\u00ec il titolo internazionale fu \"The Vidiot from UHF\", mentre in Italia il titolo fu \"UHF - I vidioti\". Comunque, il titolo fu lasciato intatto in Gran Bretagna e in Messico il titolo fu \"Los Telelocos\".\nIncapace di ottenere i diritti per usare \"Kung Fu Fighting\", per la scena che mostrava Zio Harvey che riceveva una minacciosa telefonata mentre si stava rilassando in piscina, Yankovic scrisse un breve brano rock intitolato \"Let Me Be Your Hog\".\nCast.\nYankovic menziona nei commenti che originariamente il ruolo di Philo era previsto per Joel Hodgson, ma quest'ultimo rifiut\u00f2. Il ruolo fu offerto anche a Crispin Glover, ma anche quest'ultimo rifiut\u00f2.\nSecondo i commenti di Yankovic, Ginger Baker fece le audizioni per la parte del barbone. Menzion\u00f2 anche che Crispin Glover mostr\u00f2 interesse per il ruolo del venditore d'auto Crazy Ernie, ma Jay Levey rifiut\u00f2 perch\u00e9 non poteva vederlo per quel ruolo.\nIl comico Emo Philips fa un cameo nel film interpretando Joe Early. Il Dr. Demento fece un breve cameo interpretando il \"mangiatore di panna montata\" durante un segmento de \"Il circolo di Stanley Spadowski\".\nA causa della prematura morte di Trinidad Silva, parte del film fu riscritta. Il film \u00e8 dedicato alla sua memoria.\nCensura.\nNegli Stati Uniti il film \u00e8 stato classificato PG-13 dall'MPAA, mentre in Italia \u00e8 stato classificato V.M. 12.\nAccoglienza.\nSecondo l'episodio di \"Behind the Music\" in cui \u00e8 apparso Yankovic, \"UHF\" godeva di una delle proiezioni di prova di maggior successo nella storia della Orion Pictures. \"UHF\" usc\u00ec nelle sale il 21 luglio 1989 come film di una speranzosa estate. Le critiche furono per\u00f2 negative e \"UHF\" venne ombreggiato da altri film come \"Tesoro, mi si sono ristretti i ragazzi\", \"Arma letale 2\", \"Batman\" e \"Indiana Jones e l'ultima crociata\".\nCol tempo \"UHF\" divenne un \"cult\". Dopo molte richieste dai fan, il film venne proiettato anche in Europa (anche in Italia, col titolo di \"UHF - I vidioti\") e in Nord America su DVD dalla MGM dal 2002. Nella edizione in DVD, oltre al film, sono comprese alcune scene tagliate e un commento di Yankovic sul film.\nColonna sonora.\nLo stesso anno Yankovic pubblic\u00f2 uno pseudo album-colonna sonora intitolato \"UHF-Original Motion Picture Soundtrack and Other Stuff\", il quale comprende alcuni brani del film e canzoni inedite.\nScene tagliate.\nL'edizione in DVD include una selezione di scene tagliate del film, ottenute da un nastro in VHS che, secondo Yankovic, era nascosto da qualche parte in casa sua. Le scene sono:\nL'edizione italiana del DVD non contiene questi contenuti speciali."}
{"id": "2717884", "revid": "110157", "url": "https://it.wikipedia.org/wiki?curid=2717884", "title": "Nokia 5140i", "text": "Il Nokia 5140i \u00e8 un telefono cellulare prodotto dall'azienda finlandese Nokia e messo in commercio nel 2005."}
{"id": "2717885", "revid": "54253", "url": "https://it.wikipedia.org/wiki?curid=2717885", "title": "Pasquale Scotti", "text": "Biografia.\nPasquale Scotti, detto \"Pasqualino 'o collier\" per aver regalato un collier alla moglie di Raffaele Cutolo, ma conosciuto anche come \"l'ingegnere\", \u00e8 stato uno dei pi\u00f9 fedeli alleati del boss di Ottaviano, rappresentandone la cosiddetta batteria o braccio armato. Ha avuto inoltre un ruolo importante nella trattativa per la liberazione dell'assessore della DC Ciro Cirillo, sequestrato il 27 aprile 1981 dalle Brigate Rosse.\nDopo il trasferimento di Cutolo al carcere dell'Asinara, e il maxi-blitz del giugno 1983, Scotti tenta di riorganizzare le file della NCO.\nPasquale Scotti viene arrestato a Caivano il 17 dicembre del 1983 grazie ad un'operazione diretta dall'allora capo della squadra mobile Franco Malvano. \u00c8 accusato di essere il mandante dell'omicidio di Giovanna Matarazzo detta \"Dolly Peach\", una ballerina di un night club romano legata sentimentalmente a Vincenzo Casillo.\nIn realt\u00e0, il suo potere deriva da numerosi altri crimini (omicidi, estorsioni, riciclaggio, controllo dello spaccio di stupefacenti). Nel corso della detenzione, sembra decidere di collaborare, rivelando diversi aspetti della NCO, l'organizzazione cui era affiliato. Ma si tratta di una collaborazione fittizia. Scotti evade infatti la notte di Natale del 1984 dall'ospedale civile di Caserta dove era stato ricoverato per una ferita alla mano. Dal 1985 viene ricercato per omicidio ed occultamento di cadavere.\nDal 17 gennaio 1990 viene ricercato anche in campo internazionale e fa parte dell'Elenco dei latitanti pi\u00f9 pericolosi d'Italia. Durante la latitanza sulla sua sorte erano state formulate nel corso degli anni le ipotesi pi\u00f9 disparate: non ci sarebbe stata certezza sul fatto che fosse ancora in vita.\nNel 2005, la terza sezione della corte d'assise di Santa Maria Capua Vetere, ha condannato il boss all'ergastolo.\nLuigi Cesaro, deputato del centrodestra, ha ammesso che, nel corso degli anni ottanta, chiese la protezione di Rosetta Cutolo al fine di sottrarsi alle pesanti richieste estorsive del gruppo di Pasquale Scotti.\nDopo oltre trent'anni di ricerche ed indagini, viene arrestato il 26 maggio 2015 a Recife, in Brasile, dove viveva con il falso nome di Francesco De Castro Visconti insieme alla moglie brasiliana e ai due figli e aveva molte quote societarie in attivit\u00e0 di ristorazione e servizi.\nA partire dal 21 ottobre 2015, il Supremo Tribunal Federal brasiliano (Stf) ha formalmente autorizzato per due volte la sua estradizione dal momento che non \u00e8 stato ritenuto un perseguitato politico pur disponendo per\u00f2 che la sua pena venga commutata a 30 anni, ovvero il massimo previsto in Brasile per i gravi reati di cui \u00e8 accusato. Il 10 marzo 2016 viene finalmente estradato in Italia con un volo da Rio de Janeiro, accompagnato da agenti dell'Interpol e della Squadra mobile di Napoli, ed immediatamente trasferito nel carcere romano di Rebibbia in attesa di essere interrogato dagli inquirenti in merito alla sua rocambolesca evasione, al delitto Calvi e al sequestro Cirillo."}
{"id": "2717888", "revid": "62004", "url": "https://it.wikipedia.org/wiki?curid=2717888", "title": "Atl\u00e9tico Madrid 1995-1996", "text": ""}
{"id": "2717889", "revid": "62004", "url": "https://it.wikipedia.org/wiki?curid=2717889", "title": "Atl\u00e9tico Madrid 1976-1977", "text": ""}
{"id": "2717890", "revid": "709565", "url": "https://it.wikipedia.org/wiki?curid=2717890", "title": "Access (personaggio)", "text": "Access, il cui vero nome \u00e8 Axel Asher, \u00e8 un personaggio dei fumetti, apparso sia nei fumetti Marvel che DC. Fa la sua prima apparizione in \"DC vs Marvel\" n. 1 (marzo 1996), uno speciale crossover realizzato da entrambe le case di fumetti. Il personaggio venne creato per spiegare l'esistenza dell'universo Amalgam, in cui vi sono personaggi creati dall'unione di due personaggi della Marvel e DC.\nPoteri e abilit\u00e0.\nAccess possiede varie abilit\u00e0, tra cui quella di creare dei varchi dimensionali con cui pu\u00f2 arrivare in entrambi gli universi a fumetti. Pu\u00f2 fondere due o pi\u00f9 persone per crearne una nuova con capacit\u00e0 superiori, e viaggiare attraverso lo spazio e il tempo; pu\u00f2 inoltre percepire l'esistenza di un personaggio, indipendentemente dal fatto che si trovi in un universo o nell'altro."}
{"id": "2717891", "revid": "62004", "url": "https://it.wikipedia.org/wiki?curid=2717891", "title": "Atl\u00e9tico Madrid 1974-1975", "text": ""}
{"id": "2717893", "revid": "2091899", "url": "https://it.wikipedia.org/wiki?curid=2717893", "title": "Riccardo Lattanzi", "text": "Biografia.\n\"Non si pu\u00f2 amare ed apprezzare un gioco senza conoscerne e rispettarne le regole\".\nCon la citazione di questa frase, e con uno sguardo rivolto alla foto di Riccardo Lattanzi, gli istruttori iniziano ogni anno i corsi per i nuovi arbitri: non c'\u00e8 arbitro italiano oggi che non l'abbia ascoltata almeno una volta. Riccardo, il pi\u00f9 famoso della famiglia Lattanzi, ha impostato la sua vita di arbitro proprio seguendo questo principio. Ha amato, studiato ed approfondito le regole di gioco come forse nessuno in Italia. Conoscitore e studioso del regolamento, ha curato per anni la traduzione dei testi della F.I.F.A. Le sue riunioni tecniche, con una comunicazione essenziale ed efficace, suscitavano interesse e passione per approfondire casi e regole del gioco del calcio.\nLaureato in giurisprudenza, Riccardo proviene da una famiglia con la passione per il calcio: il padre Vitale, capostipite della famiglia, dopo una lunga carriera divenne \"arbitro benemerito\"; il fratello Renato per lungo tempo fece da guardalinee proprio a Riccardo; un secondo fratello, Vittorio, \u00e8 stato anch'egli apprezzato arbitro di serie A. Dopo una carriera dirigenziale prima nelle Ferrovie dello Stato e poi al Ministero del Lavoro, alla fine degli anni '70 Riccardo entra nell'azienda di famiglia nel campo dell'arredamento.\nInizia la sua attivit\u00e0 arbitrale nel 1953 a 19 anni. L'esordio in serie B \u00e8 dell'11 settembre 1966. Esordisce in A il 7 gennaio 1968. Diventa arbitro internazionale nel 1973. Premio \"Florindo Longagnani\" 1967-1968, destinato al miglior debuttante in serie A, consegue poi i prestigiosi premi \"Giovanni Mauro\" nella stagione 1973-1974, \"Giovanni Galeati\" nel 1977-1978, \"Generoso Dattilo\" nel 1980-1981. Dirige 160 gare in serie C, 116 gare in serie B, 134 gare in serie A (tra cui \"classiche\" del campionato come 1 Juventus-Inter, 1 derby di milano e 1 Milan-Juventus), 50 gare in Coppa Italia.\nVanta 85 presenze in campo internazionale. Rappresenta gli arbitri italiani alle Olimpiadi di Mosca nel 1980. Nel 1981, pur avendo ancora alcuni anni di attivit\u00e0 a disposizione, lascia i campi di calcio per ricoprire incarichi dirigenziali a livello federale. Diventa allora uno dei pi\u00f9 grandi dirigenti dell'Associazione Italiana Arbitri (A.I.A.).\nGi\u00e0 Vicepresidente della Sezione A.I.A. di Roma (1969-1981), nel 1987, nella veste di Commissario Straordinario, fonda la seconda Sezione Arbitri di Roma (\"Roma 2\"). Nel 1988-1989 ricopre l'incarico di Presidente del Comitato Regionale Arbitrale del Lazio. Sempre nel 1988 viene nominato membro della Commissione Carte Federali e delegato U.E.F.A. Viene nominato Vicepresidente dell'A.I.A. Alla fine della sua carriera diventa responsabile della Scuola Arbitrale, una scuola centrale di arbitraggio che, sotto suo progetto, venne fondata per uniformare a livello nazionale le varie direzioni.\nMuore prematuramente, nel 1991, dopo lunga malattia, a cui fa tuttavia sempre fronte, svolgendo fino alla fine i suoi impegni di dirigente e lavorando fino all'ultimo giorno per completare la versione Italiana delle regole del gioco del calcio, lasciando un vuoto non solo nella sua famiglia, ma in tutti gli Arbitri Italiani. Nel 1992 gli viene assegnato, alla memoria, il premio \"Saverio Giulini\" destinato al miglior dirigente dell'A.I.A. Nel 2007, in occasione del suo ventennale, la Sezione Arbitri \"Roma 2\", nel frattempo cresciuta fino a diventare tra le pi\u00f9 grandi d'Italia, viene intitolata a suo nome. A suo nome viene anche istituito il \"Premio Nazionale Riccardo Lattanzi\" che ogni anno premia il miglior arbitro CAN-C."}
{"id": "2717897", "revid": "62004", "url": "https://it.wikipedia.org/wiki?curid=2717897", "title": "Atl\u00e9tico Madrid 1973-1974", "text": ""}
{"id": "2717898", "revid": "51032", "url": "https://it.wikipedia.org/wiki?curid=2717898", "title": "Lignei", "text": ""}
{"id": "2717903", "revid": "62004", "url": "https://it.wikipedia.org/wiki?curid=2717903", "title": "Atl\u00e9tico Madrid 1972-1973", "text": ""}
{"id": "2717904", "revid": "71155", "url": "https://it.wikipedia.org/wiki?curid=2717904", "title": "Santuario della Beata Vergine delle Grazie", "text": ""}
{"id": "2717908", "revid": "1833487", "url": "https://it.wikipedia.org/wiki?curid=2717908", "title": "Marco Di Lauro", "text": "\u00c8 stato latitante dal 7 dicembre 2004 fino al 2 marzo 2019. Dal 17 novembre 2006 era ricercato anche in campo internazionale e faceva parte dell'Elenco dei latitanti di massima pericolosit\u00e0. \u00c8 stato il secondo latitante pi\u00f9 pericoloso d'Italia dopo Matteo Messina Denaro. Nel 2010, un collaboratore di giustizia indica Marco Di Lauro come mandante di 4 omicidi.\nBiografia.\n\u00c8 il quarto figlio del boss Paolo Di Lauro, storico capo del clan Di Lauro, di cui fa parte anche Marco.\nNei libri paga viene indicato con la sigla \u201cF4\u201d, che sta a indicare \"quarto figlio del boss\", mentre i fratelli Cosimo, Vincenzo, Nunzio, Salvatore, Antonio, Raffaele e Giuseppe, vengono indicati rispettivamente con la sigle \"F1\", \"F2\", \"F5\", \"F6\", \"F8\", \"F9\", \"F10\".\nNel 2004, quando Gennaro Marino, detto \"Mckay\", voleva incontrare Paolo Di Lauro (quest'ultimo latitante), prima dello scoppio della faida, Cosimo Di Lauro (8 dicembre 1973), il figlio maggiore di Paolo, che all'epoca era reggente del cartello, temendo una trappola, mand\u00f2 i suoi fratelli Ciro (Napoli, 29 maggio 1978) e Marco (Napoli, 16 giugno 1980) a perlustrare il luogo dell'incontro. Non avvertirono nessuno del loro imminente arrivo, passarono senza scorta, forse in auto, osservarono le vie di fuga, le sentinelle appostate e capirono che una volta che il padre sarebbe giunto l\u00ec l'avrebbero ucciso , lui e chiunque l'avesse accompagnato, quindi andarono dal fratello maggiore, Cosimo (8 dicembre 1973), e gli riferirono l'accaduto. L'incontro era un tranello, un modo per uccidere e sancire una nuova era nella gestione del cartello .\nMarco Di Lauro inizia la sua latitanza a seguito di un maxi blitz a Scampia che passa alla storia come la \"notte delle manette\" e in cui Di Lauro fa perdere le sue tracce, ricercato per associazione di tipo mafioso e altro.\nIl 27 marzo 2012 sembrava che la latitanza di Marco Di Lauro fosse finita: in un ristorante, la polizia ferma una persona dalle fattezze molto simili a quelle del boss, ma la comparazione delle impronte digitali rivela che la persona arrestata non era uno degli eredi dell'ex capoclan di Secondigliano.\nIl 2 maggio del 2012, la Terza Corte di Assise di Appello del Tribunale di Napoli ha condannato Mario Buono (arrestato nel 2007) e Marco Di Lauro (latitante) all'ergastolo, per l'omicidio del giovane innocente Attilio Roman\u00f2, ucciso per errore nel gennaio del 2005 nell'ambito della Prima faida di Scampia a Napoli.\nIl 22 ottobre 2012 viene diffuso l\u2019identikit di 5 latitanti \u201ceccellenti\u201d (Marco Di Lauro, Mariano Riccio, Antonio Mennetta, Rosario Guarino e Mariano Abete) che avrebbero avuto un ruolo di rilievo nella seconda faida di Scampia, tra questi baby boss emergenti il nome di Marco Di Lauro era il pi\u00f9 ricercato . Tutti successivamente sono stati arrestati , tranne il Di Lauro.\nIl 18 giugno 2015 la Suprema Corte di Cassazione ha confermato la condanna all'ergastolo per Mario Buono, ritenuto l'esecutore materiale dell'omicidio di Attilio Roman\u00f2 mentre ha disposto il rinvio a giudizio in Corte d'Appello per Marco Di Lauro, considerato il mandante dell'agguato. Cade il secondo ergastolo per Marco Di Lauro, che restava latitante solo per reati associativi.\nSarebbe legato sentimentalmente a Cira Marino, una donna vicina al clan Tamarisco di Torre Annunziata, che ne avrebbe favorito la latitanza, inoltre avrebbe intrattenuto rapporti di \"affari\" (un mercato riguardante prevalentemente la droga) con la 'Ndrangheta, in particolare con la 'Ndrina dei Pelle-Vottari. In passato il suo abbigliamento era formato da tute e da scarpe di Cesare Paciotti e guidava prevalentemente macchine BMW e moto di grossa cilindrata , non si fermava mai in strada per oltre 15 minuti; inoltre, fino al 2011, pare uscisse per strada intorno alle 3 e alle 4 di notte. Nel 2015 si credeva che si fosse sottoposto a un intervento chirurgico di plastica facciale, fatto per cambiare il volto ed eludere le forze dell'ordine.\nIl 25 dicembre 2016 e nel marzo 2017, in due distinti blitz - di cui il primo effettuato all\u2019interno di una mansarda dei Camaldoli e il secondo nel Rione Terzo Mondo -, Marco Di Lauro era riuscito per due volte a sfuggire alla cattura da parte delle forze dell'ordine.\nNel dicembre 2017 viene diffusa una nuova foto ricavata attraverso il programma informatico \u201cAge progression\u201d dove Marco Di Lauro, visibilmente invecchiato, appare con barbetta e capelli brizzolati. L\u2019aggiornamento tiene conto di molti fattori, compresa la somiglianza con i genitori o i nonni analizzata in rapporto agli anni che passano.\nIl 26 novembre 2018, dopo l'arresto di Antonio Orlando, boss del clan Orlando, diventa il latitante di camorra ricercato da pi\u00f9 anni in assoluto.\nAll'inizio del 2019, la procura di Napoli fissa un obiettivo: catturare Ciro Rinaldi e Marco Di Lauro, riuscendo in tal proposito, dato che entrambi saranno catturati, dapprima Rinaldi (a febbraio), e poi Di Lauro (a marzo).\nArresto.\nIl 2 marzo 2019, alle 15:58, viene arrestato a Napoli, precisamente nel quartiere Marianella, in via Emilio Scaglione, grazie a un'operazione congiunta di Polizia, Carabinieri e Guardia di Finanza.\nAl momento dell'arresto stava mangiando un piatto di pastasciutta, ed era in compagnia della storica fidanzata Cira Marino. A tradire il boss sarebbe stata una telefonata partita da Salvatore Tamburrino (Napoli, 12 marzo 1977), dilauriano della prim'ora e coinvolto in alcuni omicidi commessi nell'ambito della prima \"faida di Scampia\", che subito dopo aver ucciso la moglie Norina Matuozzo (il movente \u00e8 da ricollegare a motivi passionali), avrebbe avvertito il boss, intimandogli di stare attento perch\u00e9 avrebbero perquisito anche il suo palazzo. E cos\u00ec \u00e8 stato, Di Lauro non ha avuto modo di scappare, nemmeno il tempo di prepararsi la valigia. Al momento della cattura era disarmato, ed ha chiesto agli agenti solo di cambiarsi il pigiama per indossare jeans e maglione ed ha raccomandato i poliziotti di non lasciare soli i gattini, a cui il boss era molto affezionato. \nIl 12 marzo 2019 viene trasferito dal carcere di Secondigliano a quello di massima sicurezza di Sassari, per scontare la sua pena in regime 41 bis.\nIl 1\u00ba luglio 2019 gli viene fissato il processo bis per l'omicidio di Attilio Roman\u00f2, vittima innocente della camorra, rischiando cos\u00ec nuovamente l'ergastolo.\nL\u201911 novembre 2019 \u00e8 stato infatti condannato all\u2019ergastolo dalla Corte di Appello di Napoli in qualit\u00e0 di mandante dell\u2019omicidio di Attilio Roman\u00f2, scambiato per il nipote del boss Rosario Pariante ed ucciso in negozio di telefonia.\nNell'ottobre 2020, trapela la notizia della sua scelta di dissociarsi e di tagliare cos\u00ec i ponti dalla Camorra e dai suoi trascorsi.\nFratelli.\nMarco Di Lauro ha 9 fratelli, 8 in vita perch\u00e9 uno mor\u00ec tempo addietro a seguito di un incidente con la moto e una sorella, quest'ultima adottata:"}
{"id": "2717912", "revid": "599013", "url": "https://it.wikipedia.org/wiki?curid=2717912", "title": "Nohair Al-Shammari", "text": "Carriera.\nNazionale.\nCon la Nazionale kuwaitiana ha disputato 109 partite realizzando 2 reti e vincendo la Coppa delle Nazioni del Golfo nel 1998."}
{"id": "2717913", "revid": "56620", "url": "https://it.wikipedia.org/wiki?curid=2717913", "title": "Altar maggiore", "text": ""}
{"id": "2717914", "revid": "326822", "url": "https://it.wikipedia.org/wiki?curid=2717914", "title": "Direttore di doppiaggio", "text": ""}
{"id": "2717918", "revid": "712828", "url": "https://it.wikipedia.org/wiki?curid=2717918", "title": "Mike McFarland", "text": "Tra i personaggi da lui doppiati vi sono Jean Havoc in \"Fullmetal Alchemist\", \"\", \"OAV di Fullmetal Alchemist\" e \"Fullmetal Alchemist - The Movie: Il conquistatore di Shamballa\", Belze Rochefort in \"Black Cat\", Maestro Muten, Androide 8, Yajirobei e Baby in \"Dragon Ball\", Goemon Ishikawa in alcuni degli anime dedicati a \"Lupin III\", Bagy in \"One Piece\" e Charlie Nash in \"Street Fighter V\"."}
{"id": "2717929", "revid": "326822", "url": "https://it.wikipedia.org/wiki?curid=2717929", "title": "Michael Charles McFarland", "text": ""}
{"id": "2717931", "revid": "124694302", "url": "https://it.wikipedia.org/wiki?curid=2717931", "title": "Michael Stuhlbarg", "text": "Biografia.\nCarriera.\nNato in California e cresciuto sotto l'ebraismo riformato, Stuhlbarg studia prima alla Juilliard School e successivamente studia recitazione alla UCLA e al National Youth Theatre of Great Britain. Dopo gli studi universitari incomincia a lavorare in teatro, partecipando a svariate produzioni come \"Long Day's Journey into Night\" di Eugene O'Neill e \"The Pillowman\" di Martin McDonagh, per la sua interpretazione in quest'ultima vince un Drama Desk Award e ottiene la sua prima candidatura al Tony Award.\nPer anni si divide tra produzioni di Broadway e off-Broadway, lavorando per Sam Mendes nel revival di \"Cabaret\" e per Tom Stoppard in \"The Invention of Love\". Per qualche tempo ha lavorato presso il New York Shakespeare Festival, portando in scena opere come \"La dodicesima notte\" e \"Riccardo II\". Tra i suoi lavori cinematografici figurano piccole partecipazioni ai film \"Il gioco dei rubini\" di Boaz Yakin e \"La zona grigia\" di Tim Blake Nelson, tra suoi crediti televisivi invece figurano le partecipazioni alle serie televisive \"Studio 60 on the Sunset Strip\", \"Damages\" e \"Ugly Betty\". Nel 2007 viene diretto da Martin Scorsese nel cortometraggio omaggio ad Alfred Hitchcock, \"The Key to Reserva\". Dopo aver recitato in \"Nessuna verit\u00e0\" di Ridley Scott, viene nuovamente diretto da Scorsese nell'episodio pilota della serie televisiva della HBO \"Boardwalk Empire\".\nDopo anni passati a calcare i palcoscenici teatrali e a recitare al cinema e in televisione come comprimario, nel 2009 ottiene la fama internazionale grazie ai fratelli Coen, che gli affidano la parte da protagonista nel loro film \"A Serious Man\". Per la sua interpretazione nella pellicola dei Coen, Stuhlbarg viene candidato al Golden Globe 2010 e vince un Satellite Awards come miglior attore in un film commedia o musicale. Nel 2011 viene nuovamente diretto da Martin Scorsese, interpretando Ren\u00e9 Tabard in \"Hugo Cabret\", mentre l'anno successivo compare in film come \"Men in Black 3\", \"7 psicopatici\", \"Hitchcock\" e \"Lincoln\" di Steven Spielberg.\nNel 2013 viene scelto da Woody Allen per un piccolo ruolo nel suo \"Blue Jasmine\", mentre nel 2014 appare in \"Steve Jobs\" di Danny Boyle e \"L'ultima parola - La vera storia di Dalton Trumbo\" di Jay Roach. Nel 2018 \u00e8 presente in tre film candidati all'Oscar per il miglior Film: \"Chiamami col tuo nome\", \"La forma dell'acqua - The Shape of Water\" e \"The Post\".\nVita privata.\nNel 2013 ha sposato Mai-Linh Lofgren.\nRiconoscimenti.\nGolden Globe\nScreen Actors Guild Award\n2009 - Satellite Award\nTony Award\nDoppiatori italiani.\nNelle versioni in italiano dei suoi lavori, \u00e8 stato doppiato da:"}
{"id": "2717932", "revid": "729019", "url": "https://it.wikipedia.org/wiki?curid=2717932", "title": "Ginga (satellite)", "text": "Ginga (chiamato inizialmente ASTRO-C) \u00e8 stato un satellite giapponese per lo studio dei raggi X, lanciato dall'agenzia spaziale ISAS il 5 febbraio 1987. La missione termin\u00f2, col rientro nell'atmosfera, il 1\u00ba novembre 1991.\nIl satellite, del peso di 420\u00a0kg, fu lanciato dal centro spaziale di Kagoshima e messo in orbita ad un'altezza di 395\u2013450\u00a0km, con un periodo di 93 minuti.\nRisultati.\nNei quasi cinque anni di operativit\u00e0, il satellite ha prodotto diversi risultati di rilievo:"}
{"id": "2717936", "revid": "599013", "url": "https://it.wikipedia.org/wiki?curid=2717936", "title": "Jamal Mubarak", "text": "Con la Nazionale kuwaitiana ha disputato 108 partite realizzando 9 reti e vincendo la Coppa delle Nazioni del Golfo nel 1998."}
{"id": "2717939", "revid": "599013", "url": "https://it.wikipedia.org/wiki?curid=2717939", "title": "Giancarlo Mezzalira", "text": "Biografia.\nEx calciatore, ha fondato la \"Cooperativa Coislha\", associazione che offre lavoro anche ai disabili. Sposato con Carla, aveva una figlia (Antonella). \u00c8 morto il 25 settembre 2016.\nCarriera.\nArriv\u00f2 molto giovane al dove gioc\u00f2 sei stagioni tutte in Serie B inframezzate da una parentesi in prestito alla in Serie A con 6 presenze e una rete.\nTerminata l'esperienza in Sardegna, gioc\u00f2 ancora in Serie B con la terminando la carriera sempre in Serie B con il .\n\u00c8 tuttora tra i migliori marcatori del ."}
{"id": "2717941", "revid": "767487", "url": "https://it.wikipedia.org/wiki?curid=2717941", "title": "Sven Maes", "text": "Ha ottenuto successo sia come solista sia come partner in varie collaborazioni. Il suo lavoro insieme al collega belga Johan Gielen hanno prodotto alcune delle maggiori \"hit\" trance.\nCarriera musicale.\nAll'et\u00e0 di 18 anni Sven Maes suonava in un eccentrico gruppo di musicisti, i Mea Culpa. Durante una delle esibizioni a un \"contest\" belga per rock band, \"Humo's Rock Rally\", venne notato da Geert Blanchart, campione olimpico di short track nei Giochi invernali del 1994. Blanchart, a sua volta, present\u00f2 Maes a Olivier Adams, gi\u00e0 attivo nel settore musicale e conosciuto per il suo lavoro al sintetizzatore con la band acid Lords of Acid. L'uso dello studio di registrazione di Adams ha aiutato Maes, consentendogli di incidere pi\u00f9 tracce sotto alcuni alias.\nAdams introdusse poi Maes alla Antler-Subway Records, dove incontr\u00f2 Johan Gielen. I due insieme produssero tracce con l'alias Bodyheat and Airscape. Una significativa parte della composizione e produzione di Maes \u00e8 fatta insieme a Johan. Lavorarono insieme come Svenson &amp; Gielen per alcuni anni. Il remix di Airscape del singolo \"Silence\" di Delerium feat. Sarah McLachlan \u00e8 la maggiore hit del duo e anche il remix del singolo \"After All\", sempre di Delirium, fu di grande successo. Ha lavorato su diverse compilation, come la serie di compilation Euphoria.\nQuando il loro contratto con la Antler-Subway fu scaduto, i successi arrivarono rapidi uno dopo l'altro e il duo si leg\u00f2 alla ID&amp;T che inizio a produrre per loro. La prima traccia \u00e8 stata la famosa \"The Beauty of Silence\" seguita da \"Twisted\" e \"We Know What You Did\"."}
{"id": "2717945", "revid": "110157", "url": "https://it.wikipedia.org/wiki?curid=2717945", "title": "Nokia 5210", "text": "Il Nokia 5210 \u00e8 un telefonino prodotto dall'azienda finlandese Nokia e messo in commercio nel 2002."}
{"id": "2717948", "revid": "28592", "url": "https://it.wikipedia.org/wiki?curid=2717948", "title": "Colonia magnogreca", "text": ""}
{"id": "2717949", "revid": "1543377", "url": "https://it.wikipedia.org/wiki?curid=2717949", "title": "Hilma Granqvist", "text": "Appartenente alla minoranza parlante svedese, condusse ricerche di campo in Palestina. Studi\u00f2 con Edvard Westermarck.\nStudi.\nNegli anni venti del XX secolo la Granqvist giunse nel villaggio di Ar\u1e6d\u0101s, a una ventina di minuti a piedi da Betlemme (1,5\u00a0km di distanza), nell'allora Palestina mandataria, per condurvi ricerche sulle donne nell'Antico Testamento. Si era recata in Palestina \"per cercarvi gli antenati ebraici dei personaggi delle Sacre Scritture\". Ci\u00f2 che ella invece rintracci\u00f2 fu un popolo palestinese con una distinta cultura e un distinto modo di vivere. Cambi\u00f2 allora l'oggetto della sua ricerca per condurre a termine una piena indagine sui costumi, le abitudini e il modo di pensare della popolazione di quel villaggio. La Granqvist vi rest\u00f2 fino al 1931, documentandone ogni aspetto di vita. Cos\u00ec facendo scatt\u00f2 centinaia di fotografie\", diventate imprescindibili documenti di grande rilevanza storica.\nDi notevole interesse sono i suoi studi sulle classi di et\u00e0 femminili in funzione del matrimonio, con la documentazione di un preciso lessico che \u00e8 oltremodo utile anche per gli studiosi di dialettologia araba."}
{"id": "2717954", "revid": "121286", "url": "https://it.wikipedia.org/wiki?curid=2717954", "title": "Stazione di Roma Tor di Quinto", "text": ""}
{"id": "2717959", "revid": "2057018", "url": "https://it.wikipedia.org/wiki?curid=2717959", "title": "Chelsea Football Club 1974-1975", "text": "La pagina raccoglie i dati relativi alla stagione 1974-1975 del .\nStagione.\nA vent'anni dalla vittoria del primo titolo nazionale, il Chelsea retrocesse in Second Division: la squadra, lacerata da conflitti interni e da difficolt\u00e0 finanziarie dovute alla costruzione dell\"'East Stand\" dello Stamford Bridge che impedirono l'acquisto di nuovi giocatori, part\u00ec male in campionato e Sexton fu esonerato. Al suo posto fu promosso il suo assistente, Ron Suart, il quale non riusc\u00ec a rimettere in carreggiata la squadra. A marzo la dirigenza oper\u00f2 un terzo tentativo di salvare la squadra chiamando in panchina l'ex giocatore Eddie McCreadie che riusc\u00ec a portare la squadra a un solo punto dalla zona salvezza.\nMaglia e sponsor.\nUltima stagione con la divisa introdotta nel 1972, costituita da maglia blu con colletto, calzoncini blu con striscia bianca e calzettoni bianchi."}
{"id": "2717963", "revid": "1543377", "url": "https://it.wikipedia.org/wiki?curid=2717963", "title": "Forze nemiche disarmate", "text": "Forze Nemiche Disarmate (in inglese: \"Disarmed Enemy Forces\" = \"DEF\") e, meno comunemente, Forze Nemiche Arresesi (in inglese: \"Surrendered Enemy Forces\"), fu una denominazione statunitense applicata sia a soldati che si erano arresi ad un nemico dopo la fine delle ostilit\u00e0, che a prigionieri di guerra che erano detenuti in campi siti a quel tempo nei territori occupati della Germania.\nA causa dell'impossibilit\u00e0 logistica di nutrire i milioni di soldati tedeschi arresisi al livello previsto dalla Convenzione di Ginevra durante la crisi alimentare del 1945, lo scopo di questa definizione, cos\u00ec come quella britannica di Personale nemico arreso (\"Surrendered Enemy Personnel\" = SEP) era di evitare che ai soldati tedeschi spettassero i diritti dei prigionieri di guerra secondo la Convenzione di Ginevra del 1929.\nLa classificazione dei prigionieri.\nNell'aprile del 1945 il Dipartimento della guerra approv\u00f2 il trattamento di tutti i componenti delle Forze armate tedesche catturati dopo la dichiarazione dell'accettazione delle condizioni di resa o della cessazione delle ostilit\u00e0, come \u00abforze nemiche disarmate\u00bb e specific\u00f2 che tali prigionieri avrebbero dovuto provvedere al proprio sostentamento da soli. Questa norma non valeva per i criminali di guerra, persone ricercate o sospette per motivi di sicurezza, che dovevano essere imprigionati, mantenuti e controllati dalle forze alleate. Il Dipartimento della guerra successivamente stabil\u00ec che non ci sarebbero state dichiarazioni pubbliche sullo stato delle Forze armate tedesche.\nCi si riferisce principalmente alla decisione di Dwight Eisenhower per i prigionieri presenti nei territori della Germania occupata nel periodo postbellico.\nLa Germania alla fine della guerra.\nL'agricoltura tedesca aveva patito nei due anni 1944 e 1945 un enorme calo produttivo.\n Una carenza di fertilizzanti sintetici si era manifestata dopo che le riserve di nitrati e fosfati erano state destinate all'industria bellica per la produzione di munizioni.\nDi conseguenza il livello dei raccolti alla fine della guerra era diminuito in percentuali tra il 20 ed il 30%.\nLe incursioni aeree alleate avevano distrutto migliaia di case rurali e rese inutilizzabili le apparecchiature per il trattamento delle derrate alimentari. La carenza di macchinari, di parti di ricambio e di fertilizzanti aveva gi\u00e0 provocato un quasi totale annientamento della produzione agricola al momento in cui la guerra termin\u00f2. Dopo la liberazione dei lavoratori coatti, prigionieri di guerra russi e dei paesi dell'est europeo, si verific\u00f2 una carenza di braccianti che pot\u00e9 essere colmata solo con le DEF ed SEP. Gruppi di sbandati, ex deportati, soldati in ritirata e civili dispersi decimavano i maiali e pollami degli allevatori tedeschi.\nA tutto ci\u00f2 si aggiunsero le gravi difficolt\u00e0 logistiche determinate dalla situazione rovinosa di strade ferrate, ponti e terminali.\nIl tempo di riutilizzo dei vagoni ferroviari era di cinque volte maggiore di quello anteguerra.\nDelle 15.600 locomotive tedesche, il 38,6% non era pi\u00f9 utilizzabile ed il 31% era danneggiato e solo 13.000 chilometri di linea nella zona controllata dagli inglesi era operativa. I centri urbani dovettero spesso essere forniti di cavalli per trainare carri.\nAll'8 maggio del 1945 gli alleati erano sommersi da 7 milioni di dispersi in Germania e da 1,6 milioni in Austria, compresi i lavoratori coatti provenienti da tutta l'Europa. Presto tuttavia la popolazione tedesca fu incrementata da 12 a 14 milioni e mezzo di persone di stirpe germanica espulsi dai paesi dell'Europa dell'Est. I paesi della Baviera nella zona controllata dagli americani si trovarono ad affrontare un incremento dal 15 al 25% di popolazione costituita da profughi e la sola Monaco se ne trov\u00f2 75.000.\nIl peggioramento della situazione dell'agricoltura fu dovuto alla spartizione del territorio tedesco, che tagli\u00f2 fuori la Germania Occidentale dal \"cesto di pane\" delle terre agricole situate ad oriente della Linea Oder-Nei\u00dfe, che forniva il 35% della produzione prebellica tedesca di cibo, \n e che i sovietici avevano assegnato alla Polonia in compensazione per i territori polacchi orientali da loro annessi. L'Unione Sovietica, con milioni di propri cittadini che pativano la fame in patria, non aveva alcuna intenzione di distribuire queste risorse ai tedeschi delle zone occidentali.\nNel gennaio 1945 la razione-base di cibo per persona in Germania era di 1.625 calorie/giorno e si ridusse ulteriormente a 1.100 alla fine della guerra, nella zona controllata dagli inglesi, rimanendo tale per tutta l'estate con livelli variabili da 840 calorie/giorno-persona nella Ruhr a 1.340 ad Amburgo e la situazione non era migliore nelle zone occupate dagli americani in Germania ed in Austria.\nQuesti problemi concorsero a creare una pesante carenza di cibo in tutta la Germania.\nFu chiaro che nella primavera del 1945 la popolazione tedesca viveva con razioni che non le avrebbero consentito di mantenersi in vita a lungo. Un rapporto di luglio della CCAC affermava che \u00abLa situazione alimentare nella Germania occidentale \u00e8 forse la fonte maggiore di preoccupazioni. Il consumo medio \u00e8 ora circa un terzo al di sotto del livello di 2.000 calorie/giorno oggi accettabile per la sussistenza\u00bb.\nIn contrasto con questo quadro la situazione alimentare nei paesi confinanti con la Germania era vicina ai livelli prebellici e grandi quantit\u00e0 di cibo furono offerte alla Germania.\nComunque, a causa delle restrizioni alleate ai commerci tedeschi, tutte le offerte furono rifiutate e ci\u00f2 costrinse i Paesi Bassi a distruggere gran parte del proprio raccolto di vegetali ed ancora nel 1948 i pescatori svedesi distruggevano il loro pescato o lavoravano solo due giorni la settimana a causa della mancanza di acquirenti. Nell'agosto del 1945 la Croce Rossa sped\u00ec 30.000 tonnellate di pacchi di cibo ad alto contenuto calorico per via ferroviaria per nutrire i profughi tedeschi ma dovette riprendersele e riporle nei suoi magazzini ove andarono infine a male.\nUn ulteriore quantitativo di 13,5 milioni di razioni della Croce Rossa furono confiscate dalle autorit\u00e0 militari e non furono mai distribuite. Il senatore statunitense Kenneth S. Wherry si lament\u00f2 successivamente per le migliaia e migliaia di razioni deteriorate in mezzo ad una popolazione che soffriva la fame. Max Huber, capo della Croce Rossa Internazionale, scrisse una lettera al Dipartimento di Stato americano riguardo a questa situazione e ricevette una risposta, firmata da Eisenhower, ove si dichiarava che distribuire cibo della Croce Rossa al nemico era vietato. Il rifiuto di distribuire gli aiuti \u00e8 stato spiegato da alcuni storici moderni quali Stephen Ambrose, come la necessit\u00e0 di accumulare cibo nell'eventualit\u00e0 di carestie.\nNella primavera del 1946 alla Croce Rossa Internazionale fu finalmente consentito di fornire limitate quantit\u00e0 di cibo ai prigionieri di guerra della zona occupata dagli americani. \nEntro giugno 1948 le razioni per i DEF furono aumentate a 1990 calorie e nel dicembre 1949 la fornitura di razioni termin\u00f2 e la crisi alimentare era effettivamente superata.\nResa in massa.\nNel corso della seconda Guerra mondiale vi furono approssimativamente 35 milioni di prigionieri di guerra, 11 dei quali tedeschi. In aggiunta ai 20 milioni di profughi l'esercito USA dovette occuparsi anche di gran parte di quelli.\nPoich\u00e9 gli Alleati si aspettavano 3 milioni di prigionieri tedeschi, il totale reale fu di pi\u00f9 di 5 milioni in mano americana dal giugno 1945, fra i 7,6 milioni nella sola Europa nordoccidentale, senza contare il milione e quattrocentomila prigionieri degli Alleati in Italia. Approssimativamente un milione di loro erano militari della Wehrmacht fuggiti per evitare la cattura da parte dell'Armata Rossa. Il numero dei tedeschi che si arresero alle Forze armate americane esplose dai 313.000 del primo trimestre del 1945, agli oltre 2 milioni e mezzo alla fine di aprile, per giungere a 5 milioni in maggio.\nNell'aprile del 1945 intere armate tedesche si arresero superando abbondantemente la capacit\u00e0 dei trasporti americani cosicch\u00e9 non fu pi\u00f9 possibile trasferire queste truppe come prigionieri di guerra nei campi siti oltreoceano, a partire da fine marzo. Secondo un comunicato alleato del 22 giugno 1945 un ammontare totale di 7.614.914 prigionieri (tutte le destinazioni) erano detenuti in campi inglesi ed americani.\nSebbene inglesi ed americani concordassero nel distribuire i tedeschi che si erano arresi, i primi si tirarono indietro sostenendo che sul continente non avevano n\u00e9 sufficiente spazio per sistemarli n\u00e9 un sufficiente numero di soldati per sorvegliarli, mentre una loro sistemazione sul suolo inglese era improponibile, poich\u00e9 ci\u00f2 avrebbe creato seri problemi di ordine pubblico.\nIl 1\u00ba giugno del 1945 Eisenhower relazion\u00f2 al Dipartimento della Guerra che questo rifiuto comportava carenze nei 25 milioni di razioni giornaliere per i prigionieri, carenze che crescevano di 900.000 razioni per giorno. Nutrire questo enorme numero di persone divenne un incubo logistico per lo SHAEF, che spesso dovette ricorrere all'improvvisazione.\nPrime considerazioni sulla definizione dei DEF.\nLeggendo alla Conferenza di Casablanca del 1943 l'adesione alla Conferenza di Ginevra per i tedeschi vinti, Churchill riassunse la politica alleata di \"resa incondizionata\" dicendo \u00abVi siamo costretti, costretti dalla nostra coscienza di civilizzati.\u00bb\nNel prosieguo della Guerra lo SHAEF mise in pratica le decisioni del CCS. (\"Combined Chief of Staff\" cio\u00e8 Stato Maggiore Congiunto) Esso doveva seguire le direttive della EAC (\"European Advisory Commission\", cio\u00e8 Commissione Europea di Consiglio, che comprendeva anche rappresentanti dell'Unione Sovietica) Le direttive CCS ed EAC riguardavano politiche dei capi di governo che decidevano le pi\u00f9 importanti questioni dell'occupazione militare della Germania Dopo l'istituzione della EAC alla Conferenza di Mosca del 1943, essa defin\u00ec gli strumenti per la resa incondizionata. Durante le riunioni della EAC gli Alleati decisero che essi potevano privare i tedeschi di ogni diritto, inclusa la protezione di leggi internazionali, ed erano liberi di punirli senza alcun limite. La Convenzione di Ginevra invece imponeva allo SHAEF di fornire ai prigionieri di guerra razioni di cibo identiche a quelle fornite ai propri soldati.\nNumerosi fattori furono presi in considerazione, compreso quello che i membri sovietici della EAC si rifiutarono di sottoscrivere la Convenzione di Ginevra nonostante le forti pressioni dal 1942 in avanti per una loro accettazione. \nDietro il rifiuto sovietico vi erano numerose considerazioni strettamente connesse al regime, ma la considerazione principale che emerse alla Conferenza di Teheran fu che il capo dell'Unione Sovietica, Joseph Stalin, desiderava avere a disposizione quattro milioni di lavoratori tedeschi per un \"periodo indeterminato\", forse per tutta la loro vita.\nIl rifiuto sovietico di prendere anche solo in considerazione la sottoscrizione della Convenzione di Ginevra cre\u00f2 grossi problemi alla EAC, compreso il fatto che anche un singolo accordo di resa non poteva essere raggiunto se un comandante sovietico non poteva impegnare il proprio governo a concedere ai prigionieri i diritti della Convenzione. Il risultato fu che gli atti della EAC non promettevano nulla a questo riguardo, utilizzavano un linguaggio duro e contorto e predisposero la premeditata elusione della Convenzione di Ginevra da parte degli Alleati. Per di pi\u00f9 altri alleati prendevano in considerazione l'impiego di tedeschi nel lavoro forzato, cosa che la Germania aveva fatto nei loro confronti quando il loro paese era stato occupato dai tedeschi nel corso della guerra. Successivi documenti della commissione descrissero le Forze nemiche Disarmate.\nDefinizione di DEF e SEF.\nA proposito delle esigenze alimentari, a parte le ragioni o i requisiti giuridici, lo SHAEF non fu semplicemente in grado di fornire cibo a tutti i milioni di prigionieri tedeschi nella medesima quantit\u00e0 e qualit\u00e0 di quello fornito ai propri soldati a causa del loro elevatissimo numero e della carenza di risorse. In un cablogramma del 10 marzo 1945 al CCS Eisenhower chiese l'autorizzazione ad usare questa definizione nei primi documenti della EAC, autorizzazione che gli fu concessa. La CCS quindi telegraf\u00f2 al Maresciallo di campo Sir Harold Alexander, comandante in capo delle forze alleate del Mediterraneo, suggerendogli di prendere i medesimi provvedimenti nei confronti dei tedeschi che si arrendevano in Austria. Allorch\u00e9 il CCS approv\u00f2 la richiesta di Eisenhower nel marzo del 1954, fu aggiunto che i prigionieri catturati dopo il giorno della vittoria in Europa non dovevano essere dichiarati prigionieri di guerra secondo la definizione della Convenzione di Ginevra, a causa della carenza di cibo disponibile per loro. Anche nel telegramma al maresciallo Alexander il CCS approv\u00f2 la definizione giustificandola \u00ab\u2026in vista delle difficolt\u00e0 concernenti la sistemazione e l'alimentazione [dei nemici arresisi, \"n.d.r.\"] fu deciso cos\u00ec.\nI superiori di Eisenhower del JCS (\"Joint Chief of Staff\", Stato Maggiore Congiunto) gli ordinarono di cambiare in \"Forze Nemiche Disarmate\" anche la definizione dei prigionieri di guerra veri e propri, esattamente come avevano fatto gli inglesi ridefinendo i loro \"Surrendered Enemy Personnel\" (\"SEP\" - Personale Nemico Arreso)\nAlexander allora chiese che il CCS facesse usare alle forze armate britanniche la medesima definizione per i prigionieri tedeschi catturati in Italia e il CCS approv\u00f2. \nIl CCS sottopose la definizione di Forze Nemiche Disarmate al CCAC (\"Combined Civilian Affairs Committee\" - Comitato congiunto per le questioni civili), il quale non solo concord\u00f2 con questa definizione ma and\u00f2 oltre, suggerendo che il cambio dello \"status\" di tutti i prigionieri di guerra tedeschi fosse applicato anche retroattivamente alla resa tedesca.\nPer il 22 giugno 1945 dei 7.614.914 prigionieri tedeschi (indipendentemente dalla loro definizione) che erano detenuti nei campi di concentramento inglesi ed americani, 4.209.000 erano soldati catturati prima della capitolazione tedesca e considerati prigionieri di guerra. Rimangono circa 3,4 milioni di DEF ed SEP che, secondo gli accordi alleati, avrebbero dovuto essere suddivisi fra Inghilterra e Stati Uniti.\nAl 16 giugno 1945 gli Stati Uniti, la Francia ed il Regno Unito detenevano un totale di 7,5 milioni di prigionieri comunque definiti e per il 18 gli Stati Uniti ne avevano rilasciati 1.200.000 di questi. \nConseguenze.\nDopo che la definizione di Forze Nemiche Disarmate fu compiuta all'inizio dell'estate 1945, alla Croce Rossa Internazionale non fu consentito il pieno coinvolgimento nella situazione dei campi ov'erano ammassati i prigionieri, qualsiasi fosse la loro denominazione, alcuni dei quali erano campi di transito, i \"Rheinwiesenlager\" (Campi di concentramento dei prati del Reno) ove parecchie migliaia di prigionieri tedeschi morirono di stenti, disidratazione ed esposizione alle intemperie, anche se le condizioni ivi praticate miglioravano gradualmente. \u00abAnche le stime pi\u00f9 prudenti dicono che nei campi francesi soltanto pi\u00f9 di 16.500 tedeschi morirono nel 1945\u00bb.\nLa Convenzione di Ginevra del 1929 fu successivamente corretta. Gli articoli 6 e 7 che riguardavano il trattamento dei prigionieri di guerra riguardavano che cosa si poteva e che cosa non si poteva fare dei nemici catturati. La versione del 1949 (Terza Convenzione di Ginevra) modific\u00f2 deliberatamente la precedente in modo che i soldati nemici che \u00ab\u2026cadono sotto il potere [di una delle parti, \"n.d.r.\"] \u2026\u00bb a seguito di resa o di capitolazione di massa siano ora protetti come quelli catturati in combattimento.\nMolti prigionieri degli americani e degli inglesi furono liberati alla fine del 1948 e molti di quelli che si trovavano in cattivit\u00e0 in Francia ed in Unione Sovietica lo furono alla fine del 1949, sebbene l'ultimo grande rilascio collettivo abbia avuto luogo solo nel 1956. Secondo la sezione della Rappresentanza tedesca della Croce Rossa, che si occupava del rilascio dei prigionieri, il destino finale di 1.300.000 prigionieri tedeschi nelle mani degli Alleati \u00e8 ancora sconosciuto ed a tutt'oggi essi sono registrati come dispersi.\nControversie.\nNel suo libro del 1988 \"Other Losses\", James Bacque sostenne che il comandante in capo delle truppe alleate, Dwight Eisenhower, caus\u00f2 deliberatamente la morte di 790.000 prigionieri tedeschi detenuti nei campi di concentramento per malattie, stenti e freddo fra il 1944 ed il 1949.\nL'accusa di Bacque \u00e8 che questi decessi riguardavano Forze Nemiche Disarmate che poterono essere sottoposte ad un trattamento duro poich\u00e9 essi non rientravano nella categoria protetta dalla Convenzione di Ginevra. Stephen Ambrose, allora direttore del Centro Eisenhower all'Universit\u00e0 di Orleans, organizz\u00f2 una conferenza di otto storici inglesi, americani e tedeschi. Il risultato di questa conferenza fu un gruppo di relazioni degli otto storici che furono pubblicate nel 1992 nel libro \"Eisenhower and the German POWs: Facts against Falsehood\" (Eisenhower ed i prigionieri di guerra tedeschi: fatti contro falsit\u00e0) e contestano vivacemente ogni accusa contenuta nel libro di James Bacque, compresa la categoria di \"altre perdite\", la loro supposta origine, la descrizione di Bacque della decisione sulla definizione di Forze Nemiche Disarmate (DEF), le narrazioni verbali di Bacque, le sue metodologie di ricerca e la sua analisi dei documenti sulla seconda guerra mondiale. \nAnche per quanto riguarda le misere condizioni dei campi di prigionia alleati messe in evidenza da Bacque, sulla cui esistenza i membri della conferenza concordarono, la Conferenza di New Orleans concluse che Bacque non aveva detto nulla di nuovo oltre a quanto gi\u00e0 sancito dai risultati delle ricerche della Commissione Maskie, condotte fra gli anni 1960 e 1970, che anvevano riportato la cronaca di tali condizioni in modo molto pi\u00f9 dettagliato e specifico.\nIl corrente consenso accademico sull'entit\u00e0 della mortalit\u00e0 nei campi di concentramento alleati pu\u00f2, basandosi principalmente su lavori come quello di Ambrose \"Eisenhower and the German POWs\" (Eisenhower ed i prigionieri di guerra tedeschi), essere riassunto nella parole dello storico Niall Ferguson che afferma che: \u00ab\u2026i calcoli di Bacque sono grossolanamente esagerati sia nel numero dei soldati tedeschi catturati dagli americani che nel loro tasso di mortalit\u00e0...\u00bb, sebbene egli faccia anche notare che \u00ab\u2026il tasso di mortalit\u00e0 per i prigionieri tedeschi in mani americane fu quattro volte maggiore di quello dei prigionieri in mani inglesi\u00bb ma che la mortalit\u00e0 complessiva sotto gli americani aveva un tasso inferiore all'1% e che fu migliore di quello di qualsiasi altro paese nel corso della seconda guerra mondiale, con la sola eccezione dell'Inghilterra. Ambrose ammise tuttavia che: \u00ab\u2026noi come americani non possiamo celare il fatto che accaddero cose terribili. E che esse accaddero alla fine della guerra che noi combattemmo per il decoro e per la libert\u00e0 e che non sono giustificabili.\u00bb\nPrecedenti storici.\nDopo la disfatta polacca del 1939 e dopo quella della Iugoslavia di due anni dopo, molte delle truppe di quelle due nazioni furono trasformate da prigionieri di guerra in addetti ai lavori forzati.\nLa Germania aveva o disciolto le nazioni occupate o assorbito i paesi in questione e la tesi tedesca fu che i paesi non pi\u00f9 esistenti non potevano pi\u00f9 garantire lo stato di prigioniero di guerra ai relativi ex combattenti dato che l'appartenenza ad uno stato sovrano era un requisito formale per reclamare tale diritto: nessuno di questi rimaneva tale per cui gli ex combattenti polacchi e iugoslavi non potevano essere considerati prigionieri di guerra di diritto secondo la Convenzione di Ginevra.\nLe tesi degli Alleati per rifiutare la protezione della Convenzione ai soldati tedeschi fu del tutto simile a quella accampata dai nazisti per i combattenti della Polonia e della Iugoslavia, usando il termine di \"scomparsa del Terzo Reich\" per sostenere che la Convenzione di Ginevra non era pi\u00f9 applicabile alla maggioranza di coloro che erano stati catturati dopo il 5 maggio.\nIl motivo era duplice: sia la volont\u00e0 di non seguire i dettami della convenzione, ora che la minaccia di rappresaglie contro i prigionieri alleati in mani tedesche era scomparsa, sia l'impossibilit\u00e0 da parte alleata di soddisfare i requisiti di assistenza richiesti dalla Convenzione per un numero cos\u00ec elevato di prigionieri.\nForze nemiche arrese.\nQuesto termine (in lingua inglese: \"Surrendered Enemy Personnel\", da cui l'acronimo SEP) \u00e8 la denominazione che assegnarono gli inglesi ai prigionieri di guerra che si trovavano nelle situazioni descritte sopra per le Forze Nemiche Disarmate, nella terminologia USA (\"Disarmed Enemy Forces\", acronimo: DEF). Questa definizione fu prevalentemente applicata dagli inglesi ai prigionieri tedeschi in Europa ed a quelli giapponesi ed ai loro alleati in Asia dopo la fine della seconda guerra mondiale.\nIl 1\u00ba marzo 1947 gli americani stabilirono che i SEP dovevano essere visti come prigionieri di guerra veri e propri (POW) e trattati secondo i disposti della Convenzione di Ginevra.\nLa definizione di SEP permise alla Marina britannica di utilizzare le strutture di comando della Germania per facilitare la dissoluzione della Marina da Guerra tedesca.\nNel corso della cosiddetta \"Emergenza Malese\" (\"Malayan Emergency\") gli inglesi usarono anche la definizione di Personale Nemico Catturato (\"Captured Enemy Personnel\", acronimo CEP). La distinzione fu che i SEP erano insorti arresisi alle Forze armate britanniche, mentre i CEP no. Tuttavia ad entrambi venne applicato il trattamento di prigionieri di guerra\nBibliografia.\nin lingua inglese:\nCollegamenti esterni.\nin lingua inglese:"}
{"id": "2717964", "revid": "121311033", "url": "https://it.wikipedia.org/wiki?curid=2717964", "title": "Wael Sulaiman Al-Habashi", "text": "Con la Nazionale kuwaitiana ha disputato 109 partite."}
{"id": "2717965", "revid": "170423", "url": "https://it.wikipedia.org/wiki?curid=2717965", "title": "Terrence Williams", "text": "Carriera.\nIl 31 gennaio 2014 ha segnato 50 punti nella partita di NBDL vinta per 135-127 dai D-Fenders contro gli Idaho Stampede."}
{"id": "2717969", "revid": "11959", "url": "https://it.wikipedia.org/wiki?curid=2717969", "title": "Edward Westermarck", "text": ""}
{"id": "2717971", "revid": "28718432", "url": "https://it.wikipedia.org/wiki?curid=2717971", "title": "Chitarristi", "text": ""}
{"id": "2717978", "revid": "106456", "url": "https://it.wikipedia.org/wiki?curid=2717978", "title": "Disarmed Enemy Forces", "text": ""}
{"id": "2717979", "revid": "110157", "url": "https://it.wikipedia.org/wiki?curid=2717979", "title": "David Ulevitch", "text": "\u00c8 il fondatore e CTO in corso di OpenDNS e fondatore di EveryDNS.\nBiografia.\nDavid, il figlio minore di Susan e Richard Ulevitch, \u00e8 nato e cresciuto a Del Mar, California. Inizi\u00f2 la carriera da giovane lavorando da ElectriCiti, un piccolo ISP regionale. Negli anni del liceo, ha lavorato per un anno per MP3.com.\nUlevitch ha frequentato la Washington University in St. Louis, dove ha conseguito una laurea in antropologia e creato EveryDNS per soddisfare la sua necessit\u00e0 di un software di gestione DNS basato sul web. EveryDNS si \u00e8 evoluto da progetto personale a servizio con circa 100.000 utenti in tutto il mondo nel giro di pochi anni."}
{"id": "2717980", "revid": "767487", "url": "https://it.wikipedia.org/wiki?curid=2717980", "title": "Atescatempa", "text": "Atescatempa \u00e8 un comune del Guatemala facente parte del dipartimento di Jutiapa."}
{"id": "2717981", "revid": "28718616", "url": "https://it.wikipedia.org/wiki?curid=2717981", "title": "Frontwoman", "text": ""}
{"id": "2717984", "revid": "767487", "url": "https://it.wikipedia.org/wiki?curid=2717984", "title": "Jerez (Guatemala)", "text": "Jerez \u00e8 un comune del Guatemala facente parte del dipartimento di Jutiapa."}
{"id": "2717985", "revid": "28718693", "url": "https://it.wikipedia.org/wiki?curid=2717985", "title": "Vescovo di Cambrai", "text": ""}
{"id": "2717986", "revid": "106456", "url": "https://it.wikipedia.org/wiki?curid=2717986", "title": "Surrendered Enemy Personnel", "text": ""}
{"id": "2717987", "revid": "28718704", "url": "https://it.wikipedia.org/wiki?curid=2717987", "title": "Corte d'Olanda", "text": ""}
{"id": "2717988", "revid": "1904508", "url": "https://it.wikipedia.org/wiki?curid=2717988", "title": "Duchi di Brabante", "text": "Duca di Brabante \u00e8 il titolo utilizzato dagli eredi al trono del Belgio. L'attuale duchessa di Brabante, la principessa Elisabetta del Belgio, \u00e8 la prima donna nel Belgio moderno a detenere il titolo per proprio diritto. Dal 1183 al 1794, il titolo indicava la sovranit\u00e0 sul Ducato di Brabante, stato appartenente al Sacro Romano Impero.\nStoria.\nIl Ducato del Brabante fu istituito formalmente nel 1183-1184. Il titolo di Duca del Brabante fu creato dall'imperatore Federico Barbarossa, in favore di Enrico I di Brabante, figlio di Goffredo III di Lovanio, duca della Bassa Lotaringia. Il Ducato del Brabante fu un'elevazione feudale del gi\u00e0 esistente titolo di Langravio del Brabante. A partire dal 1288, i Duchi del Brabante divennero anche Duchi di Limburgo.\nSebbene la contea corrispondente fosse abbastanza piccola (limitata al territorio tra i fiumi Dendre e Senne, situati ad ovest di Bruxelles) il suo nome venne applicato all'intero territorio sotto il controllo dei Duchi, a partire dal XIII secolo. Nel 1190, dopo la morte di Goffredo III, Enrico I di Brabante divenne anche \"Duca della Bassa Lotaringia\", un titolo praticamente senza autorit\u00e0 territoriale. Secondo il protocollo, tutti i suoi successori vennero quindi chiamati Duchi del Brabante e della Bassa Lotaringia. Dopo la Battaglia di Worringen nel 1288, i Duchi del Brabante acquisirono anche il Ducato del Limburgo.\nNel 1356 Giovanna (figlia primogenita del duca Giovanni il Trionfante, appena morto senza eredi maschi), dovendo contendere la successione con la sorella minore Margherita, fu costretta a patteggiare l'appoggio di nobilt\u00e0, clero e citt\u00e0 contro la concessione di una 'carta delle libert\u00e0' che prese il nome di \"Joyeuse Entr\u00e9e\", in quanto concessa in occasione del suo ingresso trionfale in Bruxelles.\nNel 1406, alla morte di Giovanna I, i Ducati di Lotaringia, Brabante e Limburgo, passarono agli eredi di Margherita, alla casa di Borgogna (la terza dinastia), e, nel 1430, furono ereditati da Filippo il Buono di Borgogna. Nel 1477 i titoli passarono agli Asburgo come dote di Maria di Borgogna. La successiva storia del Brabante \u00e8 parte della storia dei Paesi Bassi (Diciassette Province).\nLa Guerra degli ottant'anni (1568 - 1648) port\u00f2 le province settentrionali all'indipendenza dagli Asburgo. Dopo la pace di Vestfalia del 1648, l'indipendenza \"de jure\" delle Province Unite venne confermata e la parte settentrionale del Brabante, che era gi\u00e0 sotto il controllo militare olandese, venne ceduta alle Province Unite come Staats-Brabant, un territorio governato federalmente (l'attuale Nord Brabante). La parte meridionale rimase in mano agli Asburgo come parte dei Paesi Bassi cattolici e venne trasferita al ramo austriaco della famiglia nel 1714. Durante l'occupazione francese dei Paesi Bassi meridionali, nel 1795, il Ducato del Brabante venne dissolto. Il territorio fu riorganizzato nei dipartimenti di Deux-N\u00e8thes (l'attuale provincia di Anversa) e Dyle (la futura provincia del Brabante).\nIl titolo di \"Duca di Brabante\" fu ripristinato nel 1840 come titolo onorifico per il principe ereditario del Regno del Belgio appena creato.\nPredecessori dei Duchi del Brabante.\nConti di Lovanio e di Bruxelles.\n988-1015: Lamberto I, (950 \u2020 1015), figlio di Reginaldo III, conte de Hainaut, conte de Lovanio nel 988, ricevette la contea di Bruxelles nel 994. Spos\u00f2 nel 994 Gerberga, figlia di Carlo, duca di Bassa Lorena\n1015-1038: Enrico I, (\u2020 1038), figlio del precedente\n1038-1040: Ottone di Lovanio, morto prima del 3 giugno 1041, figlio del precedente\n1040-1054: Lamberto II di Lovanio (\u2020 1054), zio del precedente e figlio di Lamberto I. Spos\u00f2 Oda di Verdun (ca.995 \u2020 dopo 1047), figlia di Gothelo I, duca di Bassa Lorena e di Alta Lorena\n1054-1079: Enrico II di Lovanio (1020 \u2020 1079), figlio del precedente. Spos\u00f2 Adele d'origine sconosciuta.\n1079-1095: Enrico III di Lovanio (\u2020 1095), figlio del precedente e langravio del Brabante nel 1085. Spos\u00f2 Gertrude delle Fiandre (1080 \u2020 1117), figlia di Roberto I il Frisone, conte delle Fiandre e di Gertrude di Sassonia.\nQuesto feudo imperiale venne assegnato al conte Enrico III di Lovanio attorno al 1085/1086, pi\u00f9 precisamente dopo la morte del conte palatino Ermanno II di Lotaringia (20 settembre 1085).\nDuchi del Brabante.\nLangravi del Brabante, conti di Lovanio e Bruxelles.\n1095-1139: Goffredo I, fratello del precedente, langravio del Brabante, conte di Lovanio e Bruxelles e Duca della Bassa Lorena (Lotaringia) dal 1106 al 1125. Spos\u00f2 nel 1099 Ida di Chiny (1078 \u2020 1117), figlia del conte, Ottone II di Chiny, e d'Adelaide di Namur. Spos\u00f2 poi verso il 1120 Clemenza di Borgogna (ca. 1070 - \u2020 1133), figlia di Guglielmo I, conte de Borgogna e di Stefania di Vienne\nNota: dopo Goffredo I, il titolo di conte di Bruxelles non comparve pi\u00f9 nel protocollo diplomatico (ultima attestazione del 1138).\n1139-1142: Goffredo II (1107 \u2020 1142), figlio del precedente, Duca della Bassa Lorena (Lotaringia) dal 1140 al 1142. Spos\u00f2 verso il 1139 \u00e0 Liutgarda di Soulzbach (1109 \u2020 1163), figlia di Berengario II, conte di Soulzbach et signore di Bamberga, e d'Adelaide di Lechsgem\u00fcnd.\n1143-1190: Goffredo III (1140 \u2020 1190), figlio del precedente, Duca della Bassa Lorena (Lotaringia) dal 1142 al 1190. Spos\u00f2 nel 1155 Margherita di Limburgo (1135 \u2020 1172), figlia d'Enrico II, conte di Limburgo, e di Matilde di Saffenberg, e nel 1180 Imagina di Looz (\u2020 1214), figlia di Luigi I, conte di Looz e d'Agnese di Metz.\nDuchi del Brabante e di Lorena.\n1183-1235: Enrico I (1165 \u2020 1235), figlio del precedente, conte di Bruxelles nel 1179, duca di Brabante nel 1183, conte de Lovanio e Duca della Bassa Lorena (Lotaringia) dal 1190. Spos\u00f2 nel 1179 Matilde di Boulogne (1170 \u2020 1210), figlia di Matteo di Lorena e di Maria di Boulogne, conte e contessa di Boulogne, e nel 1213 Maria di Francia (ca. 1198-1224), figlia di Filippo II Augusto, re di Francia, e di Agnese di Merania.\n1235-1248: Enrico II (1207 \u2020 1248), figlio del precedente . Spos\u00f2 prima del 1215 Maria di Hohenstaufen (1201 \u2020 1235), figlia di Filippo di Svevia, re dei Romani e d'Irene Angelo e verso il 1240 Sofia di Turingia (1224 \u2020 1275), figlia di Ludovico IV, langravio di Turingia, e d'Elisabetta d'Ungheria\n1248-1261: Enrico III (\u2020 1261), figlio del precedente. Spos\u00f2 nel 1251 Adelaide di Borgogna (1233 \u2020 1273), figlia d'Ugo IV, duca di Borgogna, e di Yolanda di Dreux (1212-1248)\n1261-1267: Enrico IV (1251 \u2020 ca.1272), figlio del precedente\nDuchi di Brabante, di Lorena e di Limburgo.\n1268-1294: Giovanni I \"il vittorioso\" (1253 \u2020 1294), secondo figlio di Enrico III. Spos\u00f2 nel 1269 Margherita di Francia (1255 \u2020 1272), figlia di San Luigi IX, re di Francia e di Margherita di Provenza, e nel 1273 Margherita de Dampierre (1251 \u2020 1285), figlia di Guido di Dampierre, conte delle Fiandre e di Matilde di B\u00e9thune. Nel 1288, conquist\u00f2 il ducato di Limburgo.\n1294-1312: Giovanni II \"il pacifico\" (1275 \u2020 1312), spos\u00f2 nel 1290 Margherita d'Inghilterra (1275 \u2020 1333), figlia d'Edoardo I, re d'Inghilterra e d'Eleonora di Castiglia\n1312-1355: Giovanni III \"il trionfante\" (1300 \u2020 1355), figlio del precedente; spos\u00f2 nel 1311 Maria d'Evreux (\u2020 1335), figlia di Luigi d'\u00c9vreux, conte d'\u00c9vreux e di Margherita d'Artois.\n1355-1406: Giovanna di Brabante, figlia del precedente. Spos\u00f2 nel 1334 Guglielmo II d'Avesnes (1307 \u2020 1345), conte di Hainaut e d'Olanda e nel 1352 Venceslao I di Lussemburgo (1337 \u2020 1383), conte di Lussemburgo.\nDopo la morte di Venceslao, ella design\u00f2 come sua erede la nipote (la figlia di sua sorella, Margherita), Margherita di Male (1350 \u2020 1405), contessa delle Flandre e il di lei marito, Filippo l'Ardito (1342 \u2020 1404), duca di Borgogna. Alla loro morte, rispettivamente nel 1405 e nel 1404, il loro diritto pass\u00f2 al loro secondo figlio, Antonio, conte di Rethel.\n1406-1415: Antonio (1384 \u2020 1415). Spos\u00f2 nel 1402 Giovanna di Lussemburgo (\u2020 1407), figlia di Valerano III di Lussemburgo-Ligny, conte di Saint-Pol e di Ligny, e di Maud Holland, e nel 1409 Elisabetta di G\u00f6rlitz (1390 \u2020 1451) duchessa di Lussemburgo\n1415-1427: Giovanni IV (1403 \u2020 1427), figlio del precedente. Spos\u00f2 nel 1418 Giacomina di Wittelsbach o di Baviera (1401 \u2020 1436), contessa d'Olanda, Hainaut e di Zelanda.\n1427-1430: Filippo di Saint-Pol (1404 \u2020 1430), fratello del precedente.\n1430-1467: Filippo il Buono, duca di Borgogna, figlio di Giovanni Senza Paura, duca di Borgogna, figlio di Filippo l'Ardito\n1467-1477: Carlo il Temerario, duca di Borgogna, figlio del precedente\n1477-1482: Maria di Borgogna, figlia del precedente\n1482-1494: reggenza di Massimiliano d'Asburgo, marito della precedente.\n1494-1506: Filippo il Bello, figlio del precedente\n1506-1549: Carlo V, figlio del precedente\nIl Brabante fu incorporato nei Paesi Bassi spagnoli, poi nei Paesi Bassi austriaci.\nRipristino del titolo nella tradizione contemporanea.\nCasato di Sassonia-Coburgo e Gotha.\nA partire dalla proclamazione del Regno del Belgio, il titolo di \"Duca di Brabante\" spetta al figlio del Re, principe ereditario:\n1840-1865: Leopoldo (1835-1909), principe ereditario del Belgio, principe di Sassonia-Coburgo e Gotha, duca di Sassonia e duca di Brabante. Leopoldo II, re dei Belgi (1865-1909), re del Congo (1885-1909); figlio del re Leopoldo I\n1865-1869: Leopoldo (1859-1869), principe ereditario del Belgio, principe di Sassonia-Coburgo e Gotha, duca di Sassonia, conte di Hainaut (1859-1865), poi duca di Brabante (1865-1869); figlio del re Leopoldo II\n1910-1934: Leopoldo (1901-1983), principe del Belgio, poi principe ereditario e duca di Brabante (1910-1934). Leopoldo III, re dei Belgi (1934-1951); figlio del re Alberto I\n1934-1951: Baldovino (1930-1993), principe del Belgio e conte di Hainaut (1930-1934), poi principe ereditario e duca di Brabante (1934-1951). Baldovino I, re dei Belgi (1951-1993); figlio del re Leopoldo III\n1993-2013: Filippo (1960), principe del Belgio, poi principe ereditario e duca di Brabante (1993-2013). Filippo, re dei Belgi (2013-in carica); figlio del re Alberto II\n2013-in carica: Elisabetta (2001), principessa del Belgio, poi principessa ereditaria e duchessa di Brabante (2013-in carica); figlia del re Filippo\nIn contrasto con il titolo di re Filippo, \"Re dei Belgi\", la principessa della corona, la principessa Elisabetta \u00e8 chiamata Principessa del Belgio, e non Principessa dei Belgi, un titolo che non esiste. Ella \u00e8 anche Duchessa di Brabante, il titolo tradizionale dell'erede al trono del Belgio. Questo titolo precede il titolo Principe(ssa) del Belgio.\nLegislazione.\nL'articolo 1, alinea 2, del Decreto Reale del 16 dicembre 1840 dice, poich\u00e9 emendamento del 2001 : \u00ab \"Il titolo di Duca di Brabante o di Duchessa di Brabante sar\u00e0 investito, in futuro, dal Principe o la Principessa, figlio o figlia maggiore del Re, e, se manca, dal Principe o dalla Principessa, figlio o figlia maggiore del figlio o della figlia maggiore del Re\" \u00bb\nCasato di Borbone di Spagna.\nIl titolo \"Duca di Brabante\" \u00e8 uno dei titoli della corona spagnola."}
{"id": "2717989", "revid": "767487", "url": "https://it.wikipedia.org/wiki?curid=2717989", "title": "Institute of Space and Astronautical Science", "text": "L'Institute of Space and Astronautical Science (ISAS) \u00e8 stato un ente governativo giapponese per le attivit\u00e0 spaziali e l'astronautica.\nNel 2003 si \u00e8 fuso con altri due enti (NAL e NASDA) per formare l'Agenzia Spaziale Giapponese (JAXA).\nLa sede principale dell'ISAS era a Sagamihara (nella prefettura di Kanagawa), dove tuttora si trovano uffici, laboratori e aree di collaudo che sono passati dal 2003 sotto la direzione della JAXA.\nNacque negli anni '50 per iniziativa dell\"'Institute of Industrial Science\" dell'Universit\u00e0 di Tokyo.\nDal febbraio 1970 al maggio 2003, prima della fusione nella JAXA, l'ISAS lanci\u00f2 in orbita 25 satelliti per ricerche astronomiche e scientifiche."}
{"id": "2717993", "revid": "371529", "url": "https://it.wikipedia.org/wiki?curid=2717993", "title": "Mrs. Lennon", "text": "Mrs. Lennon \u00e8 un singolo di Y\u014dko Ono estratto dall'album \"Fly\" del 1971. La canzone era compresa anche nel film \"Imagine\"."}
{"id": "2717995", "revid": "287204", "url": "https://it.wikipedia.org/wiki?curid=2717995", "title": "Eric Serra", "text": ""}
{"id": "2717997", "revid": "62748", "url": "https://it.wikipedia.org/wiki?curid=2717997", "title": "Grand Place", "text": ""}
{"id": "2718000", "revid": "767487", "url": "https://it.wikipedia.org/wiki?curid=2718000", "title": "El Adelanto", "text": "El Adelanto \u00e8 un comune del Guatemala facente parte del dipartimento di Jutiapa.\nIl comune venne invece istituito il 23 agosto 1882 con parte del territorio del comune di Zapotitl\u00e1n."}
{"id": "2718001", "revid": "28718870", "url": "https://it.wikipedia.org/wiki?curid=2718001", "title": "Grand-Place", "text": ""}
{"id": "2718002", "revid": "74801", "url": "https://it.wikipedia.org/wiki?curid=2718002", "title": "Renato Bacigalupo", "text": "Fratello di Luigi Bacigalupo, altro forte nuotatore del periodo, \u00e8 stato uno dei migliori nuotatori italiano alla met\u00e0 degli anni '20 del XX secolo nelle distanze lunghe dello stile libero (400 e 1500).\nCarriera.\nSedicenne ha partecipato ai giochi olimpici di Parigi del 1924 e nello stesso anno ha vinto i titoli italiani nei 400 e metri stile libero, ripetendo la doppietta anche nel 1925 e nel 1926 e meritandosi la convocazione per gli europei di Budapest del 1926 dove con la staffetta stile libero \u00e8 arrivato quinto in finale con Gianni Patrignani, Emilio Polli e Bruno Parenzan. L'anno dopo gli europei si sono svolti a Bologna e Renato \u00e8 stato finalista due volte, quinto nei e quarto con la staffetta formata da lui, Ettore de Barbieri, Antonio Conelli e Polli. Nel 1930 e nel 1933 ha nuotato anche ai Giochi mondiali universitari vincendo in totale tre argenti e un bronzo.\n\u00c8 stato primatista italiano dei stile libero nel 1928 con 5'27\"2 e della staffetta nel 1930 con il tempo di 9'39\"4.\nPalmar\u00e8s.\nCampionati italiani.\n7 titoli individuali e 1 in staffetta, cos\u00ec ripartiti:"}
{"id": "2718005", "revid": "126257", "url": "https://it.wikipedia.org/wiki?curid=2718005", "title": "Chiesa di San Pietro in Sala", "text": "La chiesa di San Pietro in Sala \u00e8 un luogo di culto cattolico di Milano, posta nella zona occidentale della citt\u00e0. \u00c8 sede dell'omonima parrocchia, compresa nel decanato Vercellina dell'arcidiocesi di Milano.\nStoria.\nLe prime attestazioni del borgo di Sala (un tempo separato dal nucleo della citt\u00e0) risalgono alla fine del X secolo (atto di vendita di fondi da Ferlinda, vedova di Benedetto Ronzone, nel luogo detto Sala e Felegazo, 29 agosto 970; in documenti successivi la localit\u00e0 \u00e8 detta Sala Rozonis e poi semplicemente Sala). La prima menzione di una chiesa \u00e8 quella, reperita in alcuni documenti del 1028, di una cappella dedicata ai santi Michele e Pietro, consacrata dall'arcivescovo Ariberto da Intimiano.\nFondazione.\nNel settembre di quello stesso 1028 si registra la nascita di San Pietro in Sala per disposizione del canonico Ottone da Bezo, su un terreno di 3 \"jugiae\" (= 36 pertiche) di cui era usufruttuaria Raidruda, vedova di Gandolfo. Quest'ultima cedette la chiesa da lei stessa fatta costruire, e consacrata dal vescovo Ariberto da Intimiano, all'abate del monastero di Sant'Ambrogio insieme ai terreni circostanti, comprendenti anche una cascina ed un pozzo. Circa i motivi dell'intitolazione poco si sa, a parte il fatto che il padre di Gandolfo si chiamava Pietro.\n\u00c8 intorno al 1100 che nascono le \"vicinantiae\" che presto evolveranno in \"parrocchie\", e San Pietro in Sala viene citata come parrocchia gi\u00e0 in una bolla del papa Pasquale II del 14 febbraio 1102 (\"Ecclesia sancti Petri, ubi dicitur a Sala, cum parochia sua\"). In seguito la parrocchia sar\u00e0 sempre cos\u00ec denominata, abbandonando l'altra intitolazione all'arcangelo Michele.\nUno dei primi curati di San Pietro in Sala (se non il primo in assoluto) fu Teusprando noto da un documento del 1043. Sembra che la chiesa originale sorgesse sul lato della piazza opposto a quello dell'attuale edificio (nei documenti si dice che confinava, a ponente, con \"la strada\", ma non \u00e8 chiaro se si parli della strada Vercellina, odierno corso Vercelli, o un'altra strada secondaria).\nLa prima ricostruzione.\nSi trattava comunque di un piccolo edificio, destinato a servire gli abitanti delle case della \"Baitana\" - oggi via Belfiore - e delle \"Cassine de Biffis\" all'inizio dell'attuale via San Siro. Gi\u00e0 nel 1141 essa venne riedificata, ad opera di Eriberto da Pasilvano, per contenere l'accresciuto numero di fedeli.\nCol passare del tempo, il borgo di Porta Vercellina si svilupp\u00f2 portando alla nascita di numerose chiese e cappelle. Nel XV secolo tutte le chiese minori dipendenti dal monastero di Sant'Ambrogio (e tra esse anche San Pietro in Sala) vennero riunite come sussidiarie in un'unica parrocchia (di Sant'Agostino).\nNel 1567 monsignor Ludovico Moneta compie una visita pastorale a San Pietro in Sala, su delega dell'arcivescovo, Carlo Borromeo. Dai documenti relativi a quella visita si apprende che all'epoca la chiesa serviva \"16 focolari e circa 80 anime\", e che il curato era don Bernardino de Bono.\nLa nuova chiesa parrocchiale.\nIl 1\u00ba aprile 1581, a seguito di reiterate istanze di abitanti della zona, San Pietro in Sala ridiventa parrocchia, con una giurisdizione su tutto il territorio all'esterno di Porta Vercellina. Per l'occasione viene avviata la costruzione di una nuova chiesa, pi\u00f9 ampia (22 braccia x 14, con tre altari e un battistero), terminata nel giro di pochi anni. Dal 1582 ne fu parroco l'oblato don Gerolamo Broggi.\nXX secolo.\nNel corso del XX secolo la chiesa venne completamente ricostruita dall'Impresa di Costruzioni Magnaghi- Bassanini , architetto ing. Antonio Casati dandole l'aspetto odierno, mentre la parrocchia ha dato origine a diverse altre nuove parrocchie:\nNel 1926 nella parrocchia esercit\u00f2 il ruolo di educatore giovanile un giovane Carlo Gnocchi."}
{"id": "2718006", "revid": "767487", "url": "https://it.wikipedia.org/wiki?curid=2718006", "title": "Zapotitl\u00e1n", "text": "Zapotitl\u00e1n \u00e8 un comune del Guatemala facente parte del dipartimento di Jutiapa."}
{"id": "2718007", "revid": "287204", "url": "https://it.wikipedia.org/wiki?curid=2718007", "title": "Zapotitlan", "text": ""}
{"id": "2718011", "revid": "28718987", "url": "https://it.wikipedia.org/wiki?curid=2718011", "title": "Francofona", "text": ""}
{"id": "2718012", "revid": "287204", "url": "https://it.wikipedia.org/wiki?curid=2718012", "title": "Comapa", "text": "Comapa \u00e8 un comune del Guatemala facente parte del dipartimento di Jutiapa."}
{"id": "2718013", "revid": "767487", "url": "https://it.wikipedia.org/wiki?curid=2718013", "title": "Jalpatagua", "text": "Jalpatagua \u00e8 un comune del Guatemala facente parte del dipartimento di Jutiapa."}
{"id": "2718014", "revid": "400694", "url": "https://it.wikipedia.org/wiki?curid=2718014", "title": "Morte a Venezia", "text": ""}
{"id": "2718017", "revid": "2066961", "url": "https://it.wikipedia.org/wiki?curid=2718017", "title": "Medaglia commemorativa della guerra italo-austriaca 1915-1918", "text": "La medaglia commemorativa della guerra italo-austriaca 1915-1918 fu un riconoscimento concesso dal Regno d'Italia a tutti coloro che avevano prestato servizio per almeno 4 mesi in zone di guerra durante Prima guerra mondiale. Viene anche chiamata pi\u00f9 semplicemente \"Medaglia Bronzo Nemico\".\nStoria.\nPrima di istituire una medaglia commemorativa della Grande Guerra, che era finita il 4 novembre 1918, si attese l'estate 1920 quando termin\u00f2 anche l'impegno delle truppe italiane in Albania per la pacificazione di fazioni rivali.\nCon regio decreto 29 luglio 1920, n. 1241 , promulgato da re Vittorio Emanuele III, fu istituita la \"medaglia commemorativa della guerra italo-austriaca 1915-1918 per il compimento dell'unit\u00e0 d'Italia\".\nQuindi tale medaglia celebrava innanzitutto la vittoria nella prima guerra mondiale, ma anche il completamento dell'unit\u00e0 d'Italia ed il 70\u00ba anniversario dell'inizio dei moti rivoluzionari che nel 1848 avevano scatenato la Prima guerra di indipendenza italiana.\nLa particolarit\u00e0 di questa medaglia, resa evidente nella scritta sul retro che cita \"coniata nel bronzo nemico\", \u00e8 che il decreto istitutivo prevedeva che avrebbe dovuto essere \"fusa col bronzo delle artiglierie tolte al nemico\".\nNastrino.\nIl decreto determinava che il nastrino della medaglia doveva avere gli stessi colori del Distintivo per le fatiche di guerra, che veniva cos\u00ec sostituito.\nDi fatto il nastro \u00e8 pressoch\u00e9 identico a quello della medaglia commemorativa delle campagne delle Guerre d'Indipendenza, che ha il rosso a sinistra e il verde a destra, in quanto il conflitto italo Austriaco era considerato il proseguimento delle lotte per l'indipendenza.\nCriteri di eleggibilit\u00e0.\nIl decreto stabil\u00ec che avevano diritto a ricevere la medaglia, gratuitamente a spese dello Stato, tutti i militari, militarizzati ed assimilati ed il personale dei corpi e reparti ausiliari che, per almeno quattro mesi, avevano preso parte alle attivit\u00e0 di guerra sia in territorio nazionale che nel Dodecanneso, in Albania, in Siria e in Palestina.\nIl computo degli anni di campagna iniziava il 24 maggio 1915 e terminava il 4 novembre 1918, mentre per quanto riguarda i militari del contingente inviato in Albania il periodo utile venne esteso fino al 2 agosto 1920, data della stipula della Convenzione italo-albanese .\nVenne concessa in minima parte anche a soldati non italiani, in particolare francesi e ad alcuni austriaci, poi divenuti cittadini italiani con l'annessione del Trentino, che si erano distinti in battaglia.\nDistintivo per gli equipaggi delle navi mercantili.\nCon regio decreto 17 gennaio 1918, n. 150 era stato istituito un distintivo per gli equipaggi delle navi mercantili che, pur non essendo impiegate direttamente in combattimento, erano ugualmente spesso esposti ai rischi e ai disagi conseguenti alle operazioni di guerra. \nSi trattava di un nastrino di seta con undici righe verticali di eguale larghezza alternate nei colori azzurro e bianco.\nCon regio decreto 15 luglio 1923, n. 1786 tale distintivo fu modificato nella medaglia di benemerenza per il personale della marina mercantile che sopport\u00f2 i disagi ed i rischi della guerra, in tutto identica alla medaglia commemorativa 1915-1918 ma che andava portata con il nastro bianco e azzurro."}
{"id": "2718018", "revid": "599013", "url": "https://it.wikipedia.org/wiki?curid=2718018", "title": "Kristen Viikm\u00e4e", "text": ""}
{"id": "2718019", "revid": "767487", "url": "https://it.wikipedia.org/wiki?curid=2718019", "title": "Conguaco", "text": "Conguaco \u00e8 un comune del Guatemala facente parte del dipartimento di Jutiapa."}
{"id": "2718021", "revid": "70925682", "url": "https://it.wikipedia.org/wiki?curid=2718021", "title": "Azienda farmaceutica", "text": ""}
{"id": "2718028", "revid": "767487", "url": "https://it.wikipedia.org/wiki?curid=2718028", "title": "Moyuta", "text": "Moyuta \u00e8 un comune del Guatemala facente parte del dipartimento di Jutiapa."}
{"id": "2718032", "revid": "767487", "url": "https://it.wikipedia.org/wiki?curid=2718032", "title": "Pasaco", "text": "Pasaco \u00e8 un comune del Guatemala facente parte del dipartimento di Jutiapa."}
{"id": "2718035", "revid": "22229", "url": "https://it.wikipedia.org/wiki?curid=2718035", "title": "Ragazzi di Sal\u00f2", "text": ""}
{"id": "2718037", "revid": "1305772", "url": "https://it.wikipedia.org/wiki?curid=2718037", "title": "Polizia di Londra", "text": "La polizia di Londra si riferisce a due diverse forze dell'ordine"}
{"id": "2718038", "revid": "729019", "url": "https://it.wikipedia.org/wiki?curid=2718038", "title": "San Jos\u00e9 Acatempa", "text": "San Jos\u00e9 Acatempa \u00e8 un comune del Guatemala facente parte del dipartimento di Jutiapa."}
{"id": "2718040", "revid": "56620", "url": "https://it.wikipedia.org/wiki?curid=2718040", "title": "Epistemologia evoluzionistica", "text": "Il termine epistemologia evoluzionistica \u00e8 stato coniato da Donald T. Campbell (1974) tentando di affrontare le questioni di teoria della conoscenza ed epistemologia da un punto di vista evolutivo.\nGran parte del lavoro contemporaneo nell'epistemologia evolutiva deriva dal lavoro di Konrad Lorenz (1977), Donald Campbell (1974), Karl Popper (1972, 1984) e Stephen Toulmin (1967, 1972).\nTeoria.\nL'epistemologia evoluzionistica, reinterpretando le categorie kantiane alla luce delle moderne scoperte etologiche, afferma la derivazione delle nostre capacit\u00e0 conoscitive della realt\u00e0, dal processo evolutivo della specie. A-priori se considerate ora innate nel singolo individuo, ma a-posteriori quale prodotto divenuto nel corso dell'evoluzione filogenetica della specie interagente con l'ambiente.\nEcco perch\u00e9 Konrad Lorenz era convinto che le prestazioni della conoscenza umana debbano essere analizzate alla stessa stregua di altre capacit\u00e0 dell'uomo sviluppatesi nel corso della filogenesi in funzione della conservazione della specie: \"\u00ab...cio\u00e8 di un sistema reale, formatosi in seguito ad un processo naturale, che si trova in un rapporto interattivo con un altrettanto reale mondo circostante.\u00bb\".\n\"\u00abUna ricerca che parta da queste premesse non pu\u00f2 esimersi dal perseguire due scopi simultaneamente. Essa deve porsi il compito di formulare una gnoseologia fondata sulla conoscenza dei meccanismi biologici e filogenetici dell'uomo e, contemporaneamente, di delineare un'immagine dell'uomo corrispondente appunto ad una tale gnoseologia.\u00bb\"\nPerch\u00e9 \"\u00abtutto ci\u00f2 che noi sappiamo sul mondo reale deriva da meccanismi di informazione di origine filogenetica...\u00bb\".\nForse il suo pi\u00f9 grande contributo all'epistemologia evoluzionista ed al sapere umano in generale, fu d'aver scoperto, con i suoi studi etologici, la derivazione delle nostre categorie mentali, da lui chiamate \"apparati immagine del mondo\" dall'evoluzione filogenetica della specie interagente con l'ambiente.\nDette categorie sono innate (e perci\u00f2 a-priori) nel singolo individuo, ma a-posteriori se considerate nella loro evoluzione filogenetica, che le port\u00f2 ad essere quello che in noi sono ora: \u00ab... qualcosa che sta agli elementi della realt\u00e0 extrasoggettiva come lo zoccolo d'un cavallo sta alla steppa o la pinna d'un pesce all'acqua.\u00bb Prodotti cio\u00e8 d'un processo evolutivo naturale, d'un sistema che si trova in un rapporto interattivo col mondo circostante e da cui ora originano, quando sottoposte ad uno stimolo sensoriale, le nostre idee sul mondo circostante.\nPrecursori.\nNietzsche, partendo dall'antico concetto greco del \"conosci te stesso e diventa ci\u00f2 che sei\" e psicologizzando quindi il sapere umano (\"\u00ab\"conosci te stesso\" \u00e8 tutta la scienza\u00bb\"), fu il pi\u00f9 grande precursore d'una epistemologia/gnoseologia naturalista della conoscenza umana quale prodotto di capacit\u00e0 evolutivamante divenute.\nNella sua critica all'idealismo ed a Kant, le vuote fantasie metafisiche, l'immoralit\u00e0 della morale e la retorica filosofia accademica per un ritorno alla filosofia estetica (scientifico-naturalista) presocratica e fisiologico-istintuale della conoscenza umana, spian\u00f2 la via che poi segu\u00ec la psicoanalisi (\"\u00abSecondo l'ambiente e le condizioni della nostra vita, un istinto emerge come il pi\u00f9 stimato e dominante; in particolare, pensiero, volont\u00e0 e sentimento si trasformano in suoi strumenti\u00bb\"), l'etologia e quindi l'epistemologia evoluzionista.\nCollegamenti esterni.\nStanford Encyclopedia of Philosophy"}
{"id": "2718042", "revid": "439868", "url": "https://it.wikipedia.org/wiki?curid=2718042", "title": "Quezada", "text": "Quezada \u00e8 un comune del Guatemala facente parte del dipartimento di Jutiapa."}
{"id": "2718044", "revid": "72396", "url": "https://it.wikipedia.org/wiki?curid=2718044", "title": "Friedrich B\u00fcrklein", "text": "Si fece un nome con la costruzione del municipio di F\u00fcrth in Franconia. Il municipio con una torre di 55 metri fu costruito in stile italiano tra il 1840-50. Si tratta di una copia adattata del Palazzo Vecchio a Firenze ed \u00e8 oggi il simbolo della citt\u00e0.\nLa costruzione della stazione centrale di Monaco di Baviera (1847\u20131849) con la sua gigante struttura in metallo lo rese famoso. Seguono innumerevoli stazioni ferroviarie: per esempio Pasing (1847-1848), Augusta, Bamberga, Ansbach, Nuova Ulma, Hof, N\u00f6rdlingen, Rosenheim, W\u00fcrzburg, Norimberga e Bad Kissingen.\nTra le sue opere principali \u00e8 da citare la Maximiliansstra\u00dfe a Monaco con tutti i suoi palazzi pubblici e privati incluso il Maximilianeum che oggi viene usato come parlamento bavarese. B\u00fcrlein ci lavor\u00f2 dal 1851.\nB\u00fcrklein \u00e8 sepolto nel cimitero monumentale Alter S\u00fcdfriedhof di Monaco di Baviera."}
{"id": "2718045", "revid": "1522738", "url": "https://it.wikipedia.org/wiki?curid=2718045", "title": "Marumaro", "text": ""}
{"id": "2718047", "revid": "599013", "url": "https://it.wikipedia.org/wiki?curid=2718047", "title": "Ian Goodison", "text": "Con 120 partite disputate \u00e8 il primatista di presenze della Nazionale giamaicana, con cui ha partecipato ai Mondiali 1998 disputando tutte le 3 partite della propria Nazionale."}
{"id": "2718048", "revid": "2108263", "url": "https://it.wikipedia.org/wiki?curid=2718048", "title": "Jacobo FitzJames Stuart, V duca di Berwick", "text": "Era figlio di Carlos FitzJames Stuart, IV duca di Berwick e Carolina Augusta, principessa di Stolberg-Gedern, figlia del principe Gustavo Adolfo.\nSuo padre era figlio di James FitzJames, III duca di Berwick, a sua volta nipote illegittimo di Giacomo II d'Inghilterra e Arabella Churchill, sorella del duca di Marlborough, che dopo la Gloriosa Rivoluzione si era trasferito in Spagna.\nIl 24 gennaio 1790 spos\u00f2 Maria T\u00e8resa de Silva y Palafox, figlia di Pedro Fernandez de Silva, X duca di H\u00ecjar, e di Rafaela de Palafox da cui ebbe due figli: "}
{"id": "2718051", "revid": "63756", "url": "https://it.wikipedia.org/wiki?curid=2718051", "title": "Distretto di Mustang", "text": ""}
{"id": "2718058", "revid": "1516566", "url": "https://it.wikipedia.org/wiki?curid=2718058", "title": "Doganaccia", "text": "La Doganaccia \u00e8 una frazione del comune di Abetone Cutigliano, in provincia di Pistoia, nell'Appennino Tosco-Emiliano.\nGeografia fisica.\n\u00c8 situata sul poggio omonimo, lungo la Cresta dell'Olmo, a m s.l.m., sul versante sinistro dell'alta valle del torrente Lima, affluente del fiume Serchio. Tale cresta si distacca verso sud-ovest, quindi in senso ortogonale, dall'alto crinale dell'Appennino Tosco-Emiliano che si dirige da sud-est in direzione nord-ovest e che fa da confine tra le regioni Emilia-Romagna e Toscana, nonch\u00e9 da spartiacque tra i bacini idrografici del torrente Leo, affluente del fiume Panaro, sul versante emiliano, e del suddetto torrente Lima, sul versante toscano.\nLa Cresta dell'Olmo \u00e8 delimitata dalle valli parallele del Rio Freddo, a nord-ovest, e della Volata D'Andia, a sud-est.\nLa Doganaccia si trova subito sotto il passo della Croce Arcana, chiamato nel medioevo Passo dell'Alpe alla Croce e situato sul suddetto alto crinale, a metri s.l.m., tra il Monte Spigolino, alto metri s.l.m., a sud-est, e la Cima Tauffi, alta metri s.l.m., a nord-ovest.\nSubito sotto la frazione della Doganaccia vi \u00e8 il lago San Gualberto.\nLa frazione della Doganaccia si trova proprio in corrispondenza del limite altimetrico della vegetazione arborea, dove cessa la \"facies del Fagetum\" ed inizia quella dei prati-pascoli, dei vaccinieti e delle brughiere di alta quota. Le foreste intorno al paese, oltre ai faggi che rappresentano l'essenza prevalente, annoverano varie specie e variet\u00e0 arboree ed arbustive, alcune di notevole interesse botanico: abete bianco e rosso, Larice, pino lar\u00eccio, abete odoroso, pino mugo, acero di monte, salicone, ontano bianco, maggiociondolo, fior di stecco, sambuco rosso, barba di becco, rosa pendulina, rosa canina, sorbo degli uccellatori, ciliegio selvatico, ginepro, rododendro. Questa specie e variet\u00e0 vegetali sono le stesse che si ritrovano nel vicino Orto botanico forestale dell'Abetone.\nAlla Doganaccia si accede dalla strada lunga 12 km che giunge dal paese di Cutigliano e che attraversa la frazione Il Melo. Con veicoli fuoristrada si pu\u00f2 proseguire fino al Passo della Croce Arcana e continuare fino ad Ospitale ed oltre, sul versante emiliano.\nStoria.\nNel 1959 furono inaugurati il rifugio omonimo e l'impianto funiviario per portare i capi di bestiame bovino ed ovino all'alpeggio nella bella stagione. Dopo pochi anni l'impianto fu adibito al solo trasporto delle persone e due moderne cabine piuttosto ampie presero il posto delle gabbie per gli animali.\nFurono quindi aperte delle piste di sci, alpino e nordico, servite da impianti di risalita a fune, vari skilift ed un'altra funivia che dal rifugio della Doganaccia porta fino al Passo della Croce Arcana a 1737 metri s.l.m. Vicino al rifugio venne poi costruita una chiesetta e progressivamente si form\u00f2 un piccolo borgo costituito da numerose villette sparse nel bosco di faggi.\nIl Passo della Croce Arcana veniva utilizzato nel medioevo, fino dall'epoca dei longobardi, con il nome di '\u2019Passo dell'Alpe alla Croce'\u2019, per valicare l'Appennino Tosco-Emiliano e transitare dalla Toscana verso l'Emilia e viceversa. Questo fatto spiega la presenza di ospizi condotti dai Cavalieri Templari o dagli Ospitalieri prima e dopo il Passo stesso: sul versante emiliano, la struttura ricettiva ivi esistente confer\u00ec il nome al paese di Ospitale; sul versante toscano, i Cavalieri Templari costruirono la magione della Croce Brandegliana, dove attualmente si trova la chiesa del paese di Prunetta.\nVi \u00e8 infine da ricordare che nel 1979 il Comune di San Marcello Pistoiese cedette al Comune di Cutigliano proprio il Poggio della Doganaccia dove sorge la frazione omonima.\nEconomia.\nL'economia della Doganaccia \u00e8 basata prevalentemente sul turismo che ha carattere bistagionale: d'inverno vi si praticano lo sci alpino, di fondo e lo snowboard, nonch\u00e9 lo sci alpinismo e le passeggiate su neve fresca con le ciaspole; d'estate la localit\u00e0 \u00e8 considerata una base ideale per effettuare escursioni sulla montagna pistoiese, bolognese e modenese, a piedi, a cavallo o con la mountain bike e godere delle strutture di intrattenimento locali come il parco avventura e la pista\ndi bob estivo che corre su binari. Le vicine mete di grande interesse sono molteplici: Capanno Tassoni e paese di Ospitale, Cima Tauffi, Libro Aperto, Monte Cimone, Monte Spigolino, Lago Scaffaiolo, Monte Cupolino, Corno alle Scale. Inoltre si pu\u00f2 esercitare lo sport della pesca ed il birdwatching; nei pressi della Doganaccia sono possibili lanci con il deltaplano o con il parapendio. \nFiorente \u00e8 anche la raccolta dei funghi eduli, dei mirtilli, delle more, dei lamponi e delle fragole nei boschi e nelle brughiere e vaccinieti intorno alla Doganaccia.\nUn'altra risorsa economica della zona \u00e8 rappresentata dalla silvicoltura, grazie alle estese faggete, quasi tutte demaniali, che contornano il Poggio della Doganaccia e l'omonimo paese. Infine, nei vastissimi prati-pascoli dell'area viene fatto pascolare d'estate sia il bestiame bovino che ovino.\nDal paese e dai suoi dintorni si gode un vasto panorama su tutta l'alta valle della Lima e su buona parte della montagna pistoiese.\nMa un panorama ancora pi\u00f9 superbo sia verso la Toscana che l'Emilia \u00e8 quello che si ammira dal Passo della Croce Arcana."}
{"id": "2718059", "revid": "958185", "url": "https://it.wikipedia.org/wiki?curid=2718059", "title": "Max Joseph von Pettenkofer", "text": ""}
{"id": "2718066", "revid": "2147985", "url": "https://it.wikipedia.org/wiki?curid=2718066", "title": "Clotilde Marghieri", "text": "Cugina del poeta Carlo Betocchi, ha collaborato con \"Il Mattino\", \"Il Mondo\", il \"Corriere della Sera\", \"La Nazione\" e \"Il Gazzettino\", ma ha esordito nella letteratura piuttosto tardi, nel 1960.\nNel 1974 ha vinto il Premio Viareggio con \"Amati enigmi\", preceduto nel 1963 dal Premio Sebeto per \"Le educande di Poggio Gherardo\", e dal Premio Villa San Giovanni ricevuto nel 1970 per \"Il segno sul braccio\".\nDopo la morte della scrittrice, avvenuta nel 1981 all'et\u00e0 di 84 anni \u00e8 stato pubblicato il suo carteggio con Bernard Berenson."}
{"id": "2718067", "revid": "484362", "url": "https://it.wikipedia.org/wiki?curid=2718067", "title": "Territorio dell'Idaho", "text": "Il territorio dell'Idaho \u00e8 stato un territorio degli Stati Uniti esistito tra il 4 marzo 1863 e il 3 luglio 1890, quando fu ammesso all'Unione come Stato dell'Idaho.\nStoria.\nIl Territorio fu istituito ufficialmente il 4 marzo 1863 con un atto del Congresso, ed era formato da zone che appartenevano in parte al Territorio dell'Oregon, al territorio di Washington e al Territorio del Dakota: dai primi due provenivano le regioni ad ovest dal Continental Divide, dal terzo quelle ad est. Il Territorio originale comprendeva la maggior parte degli odierni Idaho, Montana e Wyoming.\nSebbene il Massacro di Bear River, avvenuto nell'odierna contea di Franklin, in Idaho, \u00e8 considerato la battaglia pi\u00f9 occidentale della guerra civile, il Territorio rimase relativamente stabile, incoraggiando cos\u00ec la colonizzazione.\nNel 1864 fu fondato il Territorio del Montana, che comprendeva la parte nordorientale del Territorio dell'Idaho, ad est della catena montuosa Bitterroot Range; parte della regione sudorientale torn\u00f2 inoltre al Territorio del Dakota.\nVerso la fine del decennio il Territorio divenne una destinazione per i democratici che avevano combattuto per gli Stati Confederati d'America durante la guerra civile; questi erano ben rappresentati nelle prime assemblee territoriali e spesso si scontrarono con i governatori repubblicani. La lotta politica divenne particolarmente accesa nel 1867, quando il governatore David W. Ballard dovette chiedere protezione alle truppe federali di Fort Boise; nel 1870, tuttavia, le tensioni si erano quasi del tutto placate.\nNel 1868, le aree ad est del 111\u00ba meridiano passarono al nuovo Territorio del Wyoming e il Territorio dell'Idaho assunse il confini dell'odierno Stato.\nLa scoperta dell'oro, dell'argento e di altre risorse naturali a partire da questo decennio e il completamento della prima ferrovia transcontinentale nel 1869 port\u00f2 molti nuovi abitanti nel Territorio, compresi lavoratori cinesi che erano impiegati nelle miniere. L'industria estrattiva continu\u00f2 ad aumentare il suo peso per tutta l'esistenza del Territorio; nell'ultimo decennio del secolo, ad esempio, l'Idaho esportava pi\u00f9 piombo di ogni altro stato.\nPoco dopo la creazione del Territorio, furono attivate linee di diligenze; le prime linee telegrafiche raggiunsero Franklin nel 1866 e Lewinston (prima citt\u00e0 nel nord) nel 1874. Gi\u00e0 nel 1865 erano attivi giornali a Lewinston, Boise e Silver City.\nLa capitale e la possibile divisione.\nLewinston fu la prima capitale territoriale, che dal 1865 fu trasferita a Boise. Dopo questa ricollocazione fu proposto di dividere il Territorio in due, ma il governatore Edward A. Stevenson convinse il presidente Grover Cleveland a non firmare, nel 1887, la legge che divideva il Territorio tra il Territorio di Washington e il Nevada.\nNel 1889, l'Universit\u00e0 dell'Idaho fu assegnata alla citt\u00e0 settentrionale di Moscow invece che alla meridionale Eagle Rock (oggi Idaho Falls), dove era inizialmente prevista, alleviando alcuni timori sentiti dai cittadini delle zone settentrionali.\nGovernatori.\nI governatori territoriali erano nominati dal Presidente degli Stati Uniti, ve ne furono in tutto 17."}
{"id": "2718080", "revid": "383470", "url": "https://it.wikipedia.org/wiki?curid=2718080", "title": "Franz Anton Bustelli", "text": ""}
{"id": "2718095", "revid": "203463", "url": "https://it.wikipedia.org/wiki?curid=2718095", "title": "Lista di telescopi spaziali", "text": ""}
{"id": "2718096", "revid": "300067", "url": "https://it.wikipedia.org/wiki?curid=2718096", "title": "Wayne Ellington", "text": ""}
{"id": "2718098", "revid": "216401", "url": "https://it.wikipedia.org/wiki?curid=2718098", "title": "Rabobank 2007 (ciclismo)", "text": ""}
{"id": "2718107", "revid": "36426", "url": "https://it.wikipedia.org/wiki?curid=2718107", "title": "Luigi Trezza", "text": "I primi lavori importanti furono il rilievo degli edifici di Michele Sammicheli e di Giulio Romano, svolti ancora prima di diventare ingegnere a soli diciannove anni.\nNel 1795 fece un viaggio per l'Italia, le cui mete principali furono Roma, Napoli, la Toscana e la Romagna: durante il viaggio annot\u00f2 tutto ci\u00f2 che poteva aiutarlo nella sua professione, in particolare schizzi e disegni di rilievi degli edifici visitati, prediligendo quelli rinascimentali e romani. Nel 1805 gli venne commissionato un progetto di restauro dell'Arena (che venne svolto solo in parte) e nel 1815 sovrintese insieme a Bartolomeo Giuliari agli scavi archeologici dell'anfiteatro veronese.\nAlla sua morte lasci\u00f2 i propri strumenti di lavoro al pi\u00f9 povero degli studenti d'architettura, mentre i suoi libri, manoscritti e disegni furono donati alla Biblioteca Civica di Verona."}
{"id": "2718109", "revid": "552355", "url": "https://it.wikipedia.org/wiki?curid=2718109", "title": "Lettera di Maest\u00e0", "text": ""}
{"id": "2718110", "revid": "767487", "url": "https://it.wikipedia.org/wiki?curid=2718110", "title": "Ari Hjelm", "text": "\u00c8 stato il primo giocatore a raggiungere le 100 presenze con la maglia della Nazionale finlandese."}
{"id": "2718111", "revid": "2108263", "url": "https://it.wikipedia.org/wiki?curid=2718111", "title": "Carlos Miguel FitzJames Stuart, XIV duca d'Alba", "text": "Biografia.\nInfanzia.\nCarlos Miguel FitzJames Stuart era figlio di Jacobo FitzJames Stuart, V duca di Berwick e Maria Teresa de Silva y Palafox, figlia di Pedro Fernandez de Silva, X duca di H\u00ecjar. Nato qualche giorno dopo la prematura morte del padre, ricevette prima il titolo di duca di Berwick, ereditando quello di duca d'Alba nel 1802.\nDa parte di padre discendeva da una branca della casa degli Stuart, essendo un suo avo, James FitzJames, I duca di Berwick, il figlio illegittimo di Giacomo II d'Inghilterra e Arabella Churchill, sorella del Duca di Marlborough. Il primo Duca di Berwick era stato esiliato dopo la Gloriosa Rivoluzione e aveva prestato servizio nell'esercito francese e in quello spagnolo; ricevette da Elisabetta Farnese alcuni terreni e mor\u00ec durante una battaglia colpito da una palla di cannone.\nMatrimonio.\nSpos\u00f2 la siciliana Rosalia Ventimiglia (1798-1868), dei Principi di Grammonte, dalla quale ebbe tre figli:\nDuca di Berwick e Alba.\nIn seguito alla prematura del fratello maggiore, Jacobo VI, duca di Berwick, eredit\u00f2 immediatamente il titolo ducale cui aggiunse nel 1802 quello di Duca d'Alba ereditandola da una sua lontana parente, Maria Teresa Cayetana de Silva. Insieme al titolo di Duca d'Alba, eredit\u00f2 quello di Grande di Spagna e dieci titoli comitali.\nMorte.\nIl Duca di Berwick e Alba mor\u00ec il 7 ottobre 1835 a Sion, Svizzera.\nDiscendenza.\nCarlos Miguel e Rosalia Ventimiglia ebbero tre figli:"}
{"id": "2718114", "revid": "1305772", "url": "https://it.wikipedia.org/wiki?curid=2718114", "title": "Punta Marmottere", "text": "La Punta Marmottere (3.384 \u00e8 una montagna delle Alpi Graie (sottosezione Alpi di Lanzo e dell'Alta Moriana) situata sul confine italo-francese. Sulla cartografia ufficiale francese la montagna \u00e8 nota come Mont Tour ed \u00e8 quotata 3385\u00a0m.\nLa porzione italiana della montagna appartiene al comune di Novalesa, quella francese \u00e8 divisa tra Bessans e Lanslebourg-Mont-Cenis; i confini dei tre comuni convergono sulla cima.\nDescrizione.\nLa Punta Marmottere \u00e8 collocata sullo spartiacque Dora Riparia-Arc; \u00e8 separata dalla vicina Punta Novalesa (3.319\u00a0m) da una largo avvallamento detritico e dalla Rocca Tour (3.175\u00a0m) da un colletto localmente denominato \"Passo delle Marmottere\".\nLa montagna presenta un versante nord-est detritico nella parte superiore e che pi\u00f9 a valle si affaccia su quanto rimane del Ghiacciaio del Rocciamelone con una balza rocciosa; il versante sud-ovest, rivolto verso la Val Cenischia, alterna invece tratti di sfasciumi a zone pi\u00f9 aspre e dirupate.\nIn vetta oltre a un cippo di confine eretto nel 1963 \u00e8 presente un modesto ometto di pietrame.\nIl punto culminante della montagna \u00e8 di una certa importanza topografica perch\u00e9 a partire dal Trattato di Parigi (1947) da esso il confine italo-francese si stacca dallo spartiacque principale e piega decisamente in direzione sud-ovest scendendo verso il Torrente Cenischia.\nIl confine torna a coincidere con lo spartiacque sul lato opposto della valle in prossimit\u00e0 della Punta Tricuspide (comune di Giaglione).\nAccesso alla vetta.\nLa vetta \u00e8 accessibile dalla Punta Novalesa per la detritica cresta sud-est oppure per il versante sud-occidentale partendo da un tornante della strada RN6 poco a valle del Colle del Moncenisio."}
{"id": "2718125", "revid": "1543377", "url": "https://it.wikipedia.org/wiki?curid=2718125", "title": "Eddie Adams", "text": " \nNel 2009 \u00e8 stato realizzato un documentario sulla sua vita, \"An Unlikely Weapons\" diretto da Susan Morgan.\nFotografo di guerra.\nAdams fu Marine durante la guerra di Corea, con il ruolo di fotografo di guerra. Uno dei suoi compiti era quello di fotografare tutta la Zona demilitarizzata coreana da parte a parte, immediatamente dopo la guerra. Per portare a termine questo incarico ci mise pi\u00f9 di un mese.\nFotografia vincitrice del premio Pulitzer.\nDurante il suo reportage sulla guerra in Vietnam per la Associated Press scatt\u00f2 la sua fotografia pi\u00f9 conosciuta, dove ritrae l'esecuzione di un prigioniero Vietcong, Nguy\u1ec5n V\u0103n L\u00e9m, da parte del capo della polizia del Vietnam del Sud, il generale Nguy\u1ec5n Ng\u1ecdc Loan: l'esecuzione avviene il 1\u00ba febbraio 1968 a Saigon, in mezzo alla strada, durante le prime fasi della offensiva del T\u00eat. Con essa vinse il premio Pulitzer per la fotografia 1969 e il premio World Press Photo, ma tempo dopo avr\u00e0 da dolersi per la notoriet\u00e0 acquisita da questa foto.\nSu Nguyen Ngoc Loan e sulla propria famosa fotografia, Adams scrisse sul \"Time\":\nAdams, dopo il clamore suscitato dalla foto, si scuser\u00e0 di persona col generale Nguyen e la sua famiglia per l'irreparabile danno che caus\u00f2 al loro onore. Quando Nguyen mor\u00ec, Adams lo chiam\u00f2 \"eroe\" per \"una giusta causa\".\nAdams una volta dichiar\u00f2: \"Avrei preferito diventare famoso per la serie di fotografie che scattai a 48 rifugiati vietnamiti che, salpati verso la Thailandia in cerca di asilo politico su una barca di 30 piedi, vennero riportati indietro, in mare aperto, dalla Marina thailandese\". Le fotografie, accompagnate da un rapporto scritto, aiutarono a persuadere il presidente statunitense Jimmy Carter riguardo alla necessit\u00e0 di offrire asilo ai vietnamiti che cercavano di fuggire dal paese su barche e barconi. Con questa serie di fotografie, pubblicata nel saggio \"The Boat of No Smiles\" dall'Associated Press, vinse la Robert Capa Gold Medal del Overseas Press Club, nel 1977. Adams rimarc\u00f2 che quest'ultima fotografia \"fece qualcosa di buono e nessuno si fece male.\"\nPremi.\nOltre al Pulitzer, Adams vinse pi\u00f9 di 500 premi, tra cui il George Polk Award for News Photography nel 1968, 1977 e 1978. Lo hanno premiato anche World Press Photo, NPPA, Sigma Delta Chi, Overseas Press Club, e molte altre organizzazioni\nIl lascito di Adams continua attraverso Barnstorm: The Eddie Adams Workshop, il laboratorio (workshop) fotografico aperto nel 1988.\nAdams mor\u00ec a New York City per le complicazioni della sclerosi laterale amiotrofica, conosciuta anche come morbo di Lou Gehrig.\nEddie Adams Photographic Archive.\nL'archivio fotografico di Eddie Adams \u00e8 nato da una donazione della sua vedova, Alyssa Adams, al Dolph Briscoe Center for American History, avente sede nell'Universit\u00e0 del Texas. L'archivio di documenti sulla sua carriera include la foto \"Esecuzione a Saigon\", la foto con cui vinse il Premio Pulitzer. L'Eddie Adams Photographic Archive, racchiuso in un edificio lungo 70 metri, include diapositive, negativi, stampe, materiali audio e video, articoli di giornale, diari, biglietti e appunti. Oltre al notevole reportage sulla guerra in Vietnam, la collezione include i suoi approfonditi lavori sui poveri in America, sui senzatetto, su Madre Teresa di Calcutta, sul Brasile, sulle societ\u00e0 alternative, sulle dimostrazioni contro la guerra e sui disordini di piazza. Inoltre ci sono i ritratti di persone che hanno fatto la storia di quegli anni, come Ronald Reagan, Fidel Castro, Malcolm X, Clint Eastwood, Bette Davis, Bill Cosby e Jerry Lewis. A rimpinguare la collezione Adams hanno contribuito anche le donazioni di molti suoi colleghi conosciuti al Briscoe Center, tra cui David Hume Kennerly, Dirck Halstead, Wally McNamee, Diana Walker, Dick Swanson, Flip Schulke, e Cynthia Johnson."}
{"id": "2718132", "revid": "287204", "url": "https://it.wikipedia.org/wiki?curid=2718132", "title": "Maciel (Paraguay)", "text": "Maciel \u00e8 un centro abitato del Paraguay, situato nel dipartimento di Caazap\u00e1, a 9 km dal capoluogo Caazap\u00e1 e a 248\u00a0km dalla capitale del paese, Asunci\u00f3n.\nOrigine del nome.\nIl nome deriva da quello del Colonnello Manuel Antonio Maciel, eroe della guerra della Triplice Alleanza. Originariamente il paese era chiamato \"San Francisco\".\nPopolazione.\nAl censimento del 2002 Maciel contava una popolazione urbana di 431 abitanti (3.957 nel distretto), secondo i dati della \"Direcci\u00f3n General de Estad\u00edstica, Encuestas y Censos\".\nStoria.\nMaciel fu fondata nel 1892; divenne indipendente da Caazap\u00e1 il 24 aprile 1918. La sua importanza \u00e8 dovuta essenzialmente alla sua stazione ferroviaria, ora in completo abbandono, che costituiva il solo collegamento tra Asunci\u00f3n ed il capoluogo del distretto, raggiungibile con una pista di terra battuta lunga 9 km."}
{"id": "2718133", "revid": "62004", "url": "https://it.wikipedia.org/wiki?curid=2718133", "title": "Manchester City F.C. 2009-2010", "text": ""}
{"id": "2718137", "revid": "62004", "url": "https://it.wikipedia.org/wiki?curid=2718137", "title": "AS Monaco FC 1997-1998", "text": ""}
{"id": "2718139", "revid": "62004", "url": "https://it.wikipedia.org/wiki?curid=2718139", "title": "AS Monaco FC 1996-1997", "text": ""}
{"id": "2718142", "revid": "62004", "url": "https://it.wikipedia.org/wiki?curid=2718142", "title": "AS Monaco FC 1993-1994", "text": ""}
{"id": "2718146", "revid": "62004", "url": "https://it.wikipedia.org/wiki?curid=2718146", "title": "AS Monaco FC 1977-1978", "text": ""}
{"id": "2718150", "revid": "287204", "url": "https://it.wikipedia.org/wiki?curid=2718150", "title": "Seattle SuperSonics 2000-2001", "text": "La stagione 2000-01 dei Seattle SuperSonics fu la 34\u00aa nella NBA per la franchigia.\nI Seattle SuperSonics arrivarono quinti nella \"Pacific Division\" della \"Western Conference\" con un record di 44-38, non qualificandosi per i play-off."}
{"id": "2718152", "revid": "767487", "url": "https://it.wikipedia.org/wiki?curid=2718152", "title": "J\u00f6rg Faerber", "text": "Biografia.\nHa studiato presso la \"Hochschule f\u00fcr Musik\" della sua citt\u00e0 natale ed inizi\u00f2 la sua carriera a Stoccarda dirigendo l'orchestra del teatro della citt\u00e0.\nDiresse poi la \"W\u00fcrttembergisches Kammerorchester\" di Heilbronn, dove rimase per pi\u00f9 di 40 anni.\nNel corso della sua attivit\u00e0 di direttore si \u00e8 particolarmente distinto come interprete del repertorio barocco.\nFaerber continu\u00f2 a dirigere l'orchestra fino ai primi anni del XXI secolo.\nInizi\u00f2 una lunga collaborazione con la Vox negli anni sessanta, realizzando moltissime registrazioni.\nSi \u00e8 sempre distinto come interprete acuto della musica barocca ed ha inciso per le pi\u00f9 importanti etichette discografiche, come EMI e RCA."}
{"id": "2718157", "revid": "1543377", "url": "https://it.wikipedia.org/wiki?curid=2718157", "title": "Athletic Club 1956-1957", "text": "La pagina racchiude la rosa dell'Athletic Club nella stagione 1956-57\nRosa.\n \n \n \n \n \n \nStaff tecnico.\n\"Come da politica societaria la squadra \u00e8 composta interamente da giocatori nati in una delle sette province di Euskal Herria o cresciuti calcisticamente nel vivaio di societ\u00e0 basche.\""}
{"id": "2718161", "revid": "729019", "url": "https://it.wikipedia.org/wiki?curid=2718161", "title": "Cosmodromo di Kapustin Jar", "text": "Kapustin Jar () \u00e8 una base di lancio per razzi appartenuta prima all'Unione Sovietica e poi alla Russia; si trova nell'Oblast' di Astrachan', tra Volgograd e Astrachan'. La base fu fondata il 13 maggio 1946 e all'inizio utilizzava materiali e tecnologie della sconfitta Germania nazista. Il primo missile che fu lanciato da questa base nel 1947 fu una V2 catturata ai tedeschi. In seguito la base fu adoperata sia per lanci di missili per uso militare che di razzi-sonda per ricerche scientifiche.\nNel 1948 venne fondata vicino alla base la citt\u00e0 di Znamensk, per fornire alloggio e supporto logistico al personale impiegato nella base. Inizialmente fu una citt\u00e0 chiusa, inaccessibile agli stranieri e non segnata sulle mappe.\nLa base fu scoperta dai servizi segreti statunitensi grazie alle rivelazioni di scienziati tedeschi ritornati in Occidente e fu confermata dai voli di aerei spia, il primo dei quali avvenne nel 1953 ad opera di un aereo Canberra della Royal Air Force. Negli anni successivi la base si svilupp\u00f2 ulteriormente e nel 1968 divenne un cosmodromo, funzione che ha mantenuto fino ad oggi con un'interruzione tra il 1988 e il 1998.\nA Kapustin Yar sono avvenuti nell'era sovietica numerosi avvistamenti di UFO e per questo motivo \u00e8 stata soprannominata la \"Roswell russa\"."}
{"id": "2718163", "revid": "110157", "url": "https://it.wikipedia.org/wiki?curid=2718163", "title": "Goch", "text": "Goch \u00e8 una citt\u00e0 di abitanti della Renania Settentrionale-Vestfalia, in Germania.\nAppartiene al distretto governativo (\"Regierungsbezirk\") di D\u00fcsseldorf e al circondario (\"Kreis\") di Kleve (targa KLE).\nGoch si fregia del titolo di \"Media citt\u00e0 di circondario\" (\"Mittlere kreisangeh\u00f6rige Stadt\")."}
{"id": "2718168", "revid": "767487", "url": "https://it.wikipedia.org/wiki?curid=2718168", "title": "Jerry Bohlander", "text": "\u00c8 noto per le sue presenze alla UFC, di cui \u00e8 stato un campione. \u00c8 stato membro della famosa squadra di lotta dei Lion's Den insieme ad altri combattenti tra cui Ken Shamrock, Guy Mezger e Frank Shamrock. Bohlander era considerato uno dei migliori combattenti durante la sua presenza con la UFC.\nJerry Bohlander \u00e8 attualmente un istruttore al Cage Combat Training Center di Napa, un circolo affiliato alla Napa Judo."}
{"id": "2718171", "revid": "599013", "url": "https://it.wikipedia.org/wiki?curid=2718171", "title": "Ignacio Azkarate", "text": "Carriera.\nClub.\nDopo aver esordito in prima squadra con l'Indautxu, passa prima al Barakaldo, e poi all'Athletic Bilbao, con cui debutta in Primera Divisi\u00f3n spagnola nella stagione 1953-1954, nella partita Athletic Bilbao- (1-1) del 21 marzo 1954, in cui sigla anche il gol del pareggio.\nCon i \"Rojiblancos \" trascorse quattro stagioni in cui vinse un campionato e due Coppe del Re, concludendovi la carriera nel 1957."}
{"id": "2718172", "revid": "28721343", "url": "https://it.wikipedia.org/wiki?curid=2718172", "title": "Giovanni Minio da Morrovalle", "text": ""}
{"id": "2718174", "revid": "110157", "url": "https://it.wikipedia.org/wiki?curid=2718174", "title": "Kalkar", "text": "Kalkar \u00e8 una citt\u00e0 di abitanti della Renania Settentrionale-Vestfalia, in Germania.\nAppartiene al distretto governativo (\"Regierungsbezirk\") di D\u00fcsseldorf e al circondario (\"Kreis\") di Kleve (targa KLE)."}
{"id": "2718180", "revid": "124568210", "url": "https://it.wikipedia.org/wiki?curid=2718180", "title": "Giovanni da Morrovalle", "text": "Biografia.\nLa prima notizia su Giovanni da Morrovalle risale al 1283, quando \u00e8 documentata la sua presenza all'Universit\u00e0 di Parigi come studente presso la facolt\u00e0 di teologia; nel 1287 Giovanni viene chiamato, insieme a cinque maestri e ad un altro baccelliere dell'Ordine, ad esaminare alcune proposizioni di Pietro di Giovanni Olivi. Nel 1289, finalmente, Giovanni ottiene il titolo di maestro reggente in Teologia. Nel 1290 si trova ancora a Parigi, dove viene incaricato dal cardinale Caetani di comunicare insieme ad Egidio Romano la sospensione provvisoria dall'insegnamento di Enrico di Gand.\nNel 1291 Giovanni da Morrovalle viene chiamato dal francescano papa Niccol\u00f2 IV a trasferirsi alla Curia romana, dove dovr\u00e0 affiancare il maestro del sacro palazzo apostolico.\nIl 4 aprile 1292 muore il papa Niccol\u00f2 IV e si apre un lungo conclave, che terminer\u00e0 soltanto nel luglio 1294, quando viene eletto l'eremita Pietro da Morrone, che assume il nome pontificale di Celestino V. Gi\u00e0 nel dicembre successivo, dopo la rinuncia da parte di Celestino, viene eletto papa Benedetto Caetani, con il nome di Bonifacio VIII.\nGiovanni da Morrovalle viene scelto come ministro provinciale dei Francescani per le Marche.\nNel 1295 il papa costringe Raimondo Gaufridi, alle dimissioni da ministro generale dell'Ordine francescano. Nel capitolo generale di Anagni dell'anno successivo, Giovanni da Morrovalle viene eletto nuovo ministro generale. Secondo Giorgio Vasari, sar\u00e0 lui, poco dopo il 1296, a commissionare a Giotto gli affreschi con le storie della vita di san Francesco nella basilica superiore di Assisi.\nNel 1297 Giovanni \u00e8 inviato da Bonifacio VIII come legato pontificio insieme a Niccol\u00f2 Boccasino, maestro generale dell'Ordine dei predicatori, in Francia e poi in Inghilterra e nelle Fiandre, per tentare la riappacificazione dei primi due Paesi.\nNel concistoro del 15 dicembre 1302 viene creato cardinale vescovo di Porto e Santa Rufina; dopo la sua ascesa cardinalizia continua a governare l'Ordine come vicario generale fino al capitolo generale celebrato ad Assisi nel 1304.\nPartecipa al conclave del 1303, in cui si elegge papa Benedetto XI e a quello successivo che elegge nel 1304-1305 papa Clemente V. Decano del Collegio Cardinalizio nel 1311, partecipa poi al Concilio di Vienne nel 1311-1312.\nSi ricorda la sua coraggiosa difesa della memoria di Bonifacio VIII contro gli attacchi di Filippo il Bello.\nGiovanni da Morrovalle mor\u00ec ad Avignone e l\u00ec \u00e8 sepolto nella chiesa dei Francescani."}
{"id": "2718181", "revid": "4711", "url": "https://it.wikipedia.org/wiki?curid=2718181", "title": "Elitzur Ashkelon", "text": ""}
{"id": "2718182", "revid": "217591", "url": "https://it.wikipedia.org/wiki?curid=2718182", "title": "Kevelaer", "text": "Kevelaer (in basso tedesco \"Kevern\") \u00e8 una citt\u00e0 di 28.296 abitanti appartenente al circondario di Kleve, nella Renania Settentrionale-Vestfalia, in Germania (targa KLE).\nMeta di pellegrinaggi cristiani in Europa nord-occidentale, ogni anno pi\u00f9 800.000 pellegrini, soprattutto tedeschi ed olandesi, visitano Kevelaer per onorare la Vergine Maria.\nLa citt\u00e0 partecipa al gemellaggio internazionale ed \u00e8 gemellata con Bury St Edmunds, nel Regno Unito.\nKevelaer si fregia del titolo di \"Media citt\u00e0 di circondario\" (\"Mittlere kreisangeh\u00f6rige Stadt\").\nCultura.\nArchitetture religiose.\nEssendo meta di pellegrinaggio, la citt\u00e0 offre numerose chiese, create nel corso degli ultimi 350 anni, come la Basilica di Santa Maria (\"Marienbasilika\"), costruita fra il 1858 ed il 1864. La navata centrale e dei transetti nord e sud sono state realizzate secondo i piani dall'architetto Vincenz Statz. La costruzione della torre occidentale alta oltre 90m, \u00e8 iniziata nel 1883 e portata a termine un anno dopo. Nel 1923 la chiesa fu elevata al rango di basilica minore."}
{"id": "2718184", "revid": "121145870", "url": "https://it.wikipedia.org/wiki?curid=2718184", "title": "Partito Comunista dello Sri Lanka", "text": "Il Partito Comunista dello Sri Lanka (in singalese \u0dc1\u0dca\u200d\u0dbb\u0dd3 \u0dbd\u0d82\u0d9a\u0dcf\u0dc0\u0dda \u0d9a\u0ddc\u0db8\u0dd2\u0dba\u0dd4\u0db1\u0dd2\u0dc3\u0dca\u0da7\u0dca \u0db4\u0d9a\u0dca\u0dc2\u0dba; in tamil \u0b87\u0bb2\u0b99\u0bcd\u0b95\u0bc8 \u0b95\u0bae\u0bcd\u0baf\u0bc2\u0ba9\u0bbf\u0bb8\u0bcd\u0b9f\u0bcd \u0b95\u0b9f\u0bcd\u0b9a\u0bbf) \u00e8 un partito politico comunista dello Sri Lanka. Alle ultime elezioni legislative, tenutesi il 2 aprile 2004, il partito era parte dell'Alleanza della Libert\u00e0 del Popolo Unito che ha ottenuto 45.6% dei suffragi e 105 dei 225 seggi.\nStoria.\nIl CPSL fu fondato come Partito Comunista di Ceylon nel 1943, come continuazione del Partito Socialista Unito che si era formato su iniziativa della fazione filo-sovietica del Lanka Sama Samaja e che era stato vietato dalle autorit\u00e0 coloniali.\nIl Partito Socialista Unito e poi il Partito Comunista furono inizialmente guidati dal Dr. S.A. Wickremesinghe.\nNel 1952 la moglie di Wickremesinghe, Doreen Young Wickremasinghe, ex leader del Movimento Suriya-Mal, fu eletta nel parlamento singalese.\nNel 1963 il Partito Comunista, Lanka Sama Samaja Party e il Mahajana Eksath Peramuna formarono il Fronte della Sinistra Unita il quale si scisse nel 1964 quando l'allora Primo Ministro Bandaranaike offr\u00ec ministeri al LSSP e al Partito Comunista.\nA met\u00e0 degli anni Sessanta il Dipartimento di Stato americano stim\u00f2 il numero di iscritti al partito in circa 1900.\nNel 1968, il partito comunista si un\u00ec al LSSP ed al SLFP per formare il Fronte Unito. Nel governo del 1970, Pieter Keuneman divenne Ministro dell'edilizia e B.Y. Tudawe, vice-ministro dell'istruzione. Tuttavia una fazione del partito, guidata da S. A. Wickremasinghe e Indika Gunawardena, mantenne una linea di supporto critico al governo.\nIn seguito alle elezioni generali del 1977, per la prima volta in mezzo secolo, il Partito Comunista non ottenne rappresentanza parlamentare, ottenendo solo il 2% dei suffragi. Tuttavia, in seguito ad un ricorso successivo, Sarath Muttetuwegama fu eletto nel seggio di Kalawana.\nSuccessivamente il partito comunista entr\u00f2 nell'Alleanza del Popolo, il fronte guidato dal SLFP. Quando questo accanton\u00f2 l'Alleanza del Popolo per formare l'Alleanza della Libert\u00e0 del Popolo Unito (UPFA) insieme al Janatha Vimukthi Peramuna in vista delle elezioni legislative del 2004, il Partito Comunista e il LSSP rimasero inizialmente fuori. Il partito, comunque, firm\u00f2 successivamente un memorandum con l'UPFA e partecip\u00f2 alle elezioni nella sua piattaforma. Il partito non si ritiene, comunque, membro dell'alleanza.\nIl partito ottenne un parlamentare nel 2004, il segretario generale D.E.W. Gunasekara. Gunasekara contava di divenire lo speaker del Parlamento singalese, ma perse per una manciata di voti. Gunasekara divenne quindi Ministro degli Affari Costituzionali.\nGiovanile.\nLa sezione giovanile del partito \u00e8 la Federazione Giovanile Comunista, che \u00e8 membro della Federazione della Giovent\u00f9 Mondiale Democratica.\nPubblicazioni.\nPer molti anni il Partito ha pubblicato \"Aththa\" (Verit\u00e0), un giornale in Sinhala, che divenne parte del dibattito culturale popolare. Il suo organo in inglese era il settimanale \"Forward\".\nManifestazioni del Primo Maggio.\nIl Partito Comunista, il Lanka Sama Samaja Party e il Fronte Democratico di Sinistra hanno celebrato insieme la Festa del 1\u00ba maggio del Fronte Popolare Socialista a Kirullepone, Colombo il 1\u00ba maggio 2008."}
{"id": "2718186", "revid": "217830", "url": "https://it.wikipedia.org/wiki?curid=2718186", "title": "Gran Premio motociclistico del Giappone 1996", "text": "Il Gran Premio motociclistico del Giappone 1996 fu il terzo appuntamento del motomondiale 1996. Si svolse il 21 aprile sul circuito di Suzuka e registr\u00f2 le vittorie di Norifumi Abe su Yamaha nella classe 500, di Max Biaggi nella classe 250 e di Masaki Tokudome nella classe 125."}
{"id": "2718187", "revid": "110157", "url": "https://it.wikipedia.org/wiki?curid=2718187", "title": "Rees (Germania)", "text": "Rees \u00e8 una citt\u00e0 di 22.465 abitanti della Renania Settentrionale-Vestfalia, in Germania.\nAppartiene al distretto governativo (\"Regierungsbezirk\") di D\u00fcsseldorf e al circondario (\"Kreis\") di Kleve (targa KLE)."}
{"id": "2718188", "revid": "46291", "url": "https://it.wikipedia.org/wiki?curid=2718188", "title": "Allium tuberosum", "text": "Allium tuberosum (), detto aglio cinese o erba cipollina cinese in alcune zone dell'Italia, \u00e8 una pianta bulbosa perenne della famiglia delle Amaryllidaceae.\nDistribuzione e habitat.\nLa pianta, originaria della Cina e dell'India, \u00e8 oggi coltivata come ortaggio in tutta l'Asia e in Europa.\n\u00c8 una pianta infestante che produce numerosi e minuscoli semi neri; in Australia \u00e8 stata inserita nell'elenco delle specie invasive. \u00c8 difficile da estirpare perch\u00e9 produce molti bulbilli nell'apparato radicale.\nCresce in zone incolte e prative.\nUsi.\nLe foglie sono apprezzate per le loro propriet\u00e0 stimolanti e depurative."}
{"id": "2718192", "revid": "110157", "url": "https://it.wikipedia.org/wiki?curid=2718192", "title": "Straelen", "text": "Straelen \u00e8 una citt\u00e0 di 15.655 abitanti della Renania Settentrionale-Vestfalia, in Germania, appartenente al distretto governativo (\"Regierungsbezirk\") di D\u00fcsseldorf e al circondario (\"Kreis\") di Kleve (targa KLE). Vi si trova la sede principale della Bofrost."}
{"id": "2718194", "revid": "599013", "url": "https://it.wikipedia.org/wiki?curid=2718194", "title": "Ignacio Garate", "text": "Carriera.\nClub.\nFratello minore di Francisco Garate, esordisce in prima squadra con il Cultural Durango, passando prima all'Erandio, e poi all'Athletic Bilbao, con cui debutta in Primera Divisi\u00f3n spagnola nella stagione 1953-1954, nella partita Athletic Bilbao-Celta Vigo (9-4) dell'8 ottobre 1950, in cui sigla anche un gol.\nDopo due stagioni con i \"Rojiblancos\", viene ceduto all'Osasuna e poi al Real Murcia.\nNel 1954 si accasa al Deportivo La Coruna, con cui disputa altri due anni nel massimo campionato spagnolo, tornando poi all'Athletic, con cui conclude la carriera nel 1958."}
{"id": "2718199", "revid": "767487", "url": "https://it.wikipedia.org/wiki?curid=2718199", "title": "Pizzo di Vogorno", "text": "Il Pizzo di Vogorno (2.442\u00a0) \u00e8 una montagna delle Alpi Ticinesi e del Verbano nelle Alpi Lepontine. Poco a nor-est si erge il Poncione di Piotta.\nDescrizione.\nSi trova nel Canton Ticino. Sovrasta il Lago di Vogorno, bacino idroelettrico creato dalla diga. Si pu\u00f2 salire sulla vetta partendo dalla Capanna Borgna a (1.919\u00a0m)."}
{"id": "2718200", "revid": "287204", "url": "https://it.wikipedia.org/wiki?curid=2718200", "title": "Bedburg-Hau", "text": "Bedburg-Hau \u00e8 un comune di 13.219 abitanti della Renania Settentrionale-Vestfalia, in Germania.\nAppartiene al distretto governativo (\"Regierungsbezirk\") di D\u00fcsseldorf e al circondario (\"Kreis\") di Kleve (targa KLE)."}
{"id": "2718203", "revid": "111319", "url": "https://it.wikipedia.org/wiki?curid=2718203", "title": "Fabio Magnoni", "text": ""}
{"id": "2718206", "revid": "110157", "url": "https://it.wikipedia.org/wiki?curid=2718206", "title": "Issum", "text": "Issum \u00e8 un comune di 11.949 abitanti della Renania Settentrionale-Vestfalia, in Germania.\nAppartiene al distretto governativo (\"Regierungsbezirk\") di D\u00fcsseldorf e al circondario (\"Kreis\") di Kleve (targa KLE)."}
{"id": "2718208", "revid": "339392", "url": "https://it.wikipedia.org/wiki?curid=2718208", "title": "Coppa d'Austria (calcio femminile)", "text": ""}
{"id": "2718209", "revid": "110157", "url": "https://it.wikipedia.org/wiki?curid=2718209", "title": "Kerken", "text": "Kerken \u00e8 un comune di 12.757 abitanti della Renania Settentrionale-Vestfalia, in Germania.\nAppartiene al distretto governativo (\"Regierungsbezirk\") di D\u00fcsseldorf e al circondario (\"Kreis\") di Kleve (targa KLE)."}
{"id": "2718210", "revid": "339392", "url": "https://it.wikipedia.org/wiki?curid=2718210", "title": "Supercoppa d'Austria (calcio femminile)", "text": ""}
{"id": "2718215", "revid": "599013", "url": "https://it.wikipedia.org/wiki?curid=2718215", "title": "Christian Cellay", "text": ""}
{"id": "2718219", "revid": "287204", "url": "https://it.wikipedia.org/wiki?curid=2718219", "title": "Angelo Victoriano", "text": ""}
{"id": "2718220", "revid": "46291", "url": "https://it.wikipedia.org/wiki?curid=2718220", "title": "Agastache rugosa", "text": "La menta coreana (\"Agastache rugosa\" , 1891), chiamato anche l'issopo coreano, \u00e8 una pianta erbacea perenne asiatica. Appartiene alla famiglia Lamiaceae.\nCresce in zone ripariali e nei prati di montagna.\n\u00c8 diffusa in Corea, Manciuria, Cina e Siberia orientale."}
{"id": "2718223", "revid": "1447618", "url": "https://it.wikipedia.org/wiki?curid=2718223", "title": "Disney magico artista 3D", "text": "Disney magico artista 3D \u00e8 un gioco per Microsoft Windows della serie \"Disney magico artista\". Pi\u00f9 che un gioco, \u00e8 una versione di un programma da disegno adatto ai bambini, con la comparsa dei famosi personaggi Disney. L'applicazione consente molte operazioni di disegno: matita, penna, gomma, acquerello, ambienti e animazioni create dal giocatore. In ogni caso \u00e8 possibile chiedere aiuto per il disegno cliccando su un bottone. Una voce narrante o una didascalia dar\u00e0 spiegazioni su come fare. Tutti i disegni possono essere raggruppati in cartelle e salvate poi sull'Hard Disk, nella cartella dove si \u00e8 installato il gioco. Il gioco inoltre consente di caricare i disegni, modificarli, rinominarli od eliminarli. Con una stampante o uno scanner inoltre \u00e8 possibile stampare i disegni (ad esempio per ricordo o per colorarli manualmente, stampandoli in bianco e nero) o acquisire quelli cartacei e svilupparli col programma successivamente."}
{"id": "2718224", "revid": "33921", "url": "https://it.wikipedia.org/wiki?curid=2718224", "title": "Stephen Leather", "text": "Ha lavorato per programmi televisivi come London's Burning, The Knock, e la serie Murder in Mind della BBC. Leather \u00e8 uno degli autori pi\u00f9 venduti su Amazon Kindle, ed \u00e8 stato il secondo autore britannico pi\u00f9 venduto a livello mondiale su Kindle nel 2011. Quell'anno ha venduto 500.000 eBook, ed \u00e8 stato nominato come una delle 100 persone pi\u00f9 influenti nel mondo editoriale britannico dalla rivista The Bookseller.\nBiografia.\nLeather \u00e8 nato a Manchester. \u00c8 cresciuto a Sale e a Chorlton-cum-Hardy, ed ha frequentato la Manchester Grammar School. Ha frequentato la Bath University, dove ha conseguito una laurea in Biochimica nel 1978.\nLeather ha lavorato come biochimico per la ICI, ha spalato calcare in una cava, ha lavorato come panettiere, benzinaio, barman, ed ha lavorato per l'Agenzia delle Entrate. Ha iniziato la sua carriera di scrittore come giornalista, lavorando per giornali come il Glasgow Herald, Daily Mirror, The Times, Daily Mail, e il South China Morning Post di Hong Kong.\nCarriera come scrittore.\nLeather ha iniziato a scrivere quando era all'universit\u00e0, tuttavia \"non \u00e8 mai riuscito ad andare oltre un paio di pagine\" ed ha iniziato a scrivere a tempo pieno solo quando lavorava come giornalista da pi\u00f9 di dieci anni.\nIl suo primo romanzo, \"Pay Off\", \u00e8 stato scritto mentre lavorava ancora presso il \"Daily Mirror\". \u00c8 stato pubblicato dalla HarperCollins. Il romanzo \u00e8 un thriller il cui protagonista \u00e8 un banchiere d'affari che si vendica di due gangster che hanno ucciso suo padre. Il libro \u00e8 ambientato in Scozia, dove Leather ha lavorato per cinque anni quando scriveva per il \"Glasgow Herald\".\nIl suo secondo romanzo, \"The Fireman\", \u00e8 stato scritto mentre stava lavorando come redattore d'impresa per il \"South China Morning Post\". Nel romanzo, un giornalista di tabloid britannico viaggia ad Hong Kong per scoprire perch\u00e9 la sorella si \u00e8 suicidata. Entrambi i romanzi, e il suo terzo, \"Hungry Ghost\", sono stati pubblicati dalla HarperCollins.\nLeather ha scritto il suo quarto romanzo, \"The Chinaman\", mentre lavorava come redattore di notizie notturne per il \"Times\" a Londra. A quel tempo, la campagna di bombardamenti dell'Esercito Repubblicano Irlandese era al suo apice, e nel libro \"The Chinaman\", un uomo vietnamita perde la sua famiglia in un attacco liberamente tratto dal bombardamento del grande magazzino Harrods a Londra. Dopo essere stato allontanato dalle autorit\u00e0, l'uomo, un ex assassino Viet Cong, si reca in Irlanda e d\u00e0 la caccia agli uomini responsabili dell'attacco.\n\"The Chinaman\" \u00e8 stato il romanzo di successo di Leather. Nel 1992, la Hodder &amp; Stoughton ha pagato una somma a sei cifre per i diritti nel Regno Unito per \"The Chinaman\" e il romanzo successivo, \"The Vets\", e la Pocket Books ha pagato una somma simile per i diritti negli Stati Uniti, dando a Leather la possibilit\u00e0 di diventare uno scrittore a tempo pieno.\nOpere pubblicate.\nI romanzi di Leather spesso trattano temi di criminalit\u00e0, prigionia, il servizio militare e il terrorismo. In genere sono ambientati a Londra e nell'Estremo Oriente. All'inizio della sua carriera come scrittore, Leather scriveva thriller indipendenti, ma in seguito ha iniziato a sviluppare i suoi personaggi e le trame attraverso la serie, con generi leggermente diversi. Il personaggio principale di una serie, Dan \u201cSpider\u201d Shepherd \u00e8 apparso in dieci dei thriller di Leather. Un'altra serie, \"Jack Nightingale\", parla di un ex negoziatore che diventa un investigatore privato.\nLa serie di Dan \u201cSpider\u201d Shepherd.\nNel 2004, Leather visita la prigione di Durham e la prigione di Belmarsh in Inghilterra, per condurre delle ricerche per il suo libro \"Hard Landing\". La prigione di Belmarsh \u00e8 un carcere di massima sicurezza dove sono detenuti la maggior parte dei terroristi del paese e i criminali pi\u00f9 violenti. In \"Hard Landing\" fa la sua prima apparizione il personaggio di Dan Shepherd. Dan Shepherd \u00e8 un ex soldato delle forze speciali che deve andare in un carcere di massima sicurezza sotto copertura per intrappolare un trafficante di droga che svolge le sue operazioni da dietro le sbarre. Il libro \u00e8 stato pubblicato nel 2004 dalla Hodder &amp; Stoughton. \"Hard Landing\" \u00e8 stato il quarto eBook pi\u00f9 venduto nel Regno Unito nel 2011. Le vendite sono state favorite dal fatto che l'editore ha ridotto il prezzo dell'eBook su Amazon a 49 \u00a3.\nLeather ha fatto un lungo giro nelle carceri a seguito della pubblicazione di \"Hard Landing\", parlando ai detenuti della lettura e della scrittura creativa. I libri di Leather sono al secondo posto tra i pi\u00f9 letti dai detenuti nel Regno Unito, dopo quelli dell'autore John Grisham. Hard Landing \u00e8 stato anche nominato agli Ian Fleming Steel Dagger Award nel 2004. Il secondo libro di Spider Shepherd, \"Soft Target\", parla dei terroristi islamici, e di quattro attentatori suicidi che attaccano la metropolitana di Londra.\n\"Soft target\" \u00e8 stato pubblicato nel febbraio 2005. Il 7 luglio dello stesso anno, c'\u00e8 stato un attacco terroristico quasi identico a Londra, quando quattro terroristi islamici hanno fatto esplodere quattro bombe, di cui tre in rapida successione, a bordo dei treni della metropolitana di Londra in tutta la citt\u00e0, e una quarta su un autobus a due piani in Tavistock Square. Negli attacchi, 52 civili e i quattro attentatori hanno perso la vita, e pi\u00f9 di 700 persone sono rimaste ferite.\nIn \"Soft Target\", Dan Shepherd uccide un kamikaze sparandogli alla testa su una piattaforma della metropolitana. Il 22 luglio 2005, presso la stazione di Stockwell, la polizia ha ucciso un uomo brasiliano sospettato di essere coinvolto in un attentato suicida. Nel terzo libro della serie, \"Cold Kill\", Shepherd \u00e8 sulle tracce dei terroristi che hanno intenzione di far saltare in aria un treno Eurostar mentre viaggia sotto la Manica da Londra a Parigi. \"Cold Kill\" \u00e8 stato nominato come Miglior Romanzo nel 2007 dagli Scrittori di Thriller. Per l'ottavo libro della serie Spider Shepherd, \"Fair Game\", Leather ha passato sedici giorni su una delle pi\u00f9 grandi navi portacontainer del mondo, navigando dalla Malaysia al Regno Unito. Durante il viaggio ha scritto cinquantamila parole del romanzo, che parla di un complotto terroristico per ottenere una bomba nucleare sporca nel Regno Unito.\nDurante il corso della serie, Shepherd invecchia in tempo reale. Ha 39 anni nel libro del 2013, \"True Colours\". Shepherd cambia anche lavoro nel corso dei dieci romanzi. Comincia come poliziotto sotto copertura che lavora per una unit\u00e0 d'\u00e9lite, poi si trasferisce per lavorare per la Serious Organised Crime Agency e poi inizia a lavorare per il MI5, i Servizi di Sicurezza della Gran Bretagna.\nLa serie di Jack Nightingale.\nNel 2010, la Hodder &amp; Stoughton ha pubblicato il primo di una nuova serie di Stephen Leather, che ha per protagonista il detective soprannaturale Jack Nightingale. Nightfall racconta di come Nightingale scopre di essere stato adottato alla nascita e che suo padre biologico \u00e8 un satanista che ha venduto l'anima di Nightingale ad un demone dell'inferno. A partire dall'aprile 2013, pubblica quattro libri della serie: Nightfall, Midnight, Nightmare e Nightshade.\nDistribuzione su Amazon Kindle.\nLeather \u00e8 diventato famoso nel mercato Kindle di Amazon nel 2010. Amazon UK aveva aperto un negozio di eBook appena prima di Natale. Leather, sapendo che le persone che acquistano eBook avrebbero cercato un buon affare, ha ridotto il prezzo dei suoi libri al prezzo minimo per gli scrittori indipendenti per avere i suoi libri nella top ten. Poi ha fatto pubblicit\u00e0 ai suoi libri su popolari social network come Facebook e Twitter.\nIl suo eBook autopubblicato, \"The Basement\", che parla di un serial killer di New York, \u00e8 stato per diverse settimane in cima alla classifica di vendita di Kindle nel Regno Unito, ed anche negli Stati Uniti dopo che Amazon Encore \u00e8 subentrato nella pubblicazione. All'inizio del 2011, i suoi libri \"The Basement\", \"Hard Landing\", e il suo romanzo sui vampiri \"Once Bitten\" hanno occupato i primi tre posti nella classifica di vendita di Kindle nel Regno Unito, un'impresa in cui \u00e8 riuscito solo Stieg Larsson con la sua trilogia di \"Uomini che odiano le donne\".\nNel 2011 Leather \u00e8 stato il secondo autore britannico pi\u00f9 venduto su Kindle in tutto il mondo, battuto solo da Lee Child. Leather ha venduto 500.000 eBook nel 2011 ed \u00e8 stato votato dalla rivista The Bookseller come una delle 100 persone pi\u00f9 influenti nel mondo editoriale britannico. Secondo \"The Bookseller\", il suo libro \"The Basement\" \u00e8 stato il terzo eBook pi\u00f9 venduto nel Regno Unito nel 2011, e \"Hard Landing\" \u00e8 stato il quarto eBook pi\u00f9 venduto nel Regno Unito.\nRiconoscimenti.\nNel 2002, il libro \"Tango One\" di Leather \u00e8 stato nominato per la prima edizione del CWA Ian Fleming Steel Dagger e premiato dalla Crime Writers' Association. His book \"Hard Landing\" was nominated for the award in 2004. Il suo libro \"Hard Landing\" \u00e8 stato nominato per il premio nel 2004. Il suo libro \"Cold Kill\" \u00e8 stato nominato come Miglior Romanzo nel 2007 dagli Scrittori di Thriller. Nel 2011, Leather ha venduto 500.000 eBook, ed \u00e8 stato nominato come una delle 100 persone pi\u00f9 influenti nel mondo editoriale britannico dalla rivista \"The Bookseller\".\nVita privata.\nLeather ha vissuto in Inghilterra, in Estremo Oriente, in Francia, negli Stati Uniti, e in Irlanda ed ha scritto romanzi in ciascuno di questi paesi. Attualmente vive in Thailandia e nel tempo libero fa immersioni subacquee e volo (ha la licenza di pilota statunitense)."}
{"id": "2718227", "revid": "767487", "url": "https://it.wikipedia.org/wiki?curid=2718227", "title": "Dami\u00e1n Albil", "text": "Carriera.\nDopo aver militato nell'Independiente e nell'Estudiantes, nell'agosto 2010 firma un contratto col San Lorenzo."}
{"id": "2718232", "revid": "767487", "url": "https://it.wikipedia.org/wiki?curid=2718232", "title": "Juan Urkizu", "text": "Carriera.\nClub.\nCresce tra le file dell'Osasuna, con cui debutta nel 1921. Dopo cinque anni e mezzo si trasferisce all'Espanyol, e poi al . Con le \"merengues\" milita per due annate, disputando anche il primo campionato della Primera Divisi\u00f3n spagnola.\nViene quindi acquistato dall'Athletic Bilbao, con cui resta per sei stagioni, scendendo in campo 139 volte.\nNazionale.\nHa totalizzato una presenza con la Nazionale di calcio spagnola, nella partita Spagna-Portogallo (1-0) del 17 marzo 1929.\nAllenatore.\nDopo aver appeso le scarpe al chiodo intraprende la carriera di allenatore, sedendosi sulla panchina dell'Athletic Club. In sei stagioni con i baschi conquista uno scudetto e tre coppe del generalisimo, venendo esonerato durante la stagione 1947-1948.\nSegue un'esperienza con la Real Oviedo, terminata con una retrocessione."}
{"id": "2718234", "revid": "108133119", "url": "https://it.wikipedia.org/wiki?curid=2718234", "title": "Hanappe Bazooka", "text": " \u00e8 un manga scritto da Kazuo Koike e disegnato da G\u014d Nagai. Venne pubblicato su \"Weekly Young Jump\" a partire dal 1979. Nel 1992 la Nippon Crown distribu\u00ec un OAV, pi\u00f9 tardi pubblicato anche negli Stati Uniti da ADV Films e in Italia da Dynamic Italia. Il manga, come l'anime, \u00e8 caratterizzato da scene erotiche, talvolta \"yuri\".\nTrama.\nLa storia narra le avventure di Hanappe Yamada, un giovane studente di famiglia agiata che viene frequentemente malmenato dai teppisti. Un giorno, per\u00f2, Hanappe trover\u00e0 per caso una videocassetta pornografica dalla quale usciranno due demoni, Ophisto Bazooka e Mephisto Dance, che gli daranno strani poteri."}
{"id": "2718235", "revid": "123865829", "url": "https://it.wikipedia.org/wiki?curid=2718235", "title": "Orbitale", "text": "Un orbitale \u00e8 una parte dell'atomo che sta dentro ai gusci."}
{"id": "2718238", "revid": "486946", "url": "https://it.wikipedia.org/wiki?curid=2718238", "title": "Brain Training", "text": ""}
{"id": "2718242", "revid": "767487", "url": "https://it.wikipedia.org/wiki?curid=2718242", "title": "Metallo vile", "text": "L'espressione metallo vile (in inglese base metal), in chimica e metallurgia, si riferisce a un metallo facile alla corrosione o all'ossidazione, in grado di reagire, in maniera pi\u00f9 o meno intensa, con soluzioni diluite di acido cloridrico (HCl) per formare idrogeno. Il termine \u00e8 usato comunemente in contrapposizione a metallo nobile. Metalli vili sono il ferro, il piombo, lo zinco, il nickel e il rame, anche se quest'ultimo non reagisce con l'acido cloridrico.\nUtilizzo.\nIn numismatica assume rilievo per il riconoscimento dei falsi e per le monete suberate. In alchimia i metalli vili erano rilevanti in quanto l'obiettivo degli alchimisti era poterli trasmutare in oro."}
{"id": "2718246", "revid": "46291", "url": "https://it.wikipedia.org/wiki?curid=2718246", "title": "Angelica sylvestris", "text": "L'angelica (\"Angelica sylvestris\" L.) \u00e8 una pianta della famiglia delle Apiaceae (Ombrellifere).\nSimile sia per aspetto che per propriet\u00e0 all'\"Angelica archangelica\", \u00e8 diffusa in luoghi umidi e poco assolati, in Europa, Asia Minore, Siberia e Canada.\nEtimologia.\nAngelica dal greco \u00e0nghelos (angelo) per le virt\u00f9 medicinali della specie arcangelica coltivata.\nDescrizione.\nPianta perenne, provvista di una radice carnosa da cui si diparte un fusto robusto che pu\u00f2 raggiungere un'altezza di 2\u00a0m.; fusto cilindrico, ramoso, striato, suffuso di violetto, finemente pubescente nello scapo fiorale; guaine nodali (3\u20136\u00a0cm), avvolgono la base dei rami laterali; foglie basali con picciolo lungo 10\u201340\u00a0cm, 3 pennate, con segmenti elementari ovato-acuminati, dotati di una setola sottile ed appuntita posta nella parte apicale: ombrelle ampie, con 30-50 raggi pubescenti; ombrelle di 2\u00ba ordine a calotta (composta), con involucretto di brattee filiformi, patenti; petali bianco rosei; frutto formato da due achemi addossati l'uno all'altro.\nHabitat.\nPianta comune dall'odore aromatico e dal sapore acro-piccante, cresce nei boschi umidi e nelle forre fino a 1600\u00a0m. Fiorisce da giugno ad agosto\nCuriosit\u00e0.\nLa leggenda vuole che sia stato l'arcangelo Raffaele a far conoscere agli uomini l'angelica. Gli antichi attribuivano a questa pianta propriet\u00e0 quasi miracolose: debellava la peste, neutralizzava gli effetti dei veleni, prolungava la durata della vita. \nAi nostri giorni tali virt\u00f9 sono state molto ridimensionate ed \u00e8 apprezzata in erboristeria come stimolante dell'apparato digerente e come antisettico."}
{"id": "2718247", "revid": "287204", "url": "https://it.wikipedia.org/wiki?curid=2718247", "title": "Aiguille de la Tsa", "text": "LAiguille de la Tsa (3.668\u00a0 - detta anche il \"Cervino di Arolla\") \u00e8 una montagna delle Alpi del Weisshorn e del Cervino nelle Alpi Pennine. Si trova nello svizzero Canton Vallese.\nDescrizione.\nLa montagna \u00e8 situata tra Arolla e Ferp\u00e8cle."}
{"id": "2718250", "revid": "125492237", "url": "https://it.wikipedia.org/wiki?curid=2718250", "title": "Fran\u00e7ois Roberday", "text": "Appartenente alla Scuola organistica francese, fu uno degli ultimi esponenti della polifonia organistica francese, corrente iniziata da Jean Titelouze e da Louis Couperin; oggi Roberday \u00e8 ricordato soprattutto per la raccolta \"Fugues et caprices\", composta da brani organistici in stile contrappuntistico.\nBiografia.\nNacque a Parigi nel 1624, probabilmente nel mese di marzo. La sua era una famiglia di orefici e musicisti: suo padre, stimato orafo, possedeva un organo a canne e lo stesso Fran\u00e7ois era parente di Jean-Henri d'Anglebert, uno degli organisti e clavicembalisti pi\u00f9 famosi nel regno di Francia. Alla morte del padre, Roberday divenne orefice ufficiale del re, e nel 1659 fu appuntato valletto personale della regina. Sfortunatamente, gli affari e la grazia presso i regnanti di Roberday cal\u00f2 notevolmente, lasciandolo in una situazione economica disagiata fino alla morte. Mor\u00ec nel 1680 ad Auffargis, un villaggio a sud di Paris, a causa di un'epidemia.\nRoberday attese come organista in diverse chiese parigine, in particolare presso Notre-Dame des Victoires e la chiesa dei Petits-P\u00e8res. Era noto anche come insegnante, tanto che Jean-Baptiste Lully potrebbe essere stato uno dei suoi allievi.\nOpere.\nL'opera pi\u00f9 famosa di Roberday \u00e8 \"Fugues et caprices\", una raccolta di brani organistici pubblicata nel 1660 a Parigi. La collezione include dodici brani fugati, dei quali i numeri 1, 2, 3, 6, 8 e 9 sono seguiti da \"caprices\", pezzi scritti in figurazioni veloci, di stile improvvisativo, basati sul soggetto del rispettive fughe. Anche questi presentano una sorta di countrappunto a quattro parti, sebbene meno complessa di quello delle fughe. Il soggetto delle fughe \u00e8 composto in buona parte da nota lunghe, che vengono modificate e abbellite nei capricci per adattarsi al tempo pi\u00f9 veloce. Molti brani presentano una divisione in episodi, tra cui ricorrono doppie fughe e variazioni sul tema.\nLa raccolta mostra una considerevole influenza dello stile italiano, tanto che molti brani sono basati su temi provenienti da vari compositori dell'epoca, tra i quali Girolamo Frescobaldi, Louis Couperin, Jean-Henri d'Anglebert, Johann Jakob Froberger, Francesco Cavalli e altri. Alcuni ricercatori (in particolare Jordi Savall) considerano \"Fugues et caprices\" un importante precursore de \"L'arte della fuga\" di Johann Sebastian Bach. Dal momento che i brani contenuti nella raccolta non sono liturgici, si pu\u00f2 definire Roberday uno degli ultimi compositori della scuola polifonica francese."}
{"id": "2718252", "revid": "3115", "url": "https://it.wikipedia.org/wiki?curid=2718252", "title": "Chainpur", "text": "Chainpur \u00e8 una citt\u00e0 di 5.141 abitanti (2001) del Nepal occidentale, capoluogo del distretto di Bajhang.\nLa citt\u00e0 si trova sul versante settentrionale delle Mahabharat Lekh, lungo il corso del fiume Seti, a 1.311 m di altitudine. A circa 30\u00a0km in direzione sud si trova il parco nazionale di Khaptad."}
{"id": "2718261", "revid": "287204", "url": "https://it.wikipedia.org/wiki?curid=2718261", "title": "Salsa agrodolce", "text": "Salsa agrodolce (cinese tradizionale: \u751c\u9178\u91ac; cinese semplificato: \u751c\u9178\u9171; pinyin: ti\u00e1n su\u0101n ji\u00e0ng) \u00e8 un termine generico che comprende diversi tipi di salse, di metodi di cottura e di cucine, con ingredienti di sapore contrastante, in modo per\u00f2 che l'agro e il dolce risultino gradevolmente contemperati. \u00c8 tipicamente proveniente dalla cucina cinese, ma \u00e8 stata poi esportata dagli Arabi nelle cucine europee, e dagli stessi cinesi in quella nordamericana\nNella cucina orientale.\nLa salsa agrodolce viene chiamata da molti cinesi, soprattutto quelli residenti nelle aree rurali del nordest, \"salsa del popolo\", a causa del basso costo dei suoi ingredienti. Durante la Grande Rivoluzione Culturale, il Partito Comunista Cinese distribuiva la salsa agrodolce per incentivare la sua consumazione come immagine tipica della cultura cinese.\nSecondo alcuni autori di saggi, la salsa agrodolce proviene tradizionalmente dalla provincia cinese dello Hunan, tuttavia la salsa dallo stesso nome presente in quest'area \u00e8 un mix di aceto e zucchero che poco somiglia a quella che \u00e8 internazionalmente riconosciuta, anche dagli stessi cinesi, come agrodolce. In Cina tale salsa si usa per lo pi\u00f9 come condimento da versare sul cibo gi\u00e0 cotto, soprattutto carne e pesce, mentre nella cucina occidentale la salsa viene aggiunta durante la cottura del piatto.\nQuest'ultima modalit\u00e0 di usare la salsa agrodolce \u00e8 conosciuta, nella cucina cinese, solo in quei piatti in cui un condimento viene associato ad un solo ed unico ingrediente principale, come ad esempio \"peperoncino e soia\" per i gamberetti o \"aceto ed aglio\" per l'oca. In altri piatti, come per esempio i cantonesi \"loong har kow\" (palle di aragosta in agrodolce) o maiale in agrodolce, la salsa viene aggiunta nel wok durante la cottura.\nNon tutti i piatti in cui \u00e8 presente la salsa agrodolce vengono cotti, ad esempio \u00e8 presente nella cucina delle regioni pi\u00f9 orientali della Cina una \"insalata agrodolce di frutta e verdura\", nella quale vengono mischiati ingredienti quali cetriolo, pomodoro, peperone e cipolle insieme ad una purea di ananas (sostituito talvolta da pere), aceto e zucchero, risultando a preparazione compiuta in un fresco piatto crudo.\nLe salse tradizionali della Cina vengono preparate mischiando zucchero o miele con liquidi aspri quali aceto di riso e salsa di soia, e spezie quali zenzero e chiodi di garofano. Talvolta viene aggiunta anche della passata di pomodoro, sebbene sia una pratica rarissima in Cina e ristretta soprattutto alla cucina occidentale.\nLa salsa agrodolce cantonese \u00e8 la pi\u00f9 strettamente collegata a quella usata in occidente, ed \u00e8 stata inizialmente inventata per accompagnare il maiale in agrodolce. La prima ricetta ufficiale, con delle variazioni rispetto all'originale della tradizione cantonese, \u00e8 stata quella dello chef di Hong Kong Leung King, che includeva ingredienti quali aceto di riso, sale, zucchero di canna cinese, ketchup, salsa Worcester e salsa di soia. L'esperto di Hong Kong Willie Mak ha consigliato ai consumatori contemporanei di non eccedere con aceto, ketchup e salsa Worcester scadenti, in quanto la salsa agrodolce terminata potrebbe rischiare di divenire troppo pungente per il gusto moderno, e non rispetterebbe l'equilibrio dei sapori del piatto servito. Ha suggerito, inoltre, di sostituire l'acido aceto di riso bianco con aceto di sidro di mele, mentre il ketchup e la salsa Worcester devono essere il meno scadenti possibile.\nNella cucina occidentale.\nLe culture occidentali usano la salsa agrodolce fondamentalmente in due modi diversi, ossia come ingrediente aggiunto durante la cottura oppure come salsa in cui immergere il cibo gi\u00e0 cotto.\nDiversi piatti occidentali rendono possibile cucinare l'ingrediente portante, principalmente maiale o gamberetti, con una variet\u00e0 di condimenti che rendono poi la portata agrodolce. Nella cucina francese, contrariamente alla tradizione della preparazione della salsa agrodolce (aigre-douce), si \u00e8 sviluppata la pratica di immergere il cibo in una grande quantit\u00e0 di tale condimento.\nNella cucina italiana tradizionale viene preparata mischiando aceto di vino bianco, cipolle e zucchero. In quella siciliana questa salsa agrodolce \u00e8 molto usata come componente della caponata, ma anche del tonno in agrodolce, e in quella veneta delle sarde in saor.\nNella salsa agrodolce occidentale, vengono comunemente aggiunti ingredienti quali ananas, peperoni dolci e cipolle verdi. Viene spesso usato, nei piatti agrodolci, un mix di aceto di riso e sherry, sebbene il solo utilizzo del primo stia prendendo piede a causa dell'incrementata disponibilit\u00e0. Comune \u00e8 anche l'utilizzo del ketchup, per dare alla salsa un colore pi\u00f9 rosso ed assecondare i gusti occidentali. Ultimamente sono presenti, nei supermercati europei ed americani, diverse varianti di salse agrodolci preparate, utilizzabili sia come salse da cottura mentre si fanno saltare gli ingredienti in padella, sia come salsa per l'immersione del cibo.\nLa salsa agrodolce \u00e8 disponibile, soprattutto in Nord America, in piccoli contenitori che vengono venduti dai take-away cinesi, e viene utilizzata per immergervi il cibo.\nAlcune varianti della salsa agrodolce vengono usate nella cucina per barbecue, e possono essere facilmente preparate in casa oppure acquistate gi\u00e0 pronte.\nI ristoranti cinesi presenti nei paesi occidentali servono comunemente pollo, maiale o gamberetti coperti di pastella e fritti, ai quali aggiungono successivamente la salsa agrodolce. In realt\u00e0 questo tipo di consumazione del cibo non proviene dalla tradizione cinese, a meno che non si considerino alcune aree cantonesi o della regione dell'Hunan, ma \u00e8 stato ideato per assecondare i gusti occidentali. In Europa, \u00e8 molto comune trovare la salsa agrodolce cucinata con peperoni verdi tagliati, cipolla ed ananas, prima di venir versata sopra la portata principale.\nOltre ai ristoranti cinesi, negli Stati Uniti d'America anche alcuni popolari catene di fast food, come McDonald's e Burger King, preparano periodicamente delle portate che includono la salsa agrodolce."}
{"id": "2718264", "revid": "28722710", "url": "https://it.wikipedia.org/wiki?curid=2718264", "title": "Metalli vili", "text": ""}
{"id": "2718266", "revid": "173219", "url": "https://it.wikipedia.org/wiki?curid=2718266", "title": "Johann Philipp Karl Joseph Stadion", "text": ""}
{"id": "2718267", "revid": "697352", "url": "https://it.wikipedia.org/wiki?curid=2718267", "title": "Coppa del Generalissimo 1955", "text": "L'edizione 1954-1955 della Copa del General\u00edsimo \u00e8 stata la cinquantunesima edizione della coppa nazionale spagnola. Vide la vittoria finale del Club Atl\u00e9tico de Bilbao (allora dicitura ufficiale dell'Athletic Club), che si aggiudic\u00f2 il trofeo per la diciottesima volta nella sua storia.\nSquadre partecipanti.\nIn grassetto \u00e8 evidenziata la squadra detentrice della manifestazione."}
{"id": "2718268", "revid": "28722790", "url": "https://it.wikipedia.org/wiki?curid=2718268", "title": "Base metal", "text": ""}
{"id": "2718276", "revid": "913245", "url": "https://it.wikipedia.org/wiki?curid=2718276", "title": "Sergej Fesikov", "text": "Ha partecipato alle Olimpiadi di Pechino 2008 classificandosi 9\u00ba nella staffetta 4x100m stile libero.\nIl 14 novembre 2009, durante la tappa di Berlino della Coppa del Mondo, ha stabilito il nuovo record mondiale dei 100m misti con il tempo di 50\"95, primato battuto neanche un mese dopo da Peter Manko\u010d durante gli Europei in vasca corta."}
{"id": "2718278", "revid": "729019", "url": "https://it.wikipedia.org/wiki?curid=2718278", "title": "Honda CRE F", "text": "La Honda CRE F \u00e8 una motocicletta con motore a quattro tempi prodotta dalla casa giapponese Honda.\nVersioni.\nQuesta moto oltre a essere presentata in diverse cilindrate \u00e8 offerta in diverse versioni:\nQuesta sigla viene utilizzata anche per un altro modello dell'Honda, ma che utilizza il suffisso F e la sigla completa risulta essere \"CRE F F\", questa moto \u00e8 caratterizzata da modelli pi\u00f9 economici con soluzioni semplici improntate alla riduzione dei costi di gestione e non per uso competitivo.\nCilindrate.\nQuesta moto \u00e8 stata prodotta in diverse cilindrate:"}
{"id": "2718280", "revid": "28722996", "url": "https://it.wikipedia.org/wiki?curid=2718280", "title": "Ligatura (tipografia)", "text": ""}
{"id": "2718283", "revid": "1305772", "url": "https://it.wikipedia.org/wiki?curid=2718283", "title": "Domenico Celi", "text": "Carriera.\nNativo di Bari, Domenico Celi apparteneva alla sezione di Campobasso, ma dalla stagione 2010-11 \u00e8 tornato alla sezione di Bari. Dopo aver messo assieme 61 presenze in serie C1 nei cinque anni di militanza, nel 2006, per decisione dell'allora designatore Claudio Pieri, approda nella massima categoria arbitrale.\nHa debuttato nella massima serie italiana il 3 dicembre 2006, dirigendo la partita -Empoli. L'anno successivo \u00e8 decorato con il Premio \"Giorgio Bernardi\", destinato al miglior giovane arbitro debuttante in serie A.\nNel maggio 2008 \u00e8 protagonista di un episodio discusso: durante la partita di serie A Roma-Torino, non espelle per doppia ammonizione l'argentino Hernan Dellafiore, a cui viene per\u00f2 mostrato per due volte il cartellino giallo. L'arbitro pugliese avrebbe poi ammesso l'errore tecnico, ma la gara non sarebbe stata ripetuta. Celi \u00e8 stato inoltre l'arbitro che ha espulso per la prima volta Jos\u00e9 Mourinho in Serie A, durante -. Il 3 luglio 2010, con la scissione della C.A.N. A-B in C.A.N. A e C.A.N. B, viene inserito nell'organico della C.A.N. A. L'11 settembre 2011, in occasione dell'incontro della seconda giornata di Serie A 2011-2012 tra Juventus e , ha inaugurato il nuovo stadio dei bianconeri, lo Juventus Stadium.\nNel maggio 2014 incorre in un incidente stradale a bordo del proprio scooter per le vie di Bari, questo lo porta ad alcune fratture che gli rendono impossibile l'attivit\u00e0 agonistica per l'intera stagione 2014-15. Tuttavia, nel luglio 2015 viene data conferma da parte dell'AIA del suo ritorno all'attivit\u00e0 fisica senza alcun problema, e torner\u00e0 ad essere designato a partire dalla stagione 2015-16. Ai fini dei regolamenti AIA, avendo saltato tutta una stagione per indisposizione fisica, essa non sar\u00e0 conteggiata nel novero finale di eventuale calcolo di dismissione per limiti di permanenza nel ruolo.\nIl 12 agosto 2015, dopo un anno di inattivit\u00e0 per infortunio, Celi viene designato a dirigere una partita del terzo turno di Coppa Italia, nello specifico Crotone-. Torna ad arbitrare in massima serie nella seconda giornata di campionato, dirigendo la sfida fra Atalanta e Frosinone.\nAl termine della stagione sportiva 2016-2017 ha diretto 141 partite in serie A. Il 1\u00ba luglio 2017 viene dismesso dalla CAN A per raggiunti limiti di permanenza nel ruolo.\nIl 4 luglio 2017 viene resa nota la sua nomina a membro della commissione arbitrale della CAN D, con Trefoloni responsabile."}
{"id": "2718292", "revid": "110157", "url": "https://it.wikipedia.org/wiki?curid=2718292", "title": "GvSIG", "text": "gvSIG \u00e8 un programma informatico per la gestione di informazioni geografiche (GIS) con precisione cartografica che viene distribuito con licenza GNU GPL. Permette di gestire dati vettoriali e raster e di connettersi a server cartografici con standard OGC. Proprio l'implementazione di servizi OGC \u00e8 una delle principali caratteristiche di gvSIG: WMS (Web Map Service), WCS (Web Coverage Service), WFS (Web Feature Service).\ngvSIG nacque nel 2003 quando la Direzione Infrastrutture e Trasporti della Comunit\u00e0 Valenzana decise di realizzare un proprio sistema informativo territoriale completo con l'utilizzo di software open source e GNU GPL2. Il progetto \u00e8 finanziato dall'Unione europea, Fondo europeo di sviluppo regionale (FESR).\nL'applicativo \u00e8 sviluppato dalla societ\u00e0 privata IVER Tecnolog\u00ecas de la Informacion S.A. sotto la supervisione della Universit\u00e0 Jaume I, per lo sviluppo secondo gli standard Open Geospatial Consortium.\nIl nome del programma \u00e8 la sigla di \"Generalitat Valenciana - Sistema de Informaci\u00f3n Geogr\u00e1fica\", ovvero \"Generalit\u00e0 Valenziana - Sistema d'Informazione Geografica\".\nScritto in linguaggio di programmazione Java, funziona su sistemi operativi Microsoft Windows, Linux e mac os. Utilizza librerie standard GIS come Geotools o Java Topology Suite (JTS). \nPossiede un linguaggio di scripting basato su jython. \nPossono essere realizzate estensioni in Java utilizzando le classi di gvSIG.\nGvSIG supporta i seguenti formati:\nEstensioni.\n\u00c8 disponibile una serie di estensioni realizzate dal gruppo di sviluppo e da altri che aggiungono ulteriori funzionalit\u00e0 al programma."}
{"id": "2718295", "revid": "767487", "url": "https://it.wikipedia.org/wiki?curid=2718295", "title": "Pool genico", "text": "Il pool genico (o pool genetico) di una specie o di una popolazione \u00e8 l'insieme di tutti gli alleli dell'intero set di geni che appartengono a tutti gli individui che compongono una popolazione in un determinato momento. \u00c8 un termine molto utilizzato nella genetica delle popolazioni.\nDal momento che qualunque gene di un pool genico pu\u00f2 esistere in numerose varianti o alleli, a seconda della frequenza o rarit\u00e0 di ciascun allele, si parla di alta o bassa frequenza allelica del pool genico che pu\u00f2 modificarsi nel corso del tempo e dare un processo di microevoluzione (evoluzione all'interno delle singole specie). I fattori che contribuiscono alla variabilit\u00e0 del pool genico sono: mutazioni, deriva genetica, flusso genico, riproduzione non casuale, selezione naturale. \nUna volta che, mediante tali mutazioni, si \u00e8 formata una nuova variante di un gene, questa entra a far parte del pool genico della popolazione perch\u00e9, mediante la riproduzione sessuale, essa pu\u00f2 venire trasmessa ad altri individui.\nPer esempio, a causa di una mutazione genetica, \u00e8 possibile che nasca un individuo con delle caratteristiche fenotipiche che lo favoriscano all'interno del suo ambiente naturale: queste caratteristiche verranno trasmesse geneticamente ai suoi discendenti, determinando una variazione del pool genico. I genetisti utilizzano le frequenze degli alleli per descrivere come un pool genico cambi nel tempo. \nDunque il pool genico \u00e8 il carattere che determina e unifica una popolazione secondo la genetica delle popolazioni. Quindi per comprendere la genetica dei processi evolutivi, si studia il pool genico di una popolazione mendeliana piuttosto che i genotipi degli individui che la costituiscono. Il singolo individuo, per il genetista delle popolazioni, \u00e8 semplicemente un depositario temporaneo di una piccola quantit\u00e0 di pool genico ed ogni volta che si riproduce contribuisce al pool genico della generazione successiva. \nUn pool genico di grandi dimensioni \u00e8 indice di una estesa diversit\u00e0 genetica, che \u00e8 associata a popolazioni forti che possono sopravvivere a prove di selezione intensa. Al contrario, una bassa diversit\u00e0 genetica (si veda Riproduzione endogama e Effetto collo di bottiglia) pu\u00f2 causare ridotta fitness e una maggiore probabilit\u00e0 di estinzione.\nLa comprensione della struttura genetica di una popolazione \u00e8 la chiave per giungere a capire l'importanza delle risorse genetiche e dei geni per la conservazione delle biodiversit\u00e0 e delle specie.\nQuando esistono pi\u00f9 alleli per un gene o un locus dato, si dice che la popolazione \u00e8 polimorfa rispetto a quel gene o locus. Quando non vi \u00e8 variazione, cio\u00e8 tutti gli organismi di una popolazione sono identici per quanto riguarda un particolare tratto fenotipico, la popolazione \u00e8 classificata come monomorfa.\nIl concetto di Gene pool nelle colture vegetali.\nHarlan e de Wet (1971) hanno proposto la classificazioni delle colture biologiche in base al patrimonio genetico, piuttosto che utilizzando la tassonomia formale. In base alla loro classificazione si distinguono:"}
{"id": "2718297", "revid": "183581", "url": "https://it.wikipedia.org/wiki?curid=2718297", "title": "Pool genetico", "text": ""}
{"id": "2718299", "revid": "1100311", "url": "https://it.wikipedia.org/wiki?curid=2718299", "title": "Riccardo Pinzani", "text": "Biografia.\nRiccardo Pinzani appartiene ad una famiglia da anni legata al mondo del calcio: suo padre Giovanni Pinzani, \u00e8 imprenditore ed ex-presidente dell', e suo fratello Raffaele \u00e8 stato Direttore Sportivo della Pistoiese in serie C.\nCarriera.\nArbitro.\nPinzani fa parte della Sezione A.I.A. \"Giordano Galigani\" di Empoli e, nonostante la giovane et\u00e0, ha accumulato una grande esperienza in Serie C1, dove ha totalizzato 36 presenze nei tre anni di militanza (a cui va aggiunta la finale play-off della serie C2 2007 tra Lecco e Pergocrema), e in Serie B (categoria a cui approda nel 2007 per decisione dell'allora designatore Maurizio Mattei).. Fa il suo esordio nella massima serie Italiana, dirigendo la sua prima partita in Serie A il 13 aprile 2008 allo Stadio Olimpico di Roma, dove si affrontavano e .\nNel dicembre 2009 \u00e8 protagonista di un episodio destinato a passare agli annali: durante la partita di serie B tra Ascoli e Reggina, assiste alla rete siglata dal marchigiano Vincenzo Sommese (nonostante il giocatore reggino Valdez fosse a terra infortunato), alla successiva maxi-rissa con conseguente espulsione di Andrea Costa, e, soprattutto, all'importante gesto di fair play dell'allenatore ascolano Giuseppe Pillon, che decide di far segnare, senza opporre resistenza, la rete del pareggio calabrese.\nIl 3 luglio 2010, con la scissione della CAN A-B in CAN A e CAN B, viene inserito nell'organico della CAN B.\nIl 12 luglio 2010 viene designato come IV ufficiale in una partita del secondo turno preliminare di Europa League 2009-2010..\nDomenica 29 maggio 2011 ha diretto l'importante scontro diretto del campionato di serie B per accedere ai play-off tra Torino e Padova.\nIl 25 ottobre 2014, nel corso di una gara valida per il campionato di serie B 2014-15, tra Pescara e , si infortuna seriamente al tendine d'Achille dopo uno scontro fortuito con un calciatore.\nAl termine della stagione 2017-2018, vanta 21 presenze in serie A.\nIl 1\u00ba luglio 2017 ottiene una deroga per spendere un ulteriore anno di permanenza in CAN B.\nDirigente.\nIl 30 giugno 2018 viene resa nota la sua dismissione dalla CAN B per limiti di permanenza nel ruolo e diviene responsabile addetto all'arbitro per il ."}
{"id": "2718300", "revid": "300279", "url": "https://it.wikipedia.org/wiki?curid=2718300", "title": "Anselmo I", "text": "Fu vescovo di Aosta dal 994 circa alla morte, diede impulso allo sviluppo della \"Scriptorium\" di Aosta, promosse la costruzione della Collegiata di Sant'Orso e della Cattedrale.\nBiografia.\nEra originario della Borgogna ed appartenente ad un'importante casata intimamente legata a Rodolfo III. Era inoltre imparentato con Burcardo II arcivescovo di Lione.\nIl suo nome \u00e8 strettamente legato allo straordinario sviluppo della vita culturale e artistica della citt\u00e0 di Aosta avvenuto nel periodo in cui egli tenne la cattedra vescovile.\nPromosse la costruzione della collegiata di Sant'Orso, come documenta un passo del \"Necrologium\" della collegiata che recita \u00abXVII Kal. Febr. Ob. Anselmus Episcopus Augustiensis qui nostram construxit ecclesiam\u00bb (passo che ne colloca la morte al 16 gennaio 1026)\nMolto verosimilmente fu sua anche la decisione di costruire la cattedrale di Aosta sulle fondamenta di una precedente chiesa paleocristiana. Gli scavi archeologici condotti a partire dal 1976 e le analisi dendrocronologiche effettuate hanno confermato come l'inizio dei lavori vada situato negli ultimi decenni del X secolo."}
{"id": "2718301", "revid": "1305887", "url": "https://it.wikipedia.org/wiki?curid=2718301", "title": "Yamada", "text": ""}
{"id": "2718302", "revid": "287204", "url": "https://it.wikipedia.org/wiki?curid=2718302", "title": "Nikita Lobincev", "text": "Ha partecipato alle Olimpiadi di Pechino 2008 vincendo l'argento nella staffetta 4x200\u00a0m stile libero, arrivando 8\u00ba nei 400\u00a0m stile libero e 31\u00ba nei 1500\u00a0m stile libero.\nAi Campionati mondiali di nuoto 2009 di Roma ha vinto la medaglia d'argento nella staffetta 4x200\u00a0m stile libero dietro agli Stati Uniti e migliorando il Record europeo. Nella stessa edizione ha concluso 8\u00ba la gara dei 200\u00a0m stile libero e 10\u00ba i 400\u00a0m stile libero.\nIl 16 dicembre 2010, ai Campionati mondiali di nuoto in vasca corta a Dubai, ha stabilito il record del mondo della staffetta 4x200 m stile libero con il tempo di 6\u203249\"04 assieme ai compagni Danila Izotov, Evgeny Lagunov e Aleksandr Suchorukov.\nNel giugno 2016 \u00e8 risultato positivo al meldonium in un test antidoping promosso dall'Usada, l'Agenzia antidoping statunitense."}
{"id": "2718309", "revid": "372624", "url": "https://it.wikipedia.org/wiki?curid=2718309", "title": "Cellules Communistes Combattantes", "text": ""}
{"id": "2718311", "revid": "729019", "url": "https://it.wikipedia.org/wiki?curid=2718311", "title": "San Juan Bautista (Paraguay)", "text": "San Juan Bautista, chiamata anche San Juan Bautista de las Misiones per distinguerla da San Juan Bautista de \u00d1eembuc\u00fa, \u00e8 una citt\u00e0 del Paraguay, situata nel dipartimento di Misiones, di cui costituisce il capoluogo; la citt\u00e0 dista 196 km dalla capitale del paese, Asunci\u00f3n.\nLa citt\u00e0 \u00e8 sede della Diocesi di San Juan Bautista de las Misiones, che comprende i dipartimenti di Misiones e di \u00d1eembuc\u00fa.\nPopolazione.\nAl censimento del 2002 San Juan Bautista contava una popolazione urbana di 9.822 abitanti (16.563 nel distretto), secondo i dati della \"Direcci\u00f3n General de Estad\u00edstica, Encuestas y Censos\".\nStoria.\nIl villaggio di San Juan fu elevato al rango di municipio il 26 gennaio 1893; dal 1945 \u00e8 capitale del dipartimento di Misiones."}
{"id": "2718316", "revid": "62004", "url": "https://it.wikipedia.org/wiki?curid=2718316", "title": "Rub\u00e9n Plaza", "text": " Professionista dal 2001 al 2019, in carriera vinse una tappa al Tour de France, due alla Vuelta a Espa\u00f1a e due titoli nazionali in linea.\nCarriera.\nGi\u00e0 vincitore nel 1997 del campionato spagnolo in linea juniores, passa professionista nel 2001 con la iBanesto.com, squadra diretta da Eusebio Unzu\u00e9. \u00c8 del 2003 il suo primo successo da \"pro\", nella prova in linea dei campionati spagnoli \u00e9lite disputati ad Alcobendas.\nNel 2004, trasferitosi alla Kelme, prende per la prima volta parte alla Vuelta a Espa\u00f1a, ritirandosi per\u00f2 solo nel corso della diciannovesima tappa e non giungendo dunque al traguardo di Madrid: ottiene comunque un settimo posto nella cronometro valida come ottava frazione. Nella stagione seguente la Kelme cambia nome in Comunidad Valenciana, e Plaza consegue diversi successi in corse spagnole e portoghesi, fra cui la classifica finale della Vuelta a Arag\u00f3n.\nTra l'agosto e il settembre 2005 partecipa quindi alla Vuelta a Espa\u00f1a, dimostrando buona forma. Si distingue a cronometro classificandosi secondo nella tappa di Lloret de Mar, vinta da Denis Men'\u0161ov, e conquistando la penultima frazione ad Alcal\u00e1 de Henares con 5 decimi di secondo di vantaggio su Roberto Heras e record di media oraria, 56,218 km/h; anche nelle frazioni in salita mette a referto alcuni piazzamenti nei primi dieci. In virt\u00f9 della successiva squalifica per doping del vincitore Roberto Heras, trovato positivo proprio al termine della tappa vinta da Plaza, chiude quinto in classifica generale, dietro al compagno di squadra Carlos Garcia Quesada.\nDopo aver ottenuto buoni risultati nelle corse primaverili, il 30 giugno 2006 viene rivelato essere uno dei 31 ciclisti coinvolti nello scandalo dell\"'Operaci\u00f3n Puerto\", indagine contro il doping della Guardia Civil spagnola culminata il mese precedente con l'arresto, fra gli altri, del medico Eufemiano Fuentes e dei direttori sportivi della ONCE e della stessa Comunidad Valenciana. Scagionato poco dopo da qualsiasi accusa ma ormai escluso dal Tour de France 2006 insieme al resto della squadra, vince la Cl\u00e1sica a los Puertos de Guadarrama in agosto; poco dopo la Comunidad Valencia ritirer\u00e0 la sponsorizzazione a seguito dello scandalo e il team verr\u00e0 dismesso.\nAll'inizio della stagione 2007 Plaza viene quindi messo sotto contratto dalla Caisse d'Epargne, gi\u00e0 Banesto e iBanesto.com, e in aprile vince la Vuelta a la Rioja; a maggio, visto il coinvolgimento nello scandalo dell'anno precedente e le conseguenti richieste degli organizzatori, la squadra esclude lui e Constantino Zaballa dalla lista dei 9 partenti per il Giro d'Italia. Al termine dell'anno, non avendo rinnovato, si trasferisce in Portogallo, prima al Benfica, con cui vince tre corse, e poi, nel 2009, alla Liberty Seguros Continental, con cui trionfa in quattro corse, compreso un altro campionato spagnolo.\nNella stagione 2010, visto il ritiro della Liberty Seguros a causa delle positivit\u00e0 al CERA di alcuni suoi ciclisti al Giro del Portogallo 2009, Plaza torna a correre per la Caisse d'Epargne. Resta tra le file della formazione di Unzu\u00e9, divenuta Movistar, anche per le quattro annate successive, fino a tutto il 2014, vincendo una tappa e la classifica finale della Vuelta a Castilla y Le\u00f3n 2013."}
{"id": "2718318", "revid": "62004", "url": "https://it.wikipedia.org/wiki?curid=2718318", "title": "Rub\u00e9n Plaza Molina", "text": ""}
{"id": "2718319", "revid": "287204", "url": "https://it.wikipedia.org/wiki?curid=2718319", "title": "Ruben Plaza", "text": ""}
{"id": "2718320", "revid": "62004", "url": "https://it.wikipedia.org/wiki?curid=2718320", "title": "Ruben Plaza Molina", "text": ""}
{"id": "2718327", "revid": "767487", "url": "https://it.wikipedia.org/wiki?curid=2718327", "title": "Aaron Dismuke", "text": " Attualmente lavora per Funimation Entertainment. A soli dodici anni debutta come doppiatore con il ruolo di Alphonse Elric nell'anime \"Fullmetal Alchemist\". A causa del cambiamento di voce dovuto alla maturit\u00e0 non ha potuto interpretare lo stesso ruolo nell'anime \"\"."}
{"id": "2718328", "revid": "729019", "url": "https://it.wikipedia.org/wiki?curid=2718328", "title": "Torre Mulinazzo", "text": "La Torre Mulinazzo \u00e8 una torre di difesa costiera che faceva parte del sistema di Torri costiere della Sicilia, e si erge nella localit\u00e0 di Punta del Mulinazzo che si trova all'interno dell'Aeroporto Falcone e Borsellino di Punta Raisi in provincia di Palermo ricadendo nel territorio comunale di Cinisi.\nStoria ed architettura.\nFu costruita a partire dal 1552 secolo su ordine del vicer\u00e9 Juan de Vega, nel 1578 l'architetto reale Tiburzio Spannocchi nel corso della sua ricognizione la trov\u00f2 incompiuta, di forma tronco conica e diede disposizione di sopraelevarla oltre il primo piano. Nel 1583 la torre fu pressoch\u00e9 completata, il basamento tronco conico fu inglobato nella nuova struttura tronco-piramidale, rientrando cos\u00ec nella classica tipologia delle torri progettate da Camillo Camilliani.\nNel 1584 la Deputazione del Regno decise di non costruire una scala in muratura per l'accesso al primo piano, e quindi non si complet\u00f2 il coronamento su mensoloni che correva su tutti e quattro i lati della torre. Nel parapetto si sarebbero dovuti aprire feritoie e varchi per l'artiglieria al centro in tutti i lati. Ovviamente sul lato terra si trovava la porta che invece fu realizzata con una caditoia a difesa che la sovrastava.\nIl progetto concreto fu realizzato con solo due piattaforme aggettanti angolari in conci di tufo, tuttora esistenti anche se senza la relativa piattaforma nel frattempo crollata.\nLa torre \u00e8 citata in varie fonti storiche ed archivistiche nel 1594, 1596, 1619, 1714.\nNel 1805 era ancora attiva per come si desume da una nota riportata nel registri della Deputazione del Regno in cui si cita che il caporale di guardia, indiziato di omicidio, fu arrestato da guardie del comune di Torretta.\nInfine nel 1867 \u00e8 ricompresa nell'elenco delle opere militari da dimettersi.\nTorri in collegamento visivo.\nFaceva parte del sistema difensivo di avvistamento di navigli saraceni ed era in collegamento visivo con la Torre Pozzillo e la Torre della Tonnara dell'Ursa, ad est, e con la Torre Alba di Terrasini, ad ovest. Inoltre in condizioni di ottima visibilit\u00e0 con la Torre Bennistra di Scopello e con Torre dell\u2019Usciere presso San Vito Lo Capo sul lato ovest del Golfo di Castellammare, e con il Castello di Alcamo sul Monte Bonifato.\nDescrizione ed aspetto attuale.\nL'uso attuale in qualche modo riprende uno dei suoi vecchi utilizzi: le luci di segnalazione dell'aeroporto sono state poste sul culmine della terrazza. Una scala tubolare in ferro porta al primo piano composto da un unico ambiente quadrato di circa 5,80 metri per lato, la volta \u00e8 a botte ed alta circa 5 metri. Sulla parete nord si trova un ampio camino con cornice in pietra da intaglio, sulla parete sud insiste un armadio a muro di grande ampiezza, e sussistono tracce dei tubi in terracotta che portavano l'acqua del tetto alla sottostante cisterna. Per raggiungere il tetto esiste una malridotta scaletta in pietra incassata nei muri esterni, il parapetto della terrazza \u00e8 quasi tutto crollato. La torre non \u00e8 visitabile, infatti essa fa parte del Demanio dello Stato, Ramo Aeronautica."}
{"id": "2718329", "revid": "287204", "url": "https://it.wikipedia.org/wiki?curid=2718329", "title": "Cuny", "text": ""}
{"id": "2718331", "revid": "767487", "url": "https://it.wikipedia.org/wiki?curid=2718331", "title": "Ukraine's Got Talent", "text": "Ukraine's Got Talent - \u0423\u043a\u0440\u0430\u0457\u043d\u0430 \u043c\u0430\u0454 \u0442\u0430\u043b\u0430\u043d\u0442 - \u00e8 un programma televisivo ucraino basato sul format inglese Britain's Got Talent, andato in onda il 3 aprile 2009 su STB Channel. \nI tre giudici erano Vladislav Yama, (celebre ballerino), Slava Frolova (showmaker), e Igor Kondratyuk (showman). Il premio di 1.000.000 di grivne ucraine (nell'aprile 2009 corrispondevano a circa 125.000 dollari statunitensi) \u00e8 stato vinto dall'artista ventiquattrenne Kseniya Simonova, grazie alle sue animazioni di sabbia."}
{"id": "2718337", "revid": "110157", "url": "https://it.wikipedia.org/wiki?curid=2718337", "title": "Meet Me on the Equinox", "text": "Meet Me on the Equinox \u00e8 un singolo della band indie rock statunitense Death Cab for Cutie.\n\u00c8 stato pubblicato come primo singolo estratto dall'album della colonna sonora del film \"\". La canzone \u00e8 stata presentata il 13 settembre in occasione degli MTV Video Music Award 2009.\nIl 7 ottobre \u00e8 stato distribuito il video diretto dal regista Walter Robot."}
{"id": "2718338", "revid": "1305772", "url": "https://it.wikipedia.org/wiki?curid=2718338", "title": "Artas (Palestina)", "text": "Artas () \u00e8 un villaggio palestinese della Cisgiordania che conta, nell'ultimo censimento del 2007, 3.663\nabitanti, su un'area di 4,304\u00a0km\u00b2 di superficie. Suo sindaco \u00e8 Hamdi Aish.\nStoria.\nCollocata a circa 4\u00a0km a SO di Betlemme, Artas \u00e8 un sito archeologico d'una certa importanza, dal momento che vi sono testimoniate tracce risalenti a comunit\u00e0 umane dell'Et\u00e0 del Ferro. Fino al XIX secolo gli abitanti di Artas erano responsabili della cura dei Pozzi di Salomone, un sistema idrico che consentiva di portare acqua a Betlemme, a Herodium e al Monte del Tempio o Haram al-Sharif di Gerusalemme. Il villaggio aveva una tradizione di grande ospitalit\u00e0 nei confronti degli studenti stranieri e locali, non pochi dei quali erano donne.,\nAttivit\u00e0 missionaria cristiana.\nA met\u00e0 del XIX secolo, James Finn, il console britannico di Gerusalemme (1846-1863), e sua moglie Elisabeth Ann Finn, acquistarono terreno ad Artas per costruirvi una fattoria sperimentale dove essi programmavano di far lavorare ebrei di condizione economica assai povera della Vecchia Citt\u00e0 di Gerusalemme. Johann Grossteinbeck (nonno dello scrittore John Steinbeck) e suo fratello Friedrich, s'insediarono col\u00e0 sotto la guida di John Meshullam, un ebreo convertito e componente di una organizzazione missionaria anglicana. Anche Clorinda S. Minor visse ad Artas nel 1851 e nel 1853.\nNegli anni Settanta del XIX secolo, il Palestine Exploration Fund e Claude Conder visitarono il villaggio e notarono che era \"un piccolo villaggio appollaiato sotto una collina ... con una buona fonte dietro ad esso da cui partiva un acquedotto che si dirigeva verso il Jebel Furedis... resti di uno specchio d'acqua chiamato \"Humman Suleyman\".\nMissionari stranieri e studiosi locale e forestieri continuarono a giungere ad Artas. Uno studioso tra i pi\u00f9 noti fu l'antropologa finlandese di lingua svedese Hilma Granqvist che giunse ad Artas negli anni venti del XX secolo per condurvi ricerche sulle donne nell'Antico Testamento. Ella \"per cercarvi gli antenati ebraici dei personaggi delle Sacre Scritture. Ci\u00f2 che ella invece rintracci\u00f2 fu un popolo palestinese con una distinta cultura e un distinto modo di vivere. Cambi\u00f2 allora l'oggetto della sua ricerca per condurre a termine una piena indagine sui costumi, le abitudini e il modo di pensare della popolazione di quel villaggio. La Granqvist vi rest\u00f2 fino al 1931, documentando ogni aspetto della vita del villaggio. Cos\u00ec facendo ella scatt\u00f2 centinaia di fotografie\". I suoi numerosi libri su Artas furono pubblicati tra il 1931 e il 1965, rendendo Artas uno dei villaggi palestinesi meglio documentati.\nGeografia.\nArtas e l'area circostante sono caratterizzate da una diversit\u00e0 paesaggistica, di flora e di fauna, dovute alla sua collocazione in un crocevia di diversi ecosistemi.\nCultura.\nProprio al di l\u00e0 della valle confinante col villaggio si trova il Convento dell'Hortus Conclusus. Il Centro del folklore di Artas \u00e8 stato istituito nel 1993 da Musa Sanad per documentare, conservare a divulgare il ricco retaggio del villaggio. Il villaggio ha un piccolo museo del folklore, una dabka e una troupe teatrale. Il Festival della Lattuga di Artas \u00e8 stato un evento annuale fin dal 1994. Artas \u00e8 meta popolare per turisti provenienti da Betlemme che vogliono godere della vita tradizionale palestinese e per gruppi interessati all'ecoturismo."}
{"id": "2718340", "revid": "253269", "url": "https://it.wikipedia.org/wiki?curid=2718340", "title": "Cameron Bright", "text": "Biografia.\n\u00c8 apparso in numerosi ruoli di alto profilo in film quali \"Godsend - Il male \u00e8 rinato\", \"Birth - Io sono Sean\", \"Running\", \"Ultraviolet\", \"X-Men - Conflitto finale\", \"Thank You for Smoking\". Interpreta uno dei Volturi (Alec) nel secondo e nel terzo film della serie di \"Twilight\": ' e '."}
{"id": "2718344", "revid": "11959", "url": "https://it.wikipedia.org/wiki?curid=2718344", "title": "Haram al-Sharif", "text": ""}
{"id": "2718351", "revid": "466539", "url": "https://it.wikipedia.org/wiki?curid=2718351", "title": "Robin van Aggele", "text": "Carriera.\nHa partecipato alle Olimpiadi di Pechino 2008, arrivando 21\u00ba nei 100\u00a0m farfalla, 48\u00ba nei 200\u00a0m rana e 39\u00ba nei 200\u00a0m misti.\nHa vinto la medaglia d'oro nei 100\u00a0m rana ai Campionati europei di nuoto in vasca corta 2009."}
{"id": "2718352", "revid": "348618", "url": "https://it.wikipedia.org/wiki?curid=2718352", "title": "Ronald Wright", "text": ""}
{"id": "2718359", "revid": "188323", "url": "https://it.wikipedia.org/wiki?curid=2718359", "title": "Honda CRE F R", "text": ""}
{"id": "2718360", "revid": "22475", "url": "https://it.wikipedia.org/wiki?curid=2718360", "title": "Saj (gastronomia)", "text": "Il \u1e62\u0101j (, pron. \u00absa\u01e7\u00bb) \u00e8 il nome libanese - sinonimo di \"mark\u016bk\" - usato per indicare un tipo di pane di forma piatta, particolarmente diffuso nella cucina di vari paesi arabi.\n\u00c8 in genere paragonato alla pizza italiana o ad altre imitazioni presenti nell'area mediterranea e chiamate per lo pi\u00f9 \"pita\" e, in Israele, \u05e1\u05d0\u05d2'."}
{"id": "2718362", "revid": "188323", "url": "https://it.wikipedia.org/wiki?curid=2718362", "title": "Honda CRE F 250 R", "text": ""}
{"id": "2718364", "revid": "62004", "url": "https://it.wikipedia.org/wiki?curid=2718364", "title": "Jos\u00e9 Garcia Acosta", "text": ""}
{"id": "2718366", "revid": "188323", "url": "https://it.wikipedia.org/wiki?curid=2718366", "title": "Honda CRE F X", "text": ""}
{"id": "2718367", "revid": "188323", "url": "https://it.wikipedia.org/wiki?curid=2718367", "title": "Honda CRE F 250 X", "text": ""}
{"id": "2718368", "revid": "188323", "url": "https://it.wikipedia.org/wiki?curid=2718368", "title": "Honda CRE F 300 X", "text": ""}
{"id": "2718369", "revid": "188323", "url": "https://it.wikipedia.org/wiki?curid=2718369", "title": "Honda CRE F 450 X", "text": ""}
{"id": "2718370", "revid": "188323", "url": "https://it.wikipedia.org/wiki?curid=2718370", "title": "Honda CRE F 500 X", "text": ""}
{"id": "2718371", "revid": "188323", "url": "https://it.wikipedia.org/wiki?curid=2718371", "title": "Honda CRE F 450 R", "text": ""}
{"id": "2718372", "revid": "767487", "url": "https://it.wikipedia.org/wiki?curid=2718372", "title": "Olof af Acrel", "text": "Allievo in Francia di Jean-Louis Petit, fu eletto nel 1746 membro dell'Accademia Reale Svedese delle Scienze e fu direttore generale degli ospedali del regno."}
{"id": "2718374", "revid": "188323", "url": "https://it.wikipedia.org/wiki?curid=2718374", "title": "Honda CRE F 250", "text": ""}
{"id": "2718375", "revid": "188323", "url": "https://it.wikipedia.org/wiki?curid=2718375", "title": "Honda CRE F 300", "text": ""}
{"id": "2718376", "revid": "188323", "url": "https://it.wikipedia.org/wiki?curid=2718376", "title": "Honda CRE F 450", "text": ""}
{"id": "2718377", "revid": "1320609", "url": "https://it.wikipedia.org/wiki?curid=2718377", "title": "Philosophiae Naturalis Principia Mathematica", "text": "Philosophiae Naturalis Principia Mathematica (in italiano: \"I principi matematici della filosofia naturale\", noto semplicemente come Principia) \u00e8 un trattato in tre libri di Isaac Newton, pubblicato il 5 luglio 1687: unanimemente considerato una delle pi\u00f9 importanti opere del pensiero scientifico, in essa lo scienziato inglese enunci\u00f2 le leggi della dinamica e la legge di gravitazione universale.\nContesto storico.\nInizio della rivoluzione scientifica.\nUn secolo prima della nascita di Newton, Niccol\u00f2 Copernico aveva posto il Sole al centro dell'universo con la sua teoria eliocentrica. Il modello fu completato da Johannes Kepler nel 1609, quando scopr\u00ec che le orbite planetarie sono ellittiche, che il Sole \u00e8 uno dei fuochi e che il raggio vettore che unisce il centro del Sole con il centro del pianeta descrive aree uguali in tempi uguali (Leggi di Keplero).\nI fondamenti della dinamica moderna erano stati posti da Galileo che era arrivato molto vicino a enunciare il principio d'inerzia. In pi\u00f9, gli esperimenti di Galileo con il piano inclinato avevano stabilito precisi rapporti matematici fra tempo trascorso, l'accelerazione, la velocit\u00e0 e la distanza per il moto uniforme e uniformemente accelerato.\nSempre in quegli anni Cartesio invece aveva dichiarato che i corpi possono influenzarsi a vicenda soltanto attraverso il contatto; un principio che indusse lo stesso Cartesio a supporre l'esistenza di un mezzo invisibile loro come il \"propagatore\" di interazioni quali luce e gravit\u00e0, l'etere.\nRuolo di Newton.\nNewton aveva studiato queste teorie mentre si stava laureando. Durante questo periodo (1664-1666) scopr\u00ec il teorema binomiale, gett\u00f2 le basi al calcolo infinitesimale ed effettu\u00f2 i primi esperimenti sull'ottica. In pi\u00f9 inizi\u00f2 a studiare la dinamica. Nel corso dei seguenti anni, pubblic\u00f2 i suoi esperimenti sulla luce e sulla teoria dei colori ma non le altre scoperte. Divenne socio della Royal Society e il secondo professore Lucasiano di matematica.\nNewton afferm\u00f2 che durante la peste dell'anno 1665, mentre si trovava nella sua residenza di campagna, vide cadere una mela e cominci\u00f2 infatti a pensare alla gravit\u00e0. Alcune osservazioni (in una corrispondenza con l'astronomo reale John Flamsteed) su di una cometa e altre sulla caduta dei gravi (in una corrispondenza con Robert Hooke) lo portarono a perfezionare le sue idee e a enunciare la legge di gravitazione universale che unificava le leggi di Keplero e gli studi di Galileo.\nPrimi lavori di Newton sul moto.\nNegli anni sessanta del XVII secolo Newton studi\u00f2 la dinamica delle collisioni fra i corpi, deducendo che il centro di massa di due corpi che collidono rimane in moto uniforme. Altri manoscritti dello stesso periodo mostrano l'interesse di Newton circa il moto dei pianeti e che nel 1669 egli mostr\u00f2 che, nel caso di moto circolare di un pianeta, la forza che egli definiva \"Sforzo di recesso\" (oggi conosciuta come forza centrifuga) aveva un'intensit\u00e0 proporzionale all'inverso del quadrato della distanza del pianeta dal centro della sua orbita. Dopo lo scambio di opinioni con Hooke del 1679-1680, Newton adott\u00f2 la definizione di forza centripeta o interna. Secondo l'allievo di Newton J. Bruce Brackenridge, malgrado siano stati fatti sostanziali cambiamenti in termini di punti di vista, oltre che linguistici, tra forza centrifuga e centripeta, i calcoli e le osservazioni fatte rimanevano uguali. Essi compresero anche la visione del moto orbitale come combinazione di spostamenti radiali e tangenziali, che Newton aveva abbozzato nei primi anni '60 del secolo. La differenza tra forza centrifuga e centripeta, sebbene rappresentasse un significativo cambio di prospettiva, non cambi\u00f2 l'analisi matematica che Newton fece. In quegli stessi anni Newton defin\u00ec il concetto di inerzia lineare.\nControversia con Hooke.\nHooke pubblic\u00f2 le sue teorie sulla gravitazione in quegli stessi anni e in maniera definitiva nel 1674. Egli elabor\u00f2 il principio di attrazione gravitazionale nel 1665 nel volume \"Micrographia\". Nel 1666 collabor\u00f2 alla stesura di \"On Gravity\" (\"Sulla Gravit\u00e0\") per la Royal Society, in cui compariva la trascrizione della sua conferenza sui \"Movimenti Planetari come Problema Meccanico\", tenuta presso la Royal Society il 23 maggio 1666. Nel 1674 pubblic\u00f2 le sue idee sulla gravitazione nel libro \"An Attempt to prove the motion of the Earth by Observations\" (\"Un tentativo di dimostrare il moto della Terra mediante osservazioni\"). \nNella monografia del 1674 Hooke postul\u00f2 chiaramente la mutua attrazione tra il Sole e i pianeti, con una intensit\u00e0 che cresceva con la vicinanza fra i corpi, insieme ad un principio di inerzia lineare. Sosteneva inoltre che l\u2019origine del moto curvilineo fosse l\u2019azione di una forza attrattiva, ma non faceva alcuna menzione al fatto che queste attrazioni obbedissero ad una legge di proporzionalit\u00e0 con l'inverso del quadrato della distanza. Nel seguito, annunciava la sua \"supposizione\" della legge di gravitazione universale:\nTale ipotesi non era tuttavia accompagnata da prove e dimostrazioni matematiche soddisfacenti. Su questo aspetto gliss\u00f2, dicendo che avrebbe affrontato il problema al termine dei lavori che stava compiendo. Soltanto cinque anni dopo, il 6 gennaio 1679, Hooke suppose che l'attrazione tra due corpi raddoppiasse con il dimezzarsi della distanza tra i centri di massa dei due corpi.\nNel novembre del 1679 inizi\u00f2 uno scambio di lettere con Newton, che sono state recentemente pubblicate. Hooke disse a Newton di essere stato nominato responsabile della corrispondenza per la Royal Society, e chiedeva a Newton pareri su vari argomenti tra cui la spiegazione del moto dei pianeti tramite il moto rettilineo lungo la tangente all'orbita pi\u00f9 una forza attrattiva diretta verso il centro oppure sulle sue ipotesi riguardo alle leggi e alle cause dell'elasticit\u00e0. Newton in risposta propose un esperimento \"dei suoi\" (di Hooke) che avrebbe potuto rivelare il movimento della Terra, consistente in un corpo inizialmente sospeso in aria, poi lasciato cadere per misurarne la deviazione dalla verticale e ipotizz\u00f2 come avrebbe continuato a muoversi il corpo (con una traiettoria a spirale verso il centro), se la Terra non lo avesse fermato.\n\u00abIl 13 dicembre 1679 Newton scrisse un\u2019importante lettera a Hooke, nella quale si pu\u00f2 vedere che a quella data aveva raggiunto una profonda comprensione della fisica del moto causato da una forza centrale, e fornisce la prova che aveva sviluppato un metodo matematico approssimato molto efficace per calcolare le orbite per diverse forze centrali.\u00bb\nNella prima edizione dei \"Principia\" (1687), l\u2019ipotesi di Hooke sulla gravitazione universale non veniva citata. Pare che, dopo aver sentito delle rivendicazioni di priorit\u00e0 da parte di Hooke, Newton avesse eliminato molti riferimenti a Hooke dalle bozze del testo. In una lettera a Halley del 1686, Newton lamentava che: \nNella seconda edizione (1713), Newton permise che il suo editore, Roger Cotes, scrivesse nella prefazione \nMa anche questa modesta concessione venne cancellata dalla terza (1726) e definitiva edizione dei Principia.\nStoria editoriale.\nQuesta era la situazione quando durante una conversazione con Christopher Wren e Hooke, Edmund Halley sent\u00ec quest'ultimo affermare di sapere la legge che governava la caduta dei gravi, ma anche il moto dei pianeti. Wren era scettico e Halley decise di affrontare il problema. Sconfitto, chiese aiuto a Newton. Egli disse di aver risolto il problema ma di aver perso le carte e si offr\u00ec di riscriverle. Halley acconsent\u00ec e, nel novembre 1684, ricevette un trattato di nove pagine denominato \"De motu corporum in gyrum\" (\"Sul moto dei corpi in orbita\").\nIn questa opera Newton derivava le tre leggi di Keplero presupponendo l'esistenza di una forza attrattiva che agisce proporzionalmente all'inverso del quadrato della distanza. Inoltre ha esteso la trattazione sulla dinamica, aggiungendo la soluzione al problema del movimento di un corpo in un mezzo di resistenza. Halley rifer\u00ec questi risultati alla Royal Society. Newton inoltre comunic\u00f2 i suoi risultati a Flamsteed, ma insistette per revisionare il manoscritto prima che fosse pubblicato. Queste revisioni cruciali si sono concretizzate nell'anno e mezzo seguente nei \"Principia\". La collaborazione di Flamsteed, che gli assicurava i dati d'osservazione necessari sui pianeti, fu molto utile a Newton durante questo periodo.\nIl testo del primo libro fu presentato alla Royal Society alla fine dell'aprile 1686. Hooke present\u00f2 alcune obiezioni (senza riuscire ad argomentarle), causando ritardi nella pubblicazione. Quando le osservazioni di Hooke gli furono rese note, Newton, che non sopportava le dispute, minacci\u00f2 di ritirare il trattato e di non pubblicare l'ultimo e pi\u00f9 importante libro. Edmund Halley, dimostrando notevoli abilit\u00e0 diplomatiche, persuase Newton a non ritirarlo e a pubblicare tutti i libri del trattato. Il terzo libro (poich\u00e9 il primo venne suddiviso in due parti) fu infine completato nell'aprile 1687 e pubblicato con gli altri quell'estate. Samuel Pepys, come presidente, ne autorizz\u00f2 la pubblicazione, ma la Societ\u00e0 aveva gi\u00e0 speso troppo per finanziare l'edizione dei \"De historia piscium libri quatuor\" (\"La storia dei pesci in quattro libri\") di Francis Willughby, in-folio, con 188 tavole calcografiche (Oxonii, e Theatro Sheldoniano, 1686), e cos\u00ec il costo della stampa dei \"Principia\" fu sostenuto da Edmund Halley.\nContenuto.\nI \"Principia\" consistono in tre libri\nLe definizioni date da Newton nei Principia sono esattamente le stesse che si trovano in tutti i manuali odierni. Egli definisce la \u201cmassa\u201d come la \"quantitas materiae\" di un corpo e parte da ci\u00f2 per definire la \"quantitas motus\", ancor oggi chiamata quantit\u00e0 di moto. Egli introduce poi il concetto di forza inteso come cambiamento degli stati di un corpo.\n\u00c8 interessante notare come Newton nei primi due libri non dia una definizione precisa di molte quantit\u00e0 che utilizza (come il momento angolare).\nMentre la reazione ai primi due libri fu entusiasta, probabilmente per l'immediatezza delle cose trattate, il concetto di una forza attraente che si trasmette a distanza ricevette una risposta pi\u00f9 fredda. Nelle sue note, Newton scrisse che la legge dell'inverso del quadrato doveva dipendere dalla struttura della materia, ma ritratt\u00f2 questa convinzione e nella versione pubblicata rifiut\u00f2 di speculare sull'origine della legge. Huygens e Leibniz notarono che la legge era incompatibile con la nozione dell'etere. Da un punto di vista cartesiano, quindi, questa era una teoria incompleta. La difesa di Newton \u00e8 stata adottata da molti fisici inglesi famosi i quali precisarono che la forma matematica della teoria doveva essere corretta poich\u00e9 spiegava con una precisione impressionante i dati sperimentali. La mole di fenomeni che la teoria spiegava era cos\u00ec impressionante che \u201ci filosofi\u201d pi\u00f9 giovani presto adottarono i metodi e il linguaggio dei \"Principia\".\nLocalizzazione delle copie.\nMolte importanti biblioteche pubbliche di tutto il mondo conservano una copia dell'edizione originale dei \"Principia\" di Newton."}
{"id": "2718378", "revid": "188323", "url": "https://it.wikipedia.org/wiki?curid=2718378", "title": "Honda CRE F 500", "text": ""}
{"id": "2718384", "revid": "124073820", "url": "https://it.wikipedia.org/wiki?curid=2718384", "title": "Saqaliba", "text": "\u1e62aq\u0101liba ( sing. \"\u1e62iqlabi\") si riferisce agli slavi mercenari nel mondo medievale arabo (Vicino Oriente, Nord Africa, Sicilia e al-Andalus),\nIl termine deriva dall'antica popolazione indoeuropea dell'Asia centrale \"saka\" cio\u00e8 \"slavi\". Secondo la teoria pi\u00f9 accreditata, gli Slavi provenienti dagli Urali invasero l'Asia centrale, l'India e la Siberia intorno al tremila avanti Cristo. Quelle che furono conosciute come le invasioni ariane dell'India, ed a testimonianza di questa teoria, la vicinanza tra slavo, sanscrito e avestico, anche i nomi della maggior parte delle divinit\u00e0 induiste hanno un'origine slava."}
{"id": "2718386", "revid": "767487", "url": "https://it.wikipedia.org/wiki?curid=2718386", "title": "The Slickers", "text": "I The Slickers furono un gruppo giamaicano di musica reggae attivo tra la fine degli anni sessanta e per tutti gli anni settanta.\nIl gruppo \u00e8 noto per la canzone \"Johnny Too Bad\", canzone che fece parte della colonna sonora del film \"Pi\u00f9 duro \u00e8, pi\u00f9 forte cade\" (\"The Harder They Come\") e che fu cantata con testi aggiuntivi da John Martyn sul suo album \"Grace and Danger\" e di cui ne fecero una cover il gruppo reggae inglese UB40.\nIl gruppo ruotava intorno a Derrick Crooks, gi\u00e0 tra i membri fondatori dei The Pioneers insieme a suo fratello Sydney.\nVerso la met\u00e0 degli anni 1960, The Slickers erano composti dei fratelli Crooks e da Winston Bailey. Derrick era l'unico membro costante con Abraham Green che si unisce ai fratelli Crooks al momento di realizzare \"Johnny Too Bad\". Gli Slickers sono stati spesso erroneamente visti come un semplice alias dei The Pioneers a causa dei loro stili vocali molto simili.\nA seguito del successo di \"Johnny Too Bad\" The Slickers fecero un tour nel Regno Unito e negli Stati Uniti, tour che dur\u00f2 fino al 1979, quando registrarono l'album \"Breakthrough\", prima dello scioglimento."}
{"id": "2718388", "revid": "128245", "url": "https://it.wikipedia.org/wiki?curid=2718388", "title": "The slickers", "text": ""}
{"id": "2718394", "revid": "128245", "url": "https://it.wikipedia.org/wiki?curid=2718394", "title": "Slickers", "text": ""}
{"id": "2718396", "revid": "260676", "url": "https://it.wikipedia.org/wiki?curid=2718396", "title": "Scamorza", "text": "La scamorza \u00e8 un formaggio a pasta filata prodotto con latte vaccino. Alcuni caseifici campani producono anche la scamorza con latte bufalino.\n\u00c8 riconosciuta come prodotto agroalimentare tradizionale delle regioni Campania, Basilicata, Abruzzo, Molise, Puglia e Calabria (ove assume la denominazione di \"provola\").\nIn genere ha la forma di una sfera schiacciata, dal peso di 0,15-0,25 kg e viene prodotta anche in versione affumicata o farcita.\nIl termine \"scamorza\" (di origine pugliese) potrebbe provenire da \"capa mozza\", ossia \"testa mozzata\"."}
{"id": "2718403", "revid": "1305772", "url": "https://it.wikipedia.org/wiki?curid=2718403", "title": "Domenico Rame", "text": "Biografia.\nFiglio di un marionettista, Pio Rame, discendente di una famiglia dedita al teatro di figura sin dal Seicento, aveva ideali socialisti; nel 1913 spos\u00f2 Emilia Baldini. Negli anni venti, la sua compagnia pass\u00f2 dal teatro di figura a quello di persona. Nel 1938 fu nominato Cavaliere. Negli anni quaranta fu il direttore del Teatro Odeon di Milano e il Presidente del Sindacato Spettacoli Viaggianti.\nFu il padre di Franca, Pia e di Enrico."}
{"id": "2718406", "revid": "729019", "url": "https://it.wikipedia.org/wiki?curid=2718406", "title": "Torre del Ricco", "text": "Torre del Ricco o Torre del Riccio \u00e8 una torre costiera del Salento situata nel comune di Corsano. Posta a 62 m s.l.m., sorge nei pressi della strada litoranea, su un tratto di scogliera a strapiombo sul mare, in corrispondenza dell'omonimo canalone.\nStoria e struttura.\nLa torre fu edificata tra il 1563, data delle istruzioni del vicer\u00e9 duca d'Alcal\u00e0 don Parafan de Ribera, e il 1569 come opera di fortificazione voluta da Carlo V per difendere il territorio salentino dagli attacchi dei Saraceni. Della struttura rimangono soltanto i ruderi ad eccezione di una parte del basamento in pietrame irregolare e terra rossa. \u00c8 anche conosciuta con il nome di \"Torre dello Rio\" o \"di Cala del Rio\".\nComunicava a nord con Torre Specchia Grande e a sud con Torre di Porto Novaglie."}
{"id": "2718407", "revid": "377520", "url": "https://it.wikipedia.org/wiki?curid=2718407", "title": "Torre de Ricco", "text": ""}
{"id": "2718417", "revid": "729019", "url": "https://it.wikipedia.org/wiki?curid=2718417", "title": "Torre Bennistra", "text": "La Torre Bennistra , detta anche Bennisti, \u00e8 una torre di difesa costiera che faceva parte del sistema di torri costiere della Sicilia, si trova nella localit\u00e0 di Scopello, nei pressi della Riserva naturale dello Zingaro in provincia di Trapani, nel territorio di Castellammare del Golfo.\nStoria.\nLa torre fu edificata nel XVI secolo, sulle preesistenti fondamenta pi\u00f9 antiche, non presenta la tipologia tipica delle torri progettate da Camillo Camilliani, essendo a pianta circolare per circa metri 5,50 di diametro. \u00c8' stata integralmente restaurata nel 2015, grazie ad un progetto del III Settore della Citt\u00e0 di Castellammare del Golfo finanziato dalla Comunit\u00e0 Europea col programma PO FESR 2007 - 2013, realizzato dall'impresa CELI Energia di Santa Ninfa (TP).\nTorri vicine.\nFaceva parte del sistema difensivo di avvistamento di navigli saraceni ed era in collegamento visivo con la Torre di Capo Rama e con la Torre Alba di Terrasini ad est. Inoltre con la Torre dell\u2019Usciere presso San Vito Lo Capo, con la Torre di Guidaloca, con la Torre di Scopello, con la Torre dello 'Mpiso, sul lato ovest del Golfo di Castellammare."}
{"id": "2718419", "revid": "62748", "url": "https://it.wikipedia.org/wiki?curid=2718419", "title": "Notte di maggio", "text": "Notte di maggio () \u00e8 la seconda opera composta da Nikolaj Andreevi\u010d Rimskij-Korsakov.\nStoria della composizione.\nRimskij-Korsakov fin dall'infanzia am\u00f2 molto la raccolta di novelle di Gogol' \"Veglie alla fattoria presso Dikan'ka\" (1831-32), ed in particolare proprio \"Notte di maggio\". L'idea di usarne il soggetto per ricavare un'opera era stata pi\u00f9 volte suggerita al compositore dalla sua futura moglie Nade\u017eda Purgol'd, a cui poi fu dedicata l'opera. Rimskij-Korsakov inizi\u00f2 a pensare seriamente alla sua nuova opera nell'estate del 1877 e nel febbraio del 1878 si mise seriamente al lavoro. Nello scrivere il libretto, Rimskij-Korsakov si sforz\u00f2 di rispettare il pi\u00f9 possibile il soggetto ed i dialoghi, presenti in abbondanza nel racconto. \"Notte di maggio\" venne completata nel 1879 e sottoposta alla direzione dei teatri imperiali: il direttore d'orchestra Eduard Napravnik la valut\u00f2 positivamente e fu deciso di rappresentarla nella stagione successiva. La prima ebbe luogo il 9 (21) gennaio 1880 al teatro Mariinskij. L'opera ebbe un successo importante, ma inferiore a quello della sua prima opera \"La fanciulla di Pskov\", ed anche l'accoglienza della critica fu tiepida.\nTrama.\nL'azione si svolge in Ucraina, vicino al villaggio di Dikan'ka, nella settimana di Pentecoste o delle rusalki, all'inizio del XIX secolo. \nAtto I.\nLa strada del villaggio presso la casa di Ganna, di sera. I paesani intonano un canto popolare. Dopo che se ne sono andati, Levko canta alla finestra della sua amata Ganna accompagnandosi con una bandura. La ragazza esce di casa, anche se teme che qualcuno li possa vedere; vuol sapere se Levko abbia riferito a suo padre la loro decisione di sposarsi, questi risponde che il vecchio fa finta di non sentire. Poi Ganna chiede di una vecchia casa vicino ad un lago. Levko le racconta che era abitata da un sotnik dei cosacchi vedovo e da sua figlia Panno\u010dka. Il cosacco in seguito si rispos\u00f2 con una donna che in realt\u00e0 era una strega, che riusc\u00ec a fargli cacciare di casa la figlia. La ragazza, disperata, si anneg\u00f2 nel lago, e divenne la regina delle rusalki. Una notte, mentre stavano danzando alla luce della luna, le rusalki videro la strega che camminava, la afferrarono e la gettarono in acqua, ma ella si trasform\u00f2 a sua volta in rusalka per non essere individuata. Si dice che ora, quando qualcuno si avvicini allo stagno, Panno\u010dka gli chieda di indovinare chi di loro sia la strega matrigna. Finita la storia, Ganna rientra in casa ed alcune ragazze intonano una canzone triste. Sopraggiunge Kalenik, ubriaco, che importuna le ragazze: queste lo mandano alla casa del capo del villaggio, facendogli credere che sia la sua. Entra in scena il capo del villaggio che chiama Ganna, mentre Levko osserva di nascosto. Il capo, che ambisce alla mano di Ganna, cerca di fare colpo raccontandole la solita vecchia storia di essere stato guida di Caterina II, ma la ragazza lo respinge e torna in casa. Levko raduna le ragazze del villaggio e insegna loro una canzone che si fa beffe del padre. \nAtto II.\nScena prima. L'interno della casa del capo del villaggio, la sera tardi. Il capo del villaggio e sua cognata sono a cena con il distillatore, che ha intenzione di demolire la vecchia casa sullo lago per costruire una distilleria. Kalenik irrompe in casa creando scompiglio; poi una pietra rompe una finestra, facendo imprecare il padrone di casa contro l'ignoto vandalo. Il superstizioso distillatore lo ammonisce a non parlare cos\u00ec, raccontandogli che sua suocera era stata perseguitata dal fantasma di chi era stato maledetto da lei mentre era in vita. All'improvviso da fuori si odono le ragazze cantare la canzone che Levko ha insegnato loro. Il vento fa spegnere le luci, e nella confusione il capo del villaggio cattura qualcuno e lo rinchiude in una stanza, credendo che sia chi ha scagliato la pietra. Arriva il cancelliere che racconta della bravata delle ragazze, sostenendo di averne catturato il capo. Il capo del villaggio incredulo chiede della luce ed apre la porta serrata: ne esce sua cognata, che, alquanto arrabbiata, lascia la casa. Il capo del villaggio, il distillatore ed il cancelliere decidono di regolare i conti con il vero mascalzone una volta per tutte.\nScena seconda. La strada presso la casa del cancelliere, di notte. I tre arrivano trepidanti alla casa del cancelliere, dove il birbante \u00e8 rinchiuso. Aprono la porta, ma esce ancora la cognata del capo del villaggio, sempre pi\u00f9 infuriata. I tre, che temono che sia in realt\u00e0 un diavolo, la costringono a farsi il segno della croce per assicurarsi della sua identit\u00e0. Infine arrivano le guardie del villaggio, che hanno fatto prigioniero l'incolpevole Kalenik; il capo del villaggio li convince ad unirsi alla caccia, minacciandoli dell'arrivo del commissario.\nAtto III.\nLa riva dello lago presso la casa del cosacco, in una notte illuminata dalla luna. Levko canta pensando alla sua amata, e chiede alla luna di illuminargli il cammino verso la sua dimora. Una finestra della vecchia casa si apre, ed appare Panno\u010dka, che chiede a Levko di continuare a cantare. In preda ad una strana sensazione, Levko canta ancora. Sulla riva compaiono tre rusalki, e Levko sbigottito si unisce al loro girotondo, sempre cantando, mentre Panno\u010dka gli chiede di indicare quale sia la strega matrigna. Levko riesce a capire chi \u00e8 la matrigna durante un gioco e la indica; le altre rusalki si avventano su di lei e la trascinano in fondo al lago. In segno di gratitudine Panno\u010dka d\u00e0 a Levko una lettera da consegnare a suo padre e scompare. Il giovane, che non sa leggere, non ne pu\u00f2 apprendere il contenuto. Il capo del villaggio arriva con le guardie che catturano Levko. Il giovane mostra al padre la lettera, che viene letta a voce alta dal cancelliere: essa risulta scritta dal commissario, che intima al capo del villaggio di permettere le nozze del figlio con Ganna. Ormai \u00e8 l'alba e Levko si inventa che quel giorno arriver\u00e0 il commissario per cena: il capo del villaggio quindi celebra il matrimonio. Levko e Ganna dicono una preghiera per Panno\u010dka, Kalenik irrompe di nuovo, la cognata strapazza ancora il capo del villaggio, ed il popolo festeggia gli sposi."}
{"id": "2718421", "revid": "729019", "url": "https://it.wikipedia.org/wiki?curid=2718421", "title": "Torre del Porto di Tricase", "text": "Torre del Porto di Tricase era una torre costiera del Salento situata nella localit\u00e0 di Tricase Porto nel comune di Tricase, in provincia di Lecce.\nLa torre, costruita da Carlo V nel 1532, sorgeva a nord dell'insenatura del porto, sulla punta denominata \"Pizzo Cannone\". Venne bombardata nel 1806 dagli inglesi e al suo posto fu posizionato un cannone, di cui non rimane traccia.\nComunicava visivamente a nord con Torre del Sasso e a sud con Torre Palane."}
{"id": "2718422", "revid": "173219", "url": "https://it.wikipedia.org/wiki?curid=2718422", "title": "Franz Seraph Stadion", "text": ""}
{"id": "2718423", "revid": "111319", "url": "https://it.wikipedia.org/wiki?curid=2718423", "title": "Robin Van Aggele", "text": ""}
{"id": "2718426", "revid": "125870542", "url": "https://it.wikipedia.org/wiki?curid=2718426", "title": "Citt\u00e0 della Germania", "text": "Le citt\u00e0 della Germania sono i 2.076 comuni tedeschi che possiedono il titolo di citt\u00e0 (\"Stadtrecht\")."}
{"id": "2718429", "revid": "8596", "url": "https://it.wikipedia.org/wiki?curid=2718429", "title": "Bohdan Stupka", "text": "Ha recitato in pi\u00f9 di cento film e in pi\u00f9 di cinquanta teatri."}
{"id": "2718431", "revid": "2051852", "url": "https://it.wikipedia.org/wiki?curid=2718431", "title": "Grigorij Falko", "text": "Ha partecipato alle Olimpiadi di Pechino 2008, arrivando 23\u00ba nei 200\u00a0m rana.\nAi Campionati mondiali di nuoto 2009 di Roma ha concluso 23\u00ba la gara dei 100\u00a0m rana, 46\u00ba i 50\u00a0m rana, 11\u00ba i 200\u00a0m rana e 6\u00ba nella Staffetta 4x100\u00a0m misti."}
{"id": "2718432", "revid": "188323", "url": "https://it.wikipedia.org/wiki?curid=2718432", "title": "Bultaco Sherpa T 74", "text": ""}
{"id": "2718433", "revid": "188323", "url": "https://it.wikipedia.org/wiki?curid=2718433", "title": "Bultaco Sherpa T 125", "text": ""}
{"id": "2718435", "revid": "188323", "url": "https://it.wikipedia.org/wiki?curid=2718435", "title": "Bultaco Sherpa T 250", "text": ""}
{"id": "2718436", "revid": "188323", "url": "https://it.wikipedia.org/wiki?curid=2718436", "title": "Bultaco Sherpa T 350", "text": ""}
{"id": "2718437", "revid": "128245", "url": "https://it.wikipedia.org/wiki?curid=2718437", "title": "I-Threes", "text": ""}
{"id": "2718438", "revid": "1442080", "url": "https://it.wikipedia.org/wiki?curid=2718438", "title": "Marquq", "text": "Il marq\u016bq - scritto anche \"markook\" o \"markouk\", a seconda che prevalgano le lingue anglosassoni o il francese - (, lett. \"focaccia schiacciata\", ma anche \u0634\u0631\u0627\u0643, ossia \"shar\u0101k\") \u00e8 un tipo di pane piatto, comune nei paesi del Medio Oriente.\n\u00c8 cotto all'interno di un forno a cupola o in una teglia metallica a forma convessa (chiamata \"Saj\")."}
{"id": "2718439", "revid": "287204", "url": "https://it.wikipedia.org/wiki?curid=2718439", "title": "Vytautas Janusaitis", "text": ""}
{"id": "2718441", "revid": "125939510", "url": "https://it.wikipedia.org/wiki?curid=2718441", "title": "Pietramelara", "text": "Pietramelara \u00e8 un comune italiano di abitanti della provincia di Caserta in Campania.\nGeografia fisica.\nPietramelara si erge nella pianura a valle delle pendici settentrionali del Monte Maggiore (1.037 ). L'abitato si sviluppa attorno alla torre a base rettangolare posta alla sommit\u00e0 del borgo medievale.\nStoria.\nGrazie ad importanti ritrovamenti archeologici si sono rinvenute nel territorio del Monte Maggiore numerose tracce di forme di vita risalenti all'epoca pre-romana. La struttura del centro di Pietramelara testimonia che l'insediamento fu frutto di un'attenta pianificazione che presupponeva una rocca a difesa e controllo del territorio. Il borgo medioevale, cuore del centro storico, si articolava in un complesso radiocentrico il cui asse era rappresentato da un'antica torre longobarda ed il cui perimetro era dato dalla grande cinta muraria stretta da 12 torri. Fondata da Landolfo ed Adenolfo, principi longobardi, nel primo medioevo, Pietramelara fece parte prima dei possedimenti della badia di Montecassino e, successivamente del feudo della limitrofa Roccaromana. Alla morte di Filippo de Roccaromana, il vasto feudo pass\u00f2 in potere della regia corte non molto tempo dopo lo divise e lo dette in concessione. Quindi Pietramelara, fu data a Eduardo Colonna ed in seguito a Federico Monforte, che fecero abbellire il castello trasformandolo da fortezza in un elegante palazzo. Il 13 marzo 1496, dopo 15 giorni d'assedio, durante i quali il paese fu messo a ferro e fuoco dagli Aragonesi, perirono i 2/3 degli abitanti mentre i sopravvissuti vennero venduti come schiavi. I vincitori lasciarono libere soltanto sette famiglie che iniziarono la ricostruzione sulle rovine della citt\u00e0 distrutta. Poco dopo la comunit\u00e0 di Pietramelara risultava eretta in Universitas con propri statuti e notevoli poteri di pertinenza feudale. Alla fine del 1600 Pietramelara divenne feudo della famiglia Giovene ed infine dei Di Palma, sino all'eversione della feudalit\u00e0.\nI siti architettonici, archeologici e monumentali Segno delle antiche origini della citt\u00e0 sono le Grotte di Seiano che sorgono sulle pendici del Monte Maggiore nella fascia compresa tra i comuni di Pietramelara e Rocchetta. Si tratta di un vastissimo complesso sotterraneo di gallerie in muratura che si estendono sino a raggiungere le mura ciclopiche circondanti gli imponenti ruderi.\nMonumenti e luoghi d'interesse.\nI monumenti di maggior rilevanza sono il Borgo medioevale, il Palazzo Ducale, la chiesa di San Rocco, la Chiesa dell'Annunziata, l'ex-Convento di San Pasquale, l'ex convento Agostiniano oggi sede comunale.\nLa Chiesa di San Rocco \u00e8 stata costruita su una piccola cappella preesistente dedicata a San Leonardo, di cui si ha notizia sin dal 1308, risale al XVI secolo ed \u00e8 famosa per il portale in legno interamente scolpito a mano, la statua lignea di San Rocco del '700, e i bellissimi affreschi sull'abside del Galloppi. Fu fondata dagli abitanti di Pietramelara, nel XVI secolo, dopo essere stati protetti dal santo contro i malanni e le pestilenze indotte dalla guerra ed in particolare contro il feroce sacco operato dagli Aragonesi nel 1496. Ai fini dell'edificazione della chiesa, considerato il periodo di grave povert\u00e0 e carestie che invest\u00ec la popolazione, il popolo adott\u00f2 un codice che prevedeva, come pena per i bestemmiatori, il pagamento di somme finanziarie, con conseguente riduzione della pena; se i bestemmiatori non avevano denaro offrivano il proprio lavoro per evitare l'impiccagione davanti alla porta della chiesa.\nLa Chiesa dell'Annunziata, che oltre all'altare in onice del Monte Maggiore e la pala in legno dell'altare maggiore raffigurante l'Annunciazione, presenta, come rivestimento della cupola absidale, affreschi raffiguranti i quattro Profeti Maggiori, che sono stati attribuiti alla scuola del Giorgione. A conferma dell'importanza artistica della chiesa \u00e8 doveroso sottolineare che \u00e8 stata dichiarata monumento nazionale.\nStruttura di notevole pregio \u00e8, inoltre, la Casa Comunale, ex convento degli Agostiniani, costruito nel XIII secolo a ridosso della chiesa di Sant'Agostino: dalla canonica della chiesa, infatti, si pu\u00f2 accedere all'ampio chiostro che si apre al suo interno. L'intero complesso \u00e8 stato ristrutturato a seguito del terremoto.\nDegno di nota \u00e8, infine, il Convento di San Pasquale, chiostro di forma quadrata, di cui si possono ammirare le celle dei monaci, tutte ristrutturate e ben conservate con l'attiguo giardino. \u00c8 possibile visitarlo dietro autorizzazione del Comune.\nSociet\u00e0.\nFeste e ricorrenze.\n *Festa di Sant'Agostino (28 agosto)\nAmministrazione.\nSindaco: Avv. Pasquale Di Fruscio\nSport.\nCalcio.\nAudax Pietramelara\nVirtus Pietramelara\nPallavolo.\nA.S.D. Pietramelara Volley"}
{"id": "2718443", "revid": "179980", "url": "https://it.wikipedia.org/wiki?curid=2718443", "title": "Dichiarazione dei Diritti Umani", "text": ""}
{"id": "2718446", "revid": "287204", "url": "https://it.wikipedia.org/wiki?curid=2718446", "title": "Vytautas Janu\u0161aitis", "text": "Ha partecipato alle Olimpiadi di Pechino 2008, arrivando 32\u00ba nei 100m dorso e 15\u00ba nei 200m misti.\nAi Campionati mondiali di nuoto 2009 di Roma ha concluso 21\u00ba la gara dei 50m dorso, 19\u00ba i 200m misti, 46\u00ba i 100m farfalla e 34\u00ba i 400m misti."}
{"id": "2718447", "revid": "287204", "url": "https://it.wikipedia.org/wiki?curid=2718447", "title": "Gunther Messner", "text": ""}
{"id": "2718464", "revid": "6923", "url": "https://it.wikipedia.org/wiki?curid=2718464", "title": "Modern Family", "text": "Modern Family \u00e8 una serie televisiva statunitense creata da Christopher Lloyd e Steven Levitan e prodotta dalla 20th Century Fox Television dal 2009 al 2020 per un totale di undici stagioni.\nLa sitcom, realizzata con la tecnica del falso documentario, racconta le vicende di una famiglia allargata composta da tre nuclei legati tra loro che non corrisponde ai canoni tradizionali. Ci\u00f2 offre un realistico scorcio sulla figura, in costante cambiamento, della famiglia occidentale contemporanea, composta da personaggi che presentano caratteristiche caratteriali, sessuali, etniche e culturali diverse.\nSin dall'esordio la serie ha ottenuto un ampio consenso di critica e di pubblico, acquisendo popolarit\u00e0 a livello internazionale e generando anche alcuni \"remake\" esteri. Tra i numerosi riconoscimenti ricevuti figurano ventidue premi Emmy, di cui cinque per la miglior serie commedia, e un Golden Globe per la miglior serie commedia o musicale.\nTrama.\nTre distinti nuclei familiari con legami parentali di Los Angeles accettano di raccontare le proprie vite quotidiane a una troupe intenta a realizzare un documentario, incentrato sui rapporti e le interazioni della loro vita domestica, evidenziando le situazioni comiche e i momenti salienti dei reciproci rapporti affettivi.\nNel complesso la famiglia \u00e8 capeggiata dal patriarca Jay Pritchett, sposato per la seconda volta con una donna colombiana di molti anni pi\u00f9 giovane, Gloria, che aveva gi\u00e0 avuto un figlio da un precedente matrimonio, Manny. La seconda famiglia \u00e8 quella composta da Claire, figlia primogenita di Jay, suo marito Phil e dai loro tre figli: Haley, una ragazza carina e moderna; Alex, la prima della classe e la tipica \"secchiona\" e Luke, il pi\u00f9 piccolo, un po' strambo come il padre. La terza \u00e8 composta da Mitchell, secondo figlio di Jay, e dal suo compagno Cameron, padri adottivi di una bambina vietnamita, Lily.\nIn questa sitcom ci sono 3 protagonisti, 3 co-protagonisti e dei personaggi secondari. Jay, Claire e Mitchell sono i protagonisti. Gloria, Phil e Cameron sono i co-protagonisti. I personaggi ricorrenti sono Haley, Alex, Luke, Manny, Lily, Joe e Dylan.\nPersonaggi e interpreti.\nPersonaggi secondari.\nIn \"Modern Family\" appaiono numerose e celebri guest star, a volte ricorrenti, alcune delle quali candidate ai premi Emmy per la loro interpretazione nella serie; tra queste Fred Willard, Nathan Lane e Greg Kinnear.\nGuest-star ricorrenti sono Fred Willard che interpreta il padre di Phil, Shelley Long nel ruolo dell\u2019ex moglie di Jay, Didi, Dana Powell nel ruolo di Pam, sorella di Cameron, Elizabeth Banks nel ruolo dell\u2019eccentrica Sal, Nathan Lane \u00e8 Pepper Saltzman, un grande amico di Cam e Mitchell, Christian Barillas \u00e8 Ronaldo, il compagno di Pepper e Joe Mande sar\u00e0 Ben, assistente di Claire ed in seguito ragazzo di Alex.\nDurante la prima stagione Edward Norton interpreta Izzy Lafontaine, fittizio bassista degli Spandau Ballet, ingaggiato da Claire per fare una sorpresa al marito nel giorno del loro anniversario; Shelley Long interpreta l'ex moglie di Jay e madre di Claire e Mitchell Dede Pritchett; Elizabeth Banks \u00e8 Sal, un'amica di Mitchell e Cameron; Chazz Palminteri impersona Shorty, un amico di lunga data di Jay; Benjamin Bratt appare nel ruolo dell'ex marito di Gloria e padre naturale di Manny, Javier Delgado; mentre Fred Willard recita il ruolo del padre di Phil, Frank Dunphy. Sempre nella prima stagione appaiono anche: Brandy Ledford; Nolan North; Margo Harshman; Kristen Schaal; Minnie Driver; David Brenner; Judy Greer, nel ruolo di Denise, ex fiamma di Phil; Justin Kirk, interprete di Charlie Bingham, nuovo datore di lavoro di Mitchell, e Kobe Bryant, nel ruolo di se stesso.\nTra le guest star della seconda stagione sono presenti: Nathan Lane, interprete dell'amico di Mitchell e Cameron Pepper Saltzman, Taylor Nichols, Lauren Cohan, Justin Kirk, Norman Lloyd, Celia Weston, nel ruolo di Barb Tucker, madre di Cameron, Danny Trejo, Jami Gertz, James Marsden, Mary Lynn Rajskub, Rachael Harris, Matt Dillon, Shelley Long, Philip Baker Hall, nel ruolo del vicino di casa dei Dunphy Walt Kleezak, Jonathan Banks e Lin-Manuel Miranda.\nNella terza stagione compaiono: Tim Blake Nelson, Justin Kirk, David Cross, Gilles Marini, Leslie Mann, Kevin Hart, Jennifer Tilly, Chazz Palminteri, Josh Gad, Philip Baker Hall, Benjamin Bratt, Greg Kinnear, nel ruolo dello stravagante cliente di Phil Tad, Marc Vann, Ernie Hudson, Kali Rocha, John DiMaggio, Ellen Barkin, Bobby Cannavale e Barry Corbin, interprete di Merle Tucker, padre di Cameron.\nNella quarta stagione sono invece presenti: Chazz Palminteri, Ernie Hudson, Wendi McLendon-Covey, Shelley Long, Matthew Broderick, Lainie Kazan, Billy Dee Williams, Elizabeth Pe\u00f1a, Nathan Lane, Maxwell Caulfield, David Faustino, Elizabeth Banks, Fred Willard, Justine Bateman, Richard Riehle, Benjamin Bratt e Paget Brewster.\nNella quinta stagione: Justin Kirk, Nathan Lane, Fred Willard, Celia Weston, Elizabeth Pe\u00f1a, John Benjamin Hickey, Jesse Eisenberg, Jane Krakowski, John Heard, Aisha Tyler, Will Sasso, Alyson Reed, Stephen Merchant, Fred Armisen e Leslie Grossman.\nNella sesta stagione: Tyne Daly, nei panni di una maestra di Lily, Steve Zahn e Andrea Anders, interpreti dei nuovi vicini di casa dei Dunphy, Kristen Johnston, Jon Polito, Roger Bart, Nathan Lane e Elizabeth Banks.\nNella settima stagione: Keegan-Michael Key, Christine Lakin, Barbra Streisand e Ray Liotta, nei panni di loro stessi, Vicki Lewis, Andrea Martin, Justin Kirk, Nathan Lane, June Squibb, Jon Polito, Ernie Hudson, Adam Arkin, Orson Bean, Dominic Sherwood e Illeana Douglas.\nNella nona stagione: Chris Martin, nel ruolo di se stesso. e James Van Der Beek nel ruolo di Boo.\nProduzione.\nConcezione.\nLa serie nasce da un'idea degli autori e produttori televisivi Christopher Lloyd e Steven Levitan. I due raccontandosi storie sulle loro famiglie si accorsero che queste avrebbero potuto essere la base per una nuova serie televisiva. Iniziarono quindi a lavorare all'idea di una famiglia le cui storie sarebbero state esposte con la tecnica del falso documentario; in seguito decisero di raccontare le vicende di tre famiglie unite tra loro da legami di sangue.\nI due esposero il loro progetto, attraverso una presentazione PowerPoint, a tre delle quattro maggiori emittenti statunitensi: ABC, NBC e CBS. Non lo presentarono alla Fox per divergenze che in passato si erano create con la rete di News Corporation in occasione della cancellazione della loro sitcom \"Back to You\". La CBS rifiut\u00f2 l'idea in quanto non era ancora pronta n\u00e9 per un nuovo grande ordine, n\u00e9 per la realizzazione di una serie tv in modalit\u00e0 single-camera, genere che ancora aveva poco sperimentato. La NBC aveva gi\u00e0 due serie che usavano la tecnica del falso documentario, \"The Office\" e \"Parks and Recreation\", quindi anch'essa non si dimostr\u00f2 interessata. La rete ABC invece approv\u00f2 il progetto dei due produttori e commission\u00f2 la realizzazione di un episodio pilota nel mese di agosto 2008. Lloyd e Levitan, oltre che ideatori, figurano anche come produttori esecutivi e showrunner della serie televisiva, co-prodotta dalla loro casa di produzione, la Lloyd-Levitan Productions, e dalla 20th Century Fox Television.\nDurante i primi mesi di produzione la serie aveva assunto i titoli di lavorazione \"An American Family\" e \"My American Family\".\nIn un breve intervento al programma di James Lipton \"Inside the Actors Studio\" Steven Levitan dichiar\u00f2 che l'obiettivo della serie \u00e8 quello di divertire e allo stesso tempo trasmettere sentimenti. Secondo Levitan ci\u00f2 rappresenta la migliore forma di commedia, che nel caso di \"Modern Family\" pu\u00f2 contare anche nella migliore delle ispirazioni: quella derivata da esperienze realmente vissute. Lo showrunner statunitense ebbe occasione di rivelare che i personaggi che compongono la famiglia Dunphy sono ispirati direttamente alla sua famiglia, composta dallo stesso numero di persone, che hanno stesso sesso e simile et\u00e0 dei personaggi protagonisti nella serie; mentre Cameron e Mitchell, per molti aspetti la coppia pi\u00f9 tradizionale secondo Levitan, sono ispirati a vari amici omosessuali suoi e di Christopher Lloyd che hanno avuto relazioni di lunga durata. Per Lloyd una delle caratteristiche della serie \u00e8 l'assenza di cinismo: tutti i protagonisti, anche se possono litigare o prendersi in giro, alla fine si amano e si prendono cura l'uno dell'altro creando un'atmosfera genuinamente calda e accogliente. Secondo Jason Winer, regista del pilot e di molti altri episodi della serie, \"Modern Family\" segue uno stile che offre una panoramica realistica sulle famiglie americane moderne, permettendo agli spettatori di riconoscersi facilmente nei personaggi o in specifici avvenimenti narrati. La scelta di usare la tecnica del falso documentario consente inoltre sia di avere una narrazione pi\u00f9 regolare ed efficiente, sia di accorciare i tempi delle riprese.\nDurante la produzione, i due showrunner solitamente non lavorano insieme. Alternativamente, uno dei due supervisiona gli autori al tavolo dedicato alla scrittura, mentre l'altro dirige sul set la produzione dell'episodio scritto in precedenza. Tra gli autori pi\u00f9 accreditati figurano Paul Corrigan e Brad Walsh, Bill Wrubel, Danny Zuker, Jeffrey Richman, Dan O'Shannon, Abraham Higginbotham, Elaine Ko e Ben Karlin; tra i registi pi\u00f9 accreditati figurano invece Jason Winer, Michael Spiller, Gail Mancuso e lo stesso Steven Levitan. Alcuni episodi sono stati diretti anche da Fred Savage, Seth Gordon e Bryan Cranston.\nCasting.\nIl primo attore ad entrare nel cast principale fu Jesse Tyler Ferguson, a fine gennaio 2009, per il ruolo di Mitchell Pritchett. Nel successivo mese di febbraio furono ingaggiati Ed O'Neill e Sof\u00eda Vergara, interpreti della neo-coppia di sposi Jay e Gloria Pritchett, e Eric Stonestreet, interprete di Cameron Tucker, compagno di Mitchell; mentre Ty Burrell e Julie Bowen si unirono al cast nel mese di marzo per interpretare la coppia Phil e Claire Dunphy, sposata da molti anni. Gli attori ingaggiati per interpretare i figli delle coppie protagoniste sono Sarah Hyland, Ariel Winter, Nolan Gould e Rico Rodriguez. A loro dalla terza stagione si \u00e8 unita Aubrey Anderson-Emmons nei panni di Lily, la quale nelle prime due stagioni era impersonata da una coppia di gemelle, Ella e Jayden Hiller, rimpiazzate anche in quanto avevano smesso di trovarsi a loro agio sul set. Dalla settima stagione, inoltre, per il ruolo del piccolo Joe fu ingaggiato Jeremy Maguire, nelle due stagioni precedenti impersonato da Pierce Wallace.\nIn un'intervista di gruppo del novembre 2010, ospitata dal programma di Larry King in onda sulla CNN, Sof\u00eda Vergara spieg\u00f2 che prima di essere scritturata nella serie aveva proposto alla ABC un suo progetto per un nuovo episodio pilota; i dirigenti del network bocciarono la sua idea ma si impegnarono a trovare un ruolo adatto a lei in una delle nuove serie in lavorazione. Quando le fu proposto il ruolo di Gloria accett\u00f2 convinta di andare ad interpretare uno dei ruoli migliori della sua carriera. Nella stessa occasione Ty Burrell spieg\u00f2 che la parte del suo personaggio che ama di pi\u00f9 \u00e8 il suo essere spensierato e positivo. Julie Bowen riusc\u00ec ad ottenere la parte nonostante si trovasse in uno stato avanzato di gravidanza; durante le riprese del pilot l'attrice era incinta di due gemelli da sette mesi e mezzo. Ed O'Neill, che nelle stagioni precedenti aveva rifiutato decine di offerte per ruoli televisivi, ottenne la parte senza passare per un'audizione. Il suo ruolo in precedenza era stato offerto a Craig T. Nelson, che aveva rifiutato scegliendo di entrare nel cast di \"Parenthood\".\nNell'estate del 2012, dopo il successo delle prime tre stagioni, i dirigenti della 20th Century Fox e i rappresentanti dei membri adulti del cast principale avviarono una ricontrattazione del gi\u00e0 settennale contratto che legava gli attori alla serie. Tale lungo periodo di trattative vide anche gli attori avviare un procedimento legale contro la Fox, poi ritirato, accusando la possibile violazione di una legge statale che poteva invalidare i contratti originali, concludendosi solo a ridosso dell'inizio della lavorazione della quarta stagione. L'accordo raggiunto port\u00f2 i sei interpreti a guadagnare circa 175.000 dollari per ogni episodio della nuova stagione, con successivi aumenti nelle eventuali stagioni successive fino ad una quota di circa 350.000 dollari per un'ottava stagione; la durata del contratto venne infatti allungata di un anno. Nelle prime tre stagioni gli attori avevano guadagnato 65.000 dollari per episodio, eccetto Ed O'Neill che, grazie alla pi\u00f9 lunga carriera alle spalle, aveva ottenuto un contratto da 105.000 dollari a episodio. Dopo tale rinegoziazione gli attori divennero quindi tra i pi\u00f9 pagati nel settore televisivo statunitense. Nel 2014 \"Forbes\" stim\u00f2 per Sof\u00eda Vergara un compenso medio di 325.000 dollari per episodio, indicandola come l'attrice in attivit\u00e0 pi\u00f9 ricca della televisione americana, la quale, grazie a varie altre attivit\u00e0 da imprenditrice e testimonial, nell'ultimo anno aveva guadagnato circa 37 milioni di dollari.\nScenografia.\nLa scenografia di \"Modern Family\" venne affidata a Richard Berg e agli arredatori Tara Stephenson e Chris Carlson. Seguendo le indicazioni fornite dalla sceneggiatura, i tre progettarono gli interni delle abitazioni dei personaggi protagonisti in modo che riflettessero la loro personalit\u00e0, la loro storia e il loro stile di vita. Disegnarono quindi un'abitazione minimalista per Jay e Gloria, con arredi neutri intervallati da oggetti dalle colorazioni pi\u00f9 intense per riflettere il carattere forte di lei; una tipica casa del ceto medio americano per Phil e Claire; e un immobile bifamiliare dallo stile spagnolo con elementi di arte contemporanea per Mitchell e Cameron.\nPer quanto riguarda la casa di Jay e Gloria, gli esterni sono quelli di un'abitazione del quartiere losangelino di Brentwood situata sulla stessa strada in cui vive Steven Levitan, secondo cui rappresenta una classica villa in cui molti anziani ricchi e divorziati finiscono per andare a vivere; la struttura segue uno stile tenue, mentre negli arredi si notano elementi caratterizzati da un rosso vivace o a tema animalistico. La tradizionale abitazione dei Dunphy \u00e8 contraddistinta da decorazioni con schizzi e striature di colori brillanti, come nel caso della poltrona e dei cuscini presenti nel salotto; elementi che, secondo Berg, animano spazi che altrimenti potrebbero risultare banali. La mobilia \u00e8 molto varia, costituita sia da pezzi dalle linee semplici, come il rustico tavolo della sala da pranzo, sia da pezzi pi\u00f9 eleganti o vintage. Il dipinto che si trova sul caminetto fu realizzato da uno dei membri del team di produzione. Per Cameron e Mitchell l'appartamento situato al piano terra \u00e8 contraddistinto da tenue tonalit\u00e0 di verde alternate da occasionali colorazioni pi\u00f9 vivaci tendenti all'arancio e al rosso, con pezzi che richiamano uno stile asiatico collocati in vari punti dell'abitazione. L'eccentrico affresco realizzato nella camera di Lily, che vede Cameron e Mitchell raffigurati come angeli, rappresenta un ludico riferimento alle figure di Dio e Adamo dipinte da Michelangelo nella Cappella Sistina.\nRichard Berg spieg\u00f2 che anche il colore delle pareti costituisce un tocco personale che rappresenta i caratteri dei personaggi. Le mura dell'abitazione di Phil e Claire sono caratterizzate da una placida tonalit\u00e0 chiamata Labrador Blue, il colore delle pareti di Mitchell e Cameron \u00e8 una gradazione di verde chiamata Louisburg Green, mentre quelle di Jay e Gloria sono di un acceso rosso ribes; in tutte e tre i casi si tratta di colori prodotti dalla Benjamin Moore.\nFotografia e riprese.\nIl direttore della fotografia \u00e8 James R. Bagdonas, secondo cui uno dei motivi che hanno permesso alla serie di diventare popolare \u00e8 costituito dal fatto che i personaggi rappresentati, pur riconoscendo di essere membri di una famiglia disfunzionale, alla fine si amano l'un l'altro. Bagdonas spieg\u00f2 che, essendo la serie girata come un documentario, le riprese andavano adattate di conseguenza: l'obiettivo era quindi quello di mostrare le vite dei protagonisti in modo realistico, come se si stessero davvero svolgendo in quel momento mentre vengono ripresi da due cameramen in piedi davanti a loro. Per questo vennero costruiti set abbastanza grandi da permettere movimenti rapidi, ma allo stesso tempo si decise di mantenere le imperfezioni che derivano dal filmare in ambienti domestici come un soggiorno o una sala da pranzo. Ogni scena \u00e8 solitamente girata con un unico allestimento che vede due telecamere posizionate in angoli opposti di 45 gradi e non richiede pi\u00f9 di tre o quattro \"take\"; gli attori si muovono dentro e fuori dal piano sequenza, anche durante i dialoghi, spesso improvvisando. Bagdonas decise di dare alle riprese anche un aspetto filmico, utilizzando una configurazione delle telecamere ibrida, che permette di utilizzare strumenti di solito impiegati in campo cinematografico.\nUno stile filmico sperimentale fu adottato per l'episodio della sesta stagione \"Equivoci\" (\"Connection Lost\"), andato in onda il 25 febbraio 2015. L'episodio, generalmente apprezzato dalla critica, offre infatti una narrazione visualizzata esclusivamente attraverso il computer portatile di uno dei personaggi, con i dialoghi che si svolgono attraverso i vari programmi di messaggistica e videochiamata. Ispirato da un cortometraggio canadese del 2013, \"Noah\", l'episodio fu girato usando dispositivi mobili Apple, con le grafiche dei software riprodotte e accostate in fase di post-produzione con tecniche di \"motion graphic\".\nLuoghi delle riprese.\nLa serie \u00e8 filmata interamente a Los Angeles, eccetto alcuni episodi:\nMontaggio.\nPer molti degli episodi della serie il montaggio \u00e8 affidato a Ryan Case, che per il suo lavoro su \"Modern Family\" \u00e8 stata premiata e candidata pi\u00f9 volte ai premi Emmy.\nLe varie scene mostrano le interazioni tra i personaggi e la loro vita quotidiana e culminano con una breve intervista davanti alla telecamera in cui i protagonisti spiegano gli aspetti intimi della propria relazione o del proprio carattere; la trama avanza presentando aggiornamenti sulle vicende di ogni membro della famiglia, intervallate da altri frammenti di intervista. Questo formato presenta una narrazione multilivello guidata dal montaggio, che tiene conto sia della sceneggiatura sia dei tagli che i produttori decidono di effettuare durante la post-produzione, e che finisce per coinvolgere lo spettatore stesso. Gli attori, inoltre, spesso rompono la quarta parete guardando direttamente nella telecamera, anche durante i propri dialoghi. Secondo Ryan Case il montaggio \u00e8 un elemento fondamentale per una serie come \"Modern Family\", \u00e8 il momento in cui varie parti vengono assemblate per costruire la storia dell'episodio, processo il cui risultato finale va oltre quello dato dalla semplice somma delle parti. Anche se lo stile \u00e8 chiamato documentario, non ci si aspetta che gli spettatori lo visualizzino realmente come tale e immaginino produttori dentro le abitazioni dei protagonisti, \u00e8 solo un modo per coinvolgerli pi\u00f9 attivamente; le interviste hanno il compito di aggiungere elementi humor e altri dettagli alla narrazione.\nL'inserimento delle scene in cui i protagonisti commentano e approfondiscono le vicende appena visualizzate consente infatti di rappresentare in poche battute situazioni realistiche e divertenti, offrendo allo stesso tempo pensieri che acquisiscono presto una dimensione reale collegandosi alle scene precedenti e successive, nelle quali vengono messi alla prova nel relazionarsi con gli altri personaggi.\nDistribuzione.\nProgrammazione televisiva.\nDopo la fine delle riprese dell'episodio pilota, la ABC ne sottopose la visione a dei focus group, prima di approvare definitivamente, il 7 maggio 2009, la produzione di una prima stagione per la stagione televisiva 2009-2010, la quale debutt\u00f2 nei palinsesti statunitensi il 23 settembre 2009. Visto l'immediato successo di critica e di pubblico, l'8 ottobre la rete aggiunse ulteriori otto episodi all'ordine iniziale di sedici. Il 12 gennaio 2010 la serie fu rinnovata per una seconda stagione, trasmessa dal 22 settembre 2010. Il 10 gennaio 2011 fu annunciato il rinnovo per una terza stagione, trasmessa dal successivo 21 settembre; mentre il 10 maggio 2012 fu confermata la produzione anche di una quarta stagione, il cui esordio venne fissato per il successivo 26 settembre.\nIl 10 maggio 2013 fu annunciato il rinnovo per una quinta stagione, trasmessa dal 25 settembre 2013; l'8 maggio 2014 per una sesta stagione, andata in onda dal seguente 24 settembre; il 7 maggio 2015 per una settima stagione, trasmessa dal 23 settembre 2015. Il 3 marzo 2016 \u00e8 stata confermata anche la produzione di un'ottava stagione, mandata in onda dal 21 settembre 2016.\nIl 10 maggio 2017 \u00e8 stata confermata la produzione di altre due stagioni di ventidue episodi, la nona in onda dal 27 settembre 2017 e la decima in onda dal 26 settembre 2018. Nel gennaio 2018 i creatori della serie annunciarono che la decima stagione sarebbe stata probabilmente l'ultima, ma il 7 gennaio 2019 la serie venne rinnovata per un'undicesima stagione di 18 episodi e il 5 febbraio \u00e8 stato confermato che sar\u00e0 l'ultima stagione della serie.\nPer quanto riguarda la messa in onda in \"syndication\", cominciata nell'autunno 2013, la 20th Century Fox cedette i diritti per la trasmissione via cavo a USA Network per una cifra vicina a 1,5 milioni di dollari per episodio.\nTrasmissione internazionale.\nIn Canada la serie \u00e8 trasmessa in contemporanea con gli Stati Uniti, dal 23 settembre 2009, dall'emittente Citytv. Nel Regno Unito viene invece trasmessa dal canale a pagamento Sky1 dal 15 ottobre 2009.\nIn Italia va in onda in prima visione dal 5 febbraio 2010 sui canali di Fox International Channels Italy; la prima stagione venne trasmessa su Fox Life, mentre le seguenti su Fox. In chiaro la prima stagione venne trasmessa su Cielo dal 2 novembre 2010, mentre le seguenti a partire dall'autunno 2012 su MTV e poi (dal 2016) su TV8. Attualmente la serie \u00e8 disponibile su Netflix e Prime Video. In Spagna debutt\u00f2 su Neox il 23 agosto 2010, mentre in Francia esord\u00ec il 20 settembre dello stesso anno su Paris Premi\u00e8re. In Germania \u00e8 trasmessa dal 2 aprile 2012 su RTL Nitro.\nDal 23 febbraio 2021, tutte le 11 stagioni sono disponibili su Disney+ tramite la sezione Star, a seguito dell'acquisizione di 20th Century Fox Television nel 2019.\nEdizioni home video.\nSul mercato home video l'edizione originale della prima stagione fu distribuita in DVD e Blu-ray Disc dal 21 settembre 2010 negli Stati Uniti e dal 4 ottobre 2010 nel Regno Unito. L'edizione italiana fu invece pubblicata il 16 marzo 2011.\nI contenuti speciali del cofanetto includono: le scene tagliate; una gag reel; le featurette \"Real Modern Family Moments\", \"Before Modern Family\", \"Fizbo the Clown\", \"Hawaii\"; e il making of del finale di stagione.\nL'edizione originale della seconda stagione fu distribuita dal 20 settembre 2011 negli Stati Uniti e dal 5 settembre 2011 nel Regno Unito. L'edizione italiana fu invece pubblicata il 6 febbraio 2013.\nI contenuti speciali del cofanetto includono: le scene tagliate; una gag reel; e le featurette \"Strangers on a Treadmill - Table Read\", \"Mitch's Flash Mob\", \"Imagine Me Naked Music Video\", \"Modern Family Holidays\", \"Waiting for Oprah\", \"At Home with Modern Family\" e \"Chatting with Steve Levitan\".\nL'edizione originale della terza stagione venne distribuita dal 18 settembre 2012 negli Stati Uniti e dal 1\u00ba ottobre 2012 nel Regno Unito. L'edizione italiana fu invece pubblicata il 22 agosto 2013.\nOltre agli episodi trasmessi in TV, le scene tagliate e una gag reel, il cofanetto include le featurette \"A Modern Family Christmas\", \"Destination: Wyoming\", \"A Day on the Set with Ty\", \"Adventures of the Modern Family Kids\", \"Driving Lessons\", \"Ed O'Neill Gets a Star\" e \"Modern Family Goes to Disneyland\".\nL'edizione originale della quarta stagione venne invece pubblicata il 24 settembre 2013 negli Stati Uniti e il seguente 14 ottobre nel Regno Unito; quella italiana il 4 settembre 2014. Oltre gli episodi della stagione, il cui finale \u00e8 presente in versione estesa, le scene tagliate e una gag reel, il cofanetto contiene commenti agli episodi \"Gelosia\" (\"Party Crasher\"), \"Il battesimo\" (\"Fulgencio\"), \"Una nuova carriera\" (\"Career Day\"), \"Buonanotte Gracie\" (\"Goodnight Gracie\"); e le featurette \"An Addition to the Family\", \"A Day with Eric\", \"A Modern Guide to Parenting\" e \"Modern Family Writers\".\nL'edizione originale della quinta stagione fu distribuita solo su DVD dal 23 settembre 2014 negli Stati Uniti,dal precedente 15 settembre nel Regno Unito e dal 22 febbraio 2017 in Italia. Il cofanetto include gli episodi della stagione, le scene tagliate, una gag reel, e le featurette \"Modern Family in Australia\", \"A Day with Jesse\", \"Modern Family in Vegas\" e \"Mitch &amp; Cam's Wedding\".\nL'edizione originale della sesta stagione fu distribuita solo su DVD dal 22 settembre 2015 negli Stati Uniti e dal precedente 14 settembre nel Regno Unito. Il cofanetto include gli episodi della stagione, le scene tagliate, e le featurette \"Awesome Halloween\", \"A Modern Thanksgiving\", \"Modern Connections: The Making of an Episode\" e \"A Day with Julie\".\nAccoglienza.\nAscolti.\n\"Modern Family\" registr\u00f2 dei buoni ascolti sin dai primi episodi. La prima stagione fu seguita in media da 9.488.000 spettatori, raccogliendo un rating/share del 3,9/10% nella fascia di riferimento 18-49 anni, risultando quindi tra le sitcom pi\u00f9 seguite.\nComplice l'acclamazione della critica e la vittoria agli Emmy, gli ascolti aumentarono durante la seconda stagione, quando il numero di telespettatori medio per episodio fu di 11.890.000, risultando la serie televisiva pi\u00f9 vista nella fascia 18-49 anni con una percentuale di rating/share di 4,9/13.\na terza stagione risulta la pi\u00f9 seguita con un'audience media di 12.930.000 spettatori e una percentuale di rating/share di 5,5/15 nella fascia 18-49 anni, dove si conferm\u00f2 serie pi\u00f9 seguita.\nLa quarta stagione registr\u00f2 un'audience media di 12.306.000 spettatori e un rating del 4,9% nella fascia 18-49 anni, in cui risult\u00f2 la seconda serie pi\u00f9 seguita dopo \"The Big Bang Theory\".\nLa quinta stagione registr\u00f2 un'audience media di 11.792.000 spettatori e un rating del 5,64% nella fascia 18-49 anni, confermandosi seconda serie pi\u00f9 seguita dopo \"The Big Bang Theory\".\nLa sesta stagione fu seguita invece da una media di 11.910.000 spettatori, con un rating del 5,4% nella fascia 18-49 anni, nella quale risult\u00f2 terza serie televisiva pi\u00f9 seguita dopo \"Empire\" e \"The Big Bang Theory\".\nNel 2014, alla 54\u00aa edizione del Festival della Televisione di Monte Carlo, la serie venne indicata come la \"comedy\" pi\u00f9 vista al mondo durante il 2013.\nIl successo della serie \u00e8 stato paragonato a quello di serie storiche come \"I Robinson\" ed \u00e8 stato accreditato come uno dei fattori che hanno contribuito alla rinascita del genere \"comedy\" in televisione.\nCritica e analisi dei temi trattati.\nLa serie fu acclamata dalla critica sin dal suo debutto. Nell'autunno del 2009, \"Entertainment Weekly\" la defin\u00ec unica nel suo genere, pur condividendo alcuni elementi con altri programmi televisivi, come lo stile falso documentario; per la rivista statunitense \"Modern Family\" \u00e8 una sitcom molto divertente, dotata di personaggi vividi e complessi, riuscendo a raggiungere un ampio target tra gli spettatori. Secondo il \"Chicago Tribune\" la serie aveva il cast migliore di qualsiasi altra nuova proposta televisiva e la sceneggiatura non era da meno. Per il \"New York Times\" la serie richiama lo stile e la visione antropologica di \"Arrested Development\"; mentre per il \"The Hollywood Reporter\" si tratta di una serie sapientemente sceneggiata, dotata di grandi personaggi e un cast brillante, che si mantiene divertente dall'inizio alla fine.\nSecondo il \"Los Angeles Times\" la serie riusc\u00ec nell'intento di modernizzare efficacemente il modello classico di sitcom familiare; per il quotidiano californiano tutte le interpretazioni sono impeccabili e ci\u00f2 che rappresenta il punto di forza della serie \u00e8 la rappresentazione di un ritratto familiare realistico che rende facile agli spettatori immedesimarsi in uno dei personaggi proposti o riconoscerne in essi propri conoscenti. \"Modern Family\" fu nominata migliore nuova proposta televisiva anche da altre testate, come il \"TIME\", il \"San Francisco Chronicle\" e \"Variety\", che la defin\u00ec una serie brillante, leggera e divertente.\nAnche se la serie ha continuato a ricevere generalmente responsi positivi dalla critica anche dopo la prima stagione, a partire dalla terza diversi critici evidenziarono come, pur restando un ottimo prodotto, gli autori non siano pi\u00f9 riusciti a replicare la brillantezza delle prime due stagioni. Un rinnalzamento della qualit\u00e0 fu evidenziato durante la sesta stagione, quando diversi episodi ricevettero recensioni molto positive e vennero giudicati ad un livello vicino a quando la serie era all'apice della popolarit\u00e0; particolare apprezzamento ricevette l'episodio \"Equivoci\" (\"Connection Lost\"), in grado, secondo la critica, di offrire una narrazione innovativa che sfrutta la tecnologia per affrontare nuovi approcci e tematiche, tra cui i carenti modi di comunicare \"moderni\" all'interno della famiglia, ed esalta il \"multitasking\" dei protagonisti per creare nuove situazioni comiche.\nNel 2011 il critico James Parker, sulla rivista \"The Atlantic\", defin\u00ec la scrittura all'avanguardia, freneticamente compressa ma elegante, aggiungendo: \u00abLa famiglia americana del 2011 \u00e8, dopotutto, un soggetto profondamente consapevole che si domanda: come si fa il genitore? Chi fa cosa, in quale \"ruolo\"? Il pap\u00e0 \u00e8 sufficientemente un \"pap\u00e0\" e la mamma \u00e8 abbastanza una \"mamma\"? E se ci sono due pap\u00e0 o due mamme, o fratellastri? [...] Il ronzio della lavastoviglie della domesticit\u00e0 si \u00e8 trasformato in free jazz. \"Modern Family\" involve tutto questo, le telecamere che osservano da dietro le quinte le sue tre famiglie producono la sensazione di un esperimento sfrenato e vacillante, registrato a scopi didattici o scientifici\u00bb. Oltre ai vivaci e particolari personaggi \u00abresi splendidamente\u00bb, il critico statunitense individu\u00f2 tra i motivi principali del successo della serie anche la capacit\u00e0 della sceneggiatura, nonostante sia infarcita di momenti moralistici, di mantenere la semplicit\u00e0 appropriata per una sitcom, senza sforzarsi di diventare un manifesto politico o un mezzo d'indottrinamento.\nLa rappresentazione di tematiche LGBT.\nUna delle caratteristiche di \"Modern Family\" \u00e8 che una delle tre famiglie protagoniste \u00e8 composta da una coppia omosessuale, Mitchell e Cameron, la cui rappresentazione \u00e8 generalmente giudicata favorevolmente dalle associazioni LGBT. La fiction, infatti, nel corso degli anni ha ottenuto diversi riconoscimenti ai GLAAD Media Awards, premi destinati alle produzioni d'intrattenimento che contribuiscono nel diffondere un'immagine veritiera e accurata della comunit\u00e0 LGBT. Nell'aprile 2012 in un'intervista al \"The Hollywood Reporter\", Jesse Tyler Ferguson, omosessuale anche nella vita reale, si disse convinto che il suo personaggio e quello interpretato da Eric Stonestreet contribuiscono al dibattito su temi come il matrimonio o l'adozione per le coppie omosessuali e vengono usati come punto di riferimento. A tal proposito, Steven Levitan ebbe occasione di dichiarare di aver ricevuto molte lettere in cui adolescenti gay spiegavano di aver usato la serie come spunto per dichiarare la loro omosessualit\u00e0 ai propri genitori, dopo aver visto questi ultimi affezionarsi ai personaggi di Cameron e Mitchell.\nTali personaggi, nel mese di maggio 2013, furono adottati dall'organizzazione non governativa American Civil Liberties Union in una campagna di sensibilizzazione per la parificazione dei matrimoni omosessuali ed eterosessuali, la quale consisteva in una petizione online volta a chiedere agli autori della serie la pianificazione di un matrimonio per Cameron e Mitchell. Un mese circa pi\u00f9 tardi in California i matrimoni omosessuali vennero legalizzati e gli autori ne presero subito spunto per celebrare la novit\u00e0 anche nell'universo immaginario della serie, inserendo una proposta di matrimonio nella premi\u00e8re della quinta stagione, matrimonio celebrato nel finale della stessa. Alcuni gruppi considerati antigay, come il conservatore Media Research Center, allo stesso tempo definirono episodi come quello della proposta nuziale pericolosi, perch\u00e9 in grado di generare empatia verso personaggi e situazioni a loro dire non realistiche, invitando gli spettatori a distinguere tra finzione e realt\u00e0.\nSecondo alcuni critici, tuttavia, se da un lato \"Modern Family\" contribuisce all'accettazione dell'omosessualit\u00e0 in una cultura dominata da eterosessuali, da un altro offre una rappresentazione di personaggi omosessuali normalizzata, adeguata ai classici modelli eterosessuali. Tali personaggi, pur proposti in ruoli inediti, presenterebbero quindi un'espressione limitata della propria omosessualit\u00e0, in particolar modo della loro sessualit\u00e0.\nLa rappresentazione dei ruoli all'interno della famiglia.\nAnche se la serie offre una rappresentazione considerata generalmente realistica della famiglia occidentale contemporanea, alcuni critici hanno evidenziato come, a dispetto del titolo, \"Modern Family\" propone un modello di famiglia allargata basato su presupposti classici piuttosto che moderni. Elementi di novit\u00e0 rispetto a molte sitcom familiari che l'hanno preceduta, quali la presenza di una coppia di genitori omosessuali o di un matrimonio interrazziale, sono infatti combinati con componenti tradizionali. In particolare, \u00e8 ravvisabile una struttura familiare patriarcale, con i convenzionali ruoli di genere ravvisabili in tutti e tre i nuclei familiari protagonisti, e una rappresentazione femminile in parte stereotipata.\nControversie.\nNel corso delle varie stagioni, alcune parti della trama attirarono controversie poich\u00e9 considerate da alcune associazioni, per lo pi\u00f9 per la tutela della visione dei minori, inappropriate per il largo pubblico della serie. Tra queste, rientrano gli episodi della terza stagione in cui Phil scopre che Haley non \u00e8 pi\u00f9 vergine e in cui Lily impara e ripete con piacere la sua prima parolaccia, e l'episodio della quarta stagione in cui Claire si preoccupa di dare alla figlia profilattici al momento di partire per il college, che gener\u00f2 dispute anche tra gli autori.\nUn episodio della terza stagione, che vede Cameron fingersi eterosessuale per provare la sua mascolinit\u00e0 ai suoi amici, fu giudicato omofobo da alcuni critici per il modo in cui la donna sulla quale stava cercando di far colpo spiega di aver riconosciuto i suoi tratti omosessuali. Durante la prima stagione era stata anche oggetto di critiche la scelta degli autori di rappresentare raramente baci tra Mitchell e Cameron; la quale fu poi spiegata all'inizio della seconda stagione con l'episodio \"Il bacio\" (\"The Kiss\"), apprezzato dalla critica, nel quale Mitchell confessa e affronta il suo trovarsi a disagio nelle manifestazioni pubbliche di affetto.\nRiconoscimenti.\nSin dall'esordio la serie ha avuto apprezzamenti di pubblico e critica ottenendo numerosi premi e candidature.\nIn particolare, tra il 2010 e il 2015 la serie ha avuto grande risalto ai Primetime Emmy Award, venendo riconosciuta per cinque volte consecutive come miglior serie commedia, eguagliando il record di \"Frasier\", e conquistando complessivamente ventidue statuette. Tra gli Emmy vinti, anche due riconoscimenti alla miglior sceneggiatura per una serie commedia, grazie agli episodi \"La nostra famiglia\" (\"Pilot\"), scritto da Steven Levitan e Christopher Lloyd, e \"Sorpreesaaa!!!\" (\"Caught in the Act\"), scritto da Steven Levitan e Jeffrey Richman; e quattro riconoscimenti alla miglior regia per una serie commedia, per gli episodi \"Dolcetto o scherzetto?\" (\"Halloween\"), diretto da Michael Spiller, \"Bimbo a bordo\" (\"Baby on Board\"), diretto da Steven Levitan, \"L'arresto\" (\"Arrested\") e \"Las Vegas\", diretti da Gail Mancuso.\nPer la loro interpretazione nella serie, Julie Bowen, Ty Burrell e Eric Stonestreet hanno vinto due Emmy come migliori attori non protagonisti, riconoscimento per il quale sono stati candidati anche Ed O'Neill, Jesse Tyler Ferguson e Sof\u00eda Vergara. L'intero cast ha vinto per quattro volte consecutive, dal 2011 al 2014, lo Screen Actors Guild Award per il miglior cast in una serie commedia.\nNel 2012 la serie ha vinto il Golden Globe per la miglior serie commedia o musicale, mentre nel 2010 era stata insignita del Peabody Award.\nNel corso degli anni, autori, registi, produttori e attori della serie hanno ricevuto premi e candidature a riconoscimenti come il Directors Guild of America Award, Writers Guild of America Award, Critics' Choice Television Award e Television Critics Association Award, e pi\u00f9 volte \u00e8 anche stata nominata tra i dieci migliori programmi dell'anno dall'American Film Institute. Il 2 giugno 2013, inoltre, la Writers Guild of America ha incluso \"Modern Family\" al 34\u00ba posto nella lista delle 101 serie televisive meglio scritte di sempre.\nAdattamenti internazionali.\nA partire dal 2013 sono stati concepiti alcuni remake internazionali dello show.\nIn Cile, per il canale Mega, nel 2013 \u00e8 stata prodotta \"Familia moderna\". Fanno parte del cast Patricio Contreras e Nidyan Fabregat, interpreti del patriarca Pepe Gallo e della moglie assai pi\u00f9 giovane Sara; Nicol\u00e1s Saavedra e Mario Soto, nei panni di Fernando e Gustavo, la coppia omosessuale; Mariana Loyola e \u00c1lvaro Escobar, per i ruoli di Paula e Juan Pablo, corrispondenti a Claire e Phil. Poich\u00e9 in Cile \u00e8 illegale l'adozione da parte di coppie dello stesso sesso, i personaggi di Fernando e Gustavo non adottano una bambina a seguito di una scelta pianificata, ma la trama vede il primo ottenere l'affidamento della figlia naturale avuta da un rapporto occasionale con una sua ex. Pur essendo state prodotte consecutivamente, nel corso del 2013, due stagioni da ventiquattro episodi, la serie rimase a lungo inedita, anche perch\u00e9 giudicata troppo controversa per la conservatrice societ\u00e0 cilena. Una parte degli episodi prodotti fu poi trasmessa dal 3 dicembre 2015 dopo la mezzanotte.\nIn Grecia, su Mega Channel, dal 20 marzo 2014 \u00e8 stata trasmessa \"Moderna Oikogeneia\" (greco: ), in cui i personaggi corrispondenti a Jay e Gloria sono interpretati da Ant\u014dn\u012bs Kafetzopoulos e Klelia Renesi, le versioni greche di Phil e Claire da Kostas Koklas e Zeta Douka, e i personaggi corrispondenti a Mitchell e Cameron da Dimitris Makalias e Giorgos Tzavaras.\nDal 29 giugno 2014, in Iran, sul terzo canale della Islamic Republic of Iran Broadcasting, \u00e8 stato anche trasmesso un adattamento non autorizzato, \"Haft Sang\" (), in cui diverse scene sono riproposte in modo pressoch\u00e9 identico; la differenza principale di tale remake \u00e8 l'assenza di personaggi omosessuali: gli attori corrispondenti a Mitchell e Cameron sono infatti Behrooz ed Elham, una coppia eterosessuale che adotta una bambina per problemi di fertilit\u00e0."}
{"id": "2718465", "revid": "1573940", "url": "https://it.wikipedia.org/wiki?curid=2718465", "title": "Liscia di Vacca", "text": "Liscia di Vacca \u00e8 una frazione situata a nord di porto Cervo, Sardegna settentrionale, nella regione storico-geografica della Gallura. Dista circa 15 chilometri da Arzachena, di cui fa amministrativamente parte.\nIl centro ha una vocazione spiccatamente turistica, data la presenza di un elevato numero di alberghi, ville e villaggi turistici."}
{"id": "2718466", "revid": "71433", "url": "https://it.wikipedia.org/wiki?curid=2718466", "title": "Modern family", "text": ""}
{"id": "2718472", "revid": "292162", "url": "https://it.wikipedia.org/wiki?curid=2718472", "title": "Coppa del mondo per club FIFA 2010", "text": "La coppa del mondo per club FIFA 2010 (in arabo: \u0643\u0623\u0633 \u0627\u0644\u0639\u0627\u0644\u0645 \u0644\u0646\u0627\u062f\u064a \u0627\u0644\u0641\u064a\u0641\u0627 2010, kas alealam linadi alfifa 2010; in inglese: FIFA Club World Cup UAE 2010 presented by Toyota) \u00e8 stata la settima edizione di questo torneo di calcio per squadre maschili di club organizzato dalla FIFA. Si tratta della 6\u00aa edizione da quando ha sostituito la Coppa Intercontinentale. Si \u00e8 svolta per il secondo anno consecutivo negli Emirati Arabi Uniti, dall'8 al 18 dicembre 2010.\nLa vittoria \u00e8 andata alla squadra italiana dell'Inter che ha sconfitto in finale con il punteggio di tre a zero i congolesi del TP Mazembe, la prima compagine non europea e non sudamericana ad accedere all'atto conclusivo di tale competizione. Per i nerazzurri si tratta della prima vittoria, anche se l'Inter aveva gi\u00e0 vinto due edizioni della Coppa Intercontinentale, nel 1964 e nel 1965.\nFormula.\nLa formula del torneo \u00e8 la stessa dall'edizione del 2008. Partecipano le sei vincitrici delle rispettive competizioni continentali, pi\u00f9 la squadra campione nazionale del paese ospitante. Se una squadra del paese ospitante vince il proprio trofeo continentale, al posto dei campioni nazionali partecipa la finalista della competizione internazionale, visto il divieto di partecipazione per pi\u00f9 squadre dello stesso paese.\nI campioni nazionali del paese organizzatore devono sfidare i rappresentanti dell'Oceania in un turno preliminare, la cui vincente si aggrega alle detentrici dei titoli di Africa, Asia e Centro-Nord America. Le vincenti di questi scontri sfidano in semifinale le vincitrici della UEFA Champions League e della Coppa Libertadores. Oltre la finale per il titolo si disputano gli incontri per il terzo e il quinto posto.\nArbitri.\nLa FIFA ha selezionato un arbitro per ogni confederazione, pi\u00f9 uno di riserva.\nAFC\nCAF\nCONCACAF\nCONMEBOL\nOFC\nUEFA"}
{"id": "2718485", "revid": "1573940", "url": "https://it.wikipedia.org/wiki?curid=2718485", "title": "Liga Artzit", "text": "La Liga Artzit (, \"Lega statale\") \u00e8 stata la terza divisione del campionato israeliano di calcio dal 1999 al 2009, anno in cui fu soppressa.\nPrecedentemente, dal 1974 (anno della sua istituzione) al 1999, ne era stata la seconda divisione.\nFormula.\nIl numero delle squadre partecipanti fu di 12 squadre (salvo il periodo dal 1975 al 1999, quando vi parteciparono 14 squadre), che si affrontavano in un girone all'italiana con partite di andata e ritorno.\nCome nella maggior parte degli altri campionati nazionali, venivano assegnati 3 punti per la vittoria, 1 punto per il pareggio e 0 per la sconfitta."}
{"id": "2718486", "revid": "125170788", "url": "https://it.wikipedia.org/wiki?curid=2718486", "title": "Armando Marrocco", "text": "La formazione.\nInizia precocemente come apprendista in alcune botteghe di artigiani del suo paese nat\u00eco dove subisce il fascino della manualit\u00e0 e dei vari materiali. &lt;br&gt;Durante gli studi artistici frequenta uno studio di progettazione urbanistica, esperienza che gli sar\u00e0 di supporto per la sua collaborazione futura con avviati studi di architettura, Drago-Malara e Salvati-Tresoldi a Milano, Scrimieri-Genco-Caproni a Roma.\nGli esordi.\nLa svolta nella sua vita artistica si ha sul finire del 1962, quando su consiglio di Lucio Fontana decide di trasferirsi a Milano, citt\u00e0 ricca di fermenti artistici. \n&lt;br&gt;Inizia ad esporre presso alcune delle pi\u00f9 rinomate gallerie milanesi come la Galleria del Cenobio-Visualit\u00e0, la Galleria Montenapoleone e la Galleria Apollinaire, dove entra in contatto con Pierre Restany, fondatore del Nouveau R\u00e9alisme. Questi lo invita a collaborare con Jean Tinguely all'allestimento della \"Vittoria\" durante la ricorrenza del \"X Anniversario della Nascita del Nouveau R\u00e9alisme\", tenutasi in Piazza Duomo a Milano, nel 1970.\nIl critico francese si dimostrer\u00e0 in seguito estremamente sensibile all'arte di Marrocco, chiamandolo a partecipare in varie rassegne internazionali sul tema della comunicazione.Interessante la pubblicazione nel 1975 da parte di Guido Le Noci del libro d'artista \"Calendario\", con testi di Toti Carpentieri e prefazione dello stesso Pierre Restany.\nOpere.\nSul finire degli anni Cinquanta e nei primi anni Sessanta l'artista elabora la serie \"Bianco Mediterraneo\", opere a carattere informale che rivelano un'attenzione particolare verso il ruolo della materia e dei materiali, spesso assemblati insieme. Nei primi anni a Milano questo interesse trova uno sbocco efficace nella ricerca nel settore dell'arte programmata e cinetica, dove l'artista utilizza il cartoncino o il cartone \"povero\" da pacchi (\"Intrecci\", 1962-'63), ma anche materiali metallici come l'acciaio inox lucidato a specchio o l\"'anticorodal\" (\"Strutture\",1966). Con questa serie Marrocco consegue il IX Premio Silvestro Lega di Modigliana nel 1967. \n&lt;br&gt;Altra interessante opera di questo periodo, a carattere quasi ludico, \u00e8 il \"Giardino Ludens\", prato di molle adatto ad essere installato per una pubblica fruizione tanto in spazi chiusi quanto all'aperto.\nSensibile a molteplici settori della ricerca estetica, l'artista rivela interesse per l'arte comportamentale, di cui diviene uno dei principali esponenti, effettuando \"performance\" e sperimentando il linguaggio del corpo (\"Uomo Ambiente\"; \"Terra, Cielo, Mare, Uomo\") accanto ad altre forme di comunicazione di natura sonora (\"Sconcerto\") o suggestiva (\"Rivelazioni I-V\"). \n&lt;br&gt;Sempre nei primi anni Settanta esegue in pubblico le \"Tele colorate per combustione di fumogeni\", grandiose realizzazioni elaborate secondo una sua tecnica esclusiva, i cui frammenti vengono anche utilizzati per le cosiddette \"fasciature\", opere in legno avvolto con bende, garze, stracci e appunto brandelli di tela (\"Sogno di Ramses II\"; \"Dimore\"). Armi primitive come lance, sempre rigorosamente fasciate, e scudi arcaici in marmo e bronzo compaiono sempre pi\u00f9 spesso in alcune delle sue installazioni ambientali. \n&lt;br&gt;Parallelamente, Marrocco si dedica a pratiche performative e comportamentali centrate sulla scrittura come processo e articolate nei cicli \"Paleo-grafia\", \"Rivelazione\" e \"stampa bocca\" o \"scrittura bocca\", in cui l\u2019artista mastica gli angoli di fogli di carta con la bocca piena di inchiostro. Dal 1976, per circa un decennio, partecipa alle mostre e alle esperienze di \u201cscrittura attiva\u201d attivit\u00e0 promosse dal Mercato del Sale di Ugo Carrega, dove tiene pure tre personali (1979, 1981 e 1984). \nNegli anni Ottanta e Novanta sono frequenti le installazioni \"site specific\", talora accompagnate da testi a parete trascritti personalmente dall\u2019artista, accanto alle serie delle citate \"Dimore\", nelle loro varie declinazioni (del poeta, dello sciamano, della gioia, dei sogni), delle \"Mappe stellari\", realizzate a smalto su resina, delle \"Andromede\" e delle \"Battaglie nel cielo\", nelle quali l\u2019artista si confronta con la materia e con l\u2019universo.\nNel 1994 la personale \"La via delle stelle\" curata da Toti Carpentieri alla Galleria Il Milione viene inaugurata con una \"performance\" sonora in cui Marrocco \u00e8 affiancato dal \"Gruppo Hyperprism\" di Fernando Sulpizi, seguita da un intervento di Pierre Restany. Nello stesso anno, su incarico dell'Associazione Industriali della Provincia di Lecce, l\u2019artista realizza una croce astile in argento che viene donata al Papa S.S.Giovanni Paolo II, in occasione della sua visita nel capoluogo salentino.\nTra le opere monumentali eseguite da Marrocco si menzionano la \"Citt\u00e0 Palafitta\", (1988), voluta da Pierre Restany per il Parco Olimpico di Seoul in Corea, la \"Fontana del Sole\" (1992) sita in Galatina e la \"Fontana degli Angeli\" (1992) allestita in Martano, nonch\u00e9 il \"Nautilus\" (1994) realizzato a Lecce.\n&lt;br&gt;Un discorso parallelo merita l'attivit\u00e0 dell'artista in ambito sacro con innumerevoli realizzazioni in varie Basiliche d'Italia. Tra le tante si ricordano gli arredi sacri della Basilica di Santa Rita da Cascia (1978-88), i tre portali bronzei del Santuario di Santa Maria di Leuca (1999), il portale bronzeo del Duomo di Lecce (2000), il presbiterio e il tabernacolo per la Chiesa di Sant'Antonio al Fulgenzio a Lecce (2001), gli arredi sacri della Chiesa di San Biagio a Corsano (2002)."}
{"id": "2718489", "revid": "287204", "url": "https://it.wikipedia.org/wiki?curid=2718489", "title": "Hugo De Leon", "text": ""}
{"id": "2718507", "revid": "1543377", "url": "https://it.wikipedia.org/wiki?curid=2718507", "title": "WrestleMania IV", "text": "WrestleMania IV fu la quarta edizione di WrestleMania, l'annuale pay-per-view di wrestling prodotto dalla World Wrestling Federation. Si svolse il 27 marzo 1988 presso la Historic Atlantic City Convention Hall in Atlantic City, New Jersey. Allo show presenziarono 19.199 persone.\nIl main event fu la finale di un torneo a quattordici uomini per il vacante WWF Championship, dove Randy Savage sconfisse Ted DiBiase. I principali incontri sull'undercard furono un battle royal vinta da Bad News Brown, il match tra i Demolition (Ax e Smash) contro gli Strike Force (Tito Santana e Rick Martel) per il WWF Tag Team Championship, e quello tra Brutus Beefcake e The Honky Tonk Man per il WWF Intercontinental Championship.\nStoryline.\nIl feud principale a WrestleMania fu quello tra Hulk Hogan ed Andr\u00e9 the Giant. Nel gennaio del 1987, Hogan ricevette un trofeo per il suo terzo anno come WWF Champion, mentre il suo migliore amico Andr\u00e9 ricevette un trofeo minore rispetto a quello di Hogan, per essere rimasto imbattuto in WWF per quindici anni. Hogan si congratul\u00f2 con il suo amico e gli disse che era lui (Andr\u00e9) ad essere il vero campione di tutto il mondo, ma Andr\u00e9 usc\u00ec dall'arena prima che Hulk finisse il suo discorso. A febbraio, in un episodio di \"Piper's Pit\", Andr\u00e9 annunci\u00f2 il suo nuovo manager, Bobby Heenan, nemico di lunga data di Hogan. Quest'ultimo preg\u00f2 Andr\u00e9 di lasciare Heenan, ma egli si rifiut\u00f2. Inoltre disse che voleva sfidare Hogan per il titolo mondiale a WrestleMania. Egli strapp\u00f2 poi la maglia di Hogan raffigurante la scritta Hulkamania e fece la stessa cosa con la sua catenina d'oro, effettuando un turn heel. Ci\u00f2 culmin\u00f2 nello storico confronto svoltosi a WrestleMania III nel mese di marzo, dove Hulk sconfisse Andr\u00e9 mantenendo il titolo. Durante il match, Hogan stabil\u00ec un record, eseguendo una scoop slam su un uomo di circa 520 libbre. Nella prima edizione di Survivor Series, nel mese di novembre, Andr\u00e9, One Man Gang, King Kong Bundy, Butch Reed e Rick Rude sconfissero Hogan, Paul Orndorff, Don Muraco, Ken Patera e Bam Bam Bigelow in un Survivor Series Match.. Nella prima edizione della Royal Rumble nel gennaio 1988, Hogan ed Andr\u00e9 firmarono il contratto ufficiale per un re-match per il WWF Championship. La loro rivincita ebbe luogo nella prima edizione in assoluto di The Main Event nel mese di febbraio, dove Andr\u00e9 vinse il titolo da Hogan in maniera truffaldina, infatti l'arbitro del match era stato corrotto per far vincere il gigante. Andr\u00e9 tenne il titolo per circa 47 secondi, un record negativo, dando poi il suo titolo a Ted DiBiase, in cambio di una grossa somma di denaro. Andr\u00e8 rivel\u00f2 in un'intervista poche settimane prima dell'evento, che aveva in mente di prendersi un anno di pausa per andare in crociera con il denaro datogli da Dibiase appena avesse vinto il titolo. Sfortunatamente, l'allora presidente della WWF Jack Tunney, decise di rendere vacante il titolo e di metterlo in palio in un torneo a 14 uomini a Wrestlemania IV.\nEvento.\nL'evento inizi\u00f2 con l'interpretazione di Gladys Knight di \"America the Beautiful\". Il primo match fu un battle royal match a venti uomini, e il vincitore avrebbe vinto un trofeo. I partecipanti furono Bad News Brown, i The Bolsheviks (Nikolai Volkoff e Boris Zhukov), la The Hart Foundation (Bret Hart e Jim Neidhart), i The Killer Bees (B. Brian Blair e Jim Brunzell), Danny Davis, George Steele, Harley Race, Hillbilly Jim, I The Rougeau Brothers (Jacques e Raymond), i The Young Stallions (Paul Roma e Jim Powers), Junkyard Dog, Ken Patera, Ron Bass, Sam Houston, e Sika. Dopo quattordici eliminazioni, gli ultimi sei partecipanti erano Brown, Bret Hart, Roma, Race, Jacques e Junkyard. Race colp\u00ec Rougeau con una back body drop, mandandolo oltre la terza corda, e poi Dog fece la stessa cosa con Harley. Brown butt\u00f2 fuori Paul e Junkyard lottava contro Hart e Brown. Poi Hart cattur\u00f2 Junkyard e Brown lo colp\u00ec con una Clothesline, ma Dog scans\u00f2 il colpo, e quindi Bad colp\u00ec accidentalmente Hart. Poi Junkyard colp\u00ec entrambi gli uomini con diverse headbutts prima che essi decisero di collaborare per eliminare Junkyard. Hart decise che lui e Brown avrebbero condiviso il trofeo, ma egli lo trad\u00ec e lo colp\u00ec con una Ghetto Blaster e lo butt\u00f2 fuori dal ring, vincendo la battle royal. Poi Brown prese il trofeo, ma Hart lo attacc\u00f2 alle spalle e ruppe il trofeo.\nPrima del torneo a quattordici uomini per il WWF Championship, Robin Leach dalla trasmissione televisiva \"Lifestyles of the Rich and Famous\" delinea le particolari circostanze che portarono al torneo. Nel primo turno, Ted DiBiase sconfisse Jim Duggan, Don Muraco sconfisse Dino Bravo per squalifica dopo che Bravo tir\u00f2 l'arbitro di fronte a lui, e quindi Muraco colp\u00ec con la sua mossa finale il direttore di gara, Randy Savage sconfisse Butch Reed, Greg Valentine sconfisse Ricky Steamboat, One Man Gang sconfisse Bam Bam Bigelow e Rick Rude lott\u00f2 contro Jake Roberts, ma il match fin\u00ec con un pareggio per limiti di tempo. I vincitori avanzarono per i quarti di finale mentre Rude e Roberts furono entrambi eliminati dal torneo. Come ex campioni, Andr\u00e9 the Giant e Hulk Hogan iniziarono direttamente dai quarti.\nNel suo debutto nel pay-per-view, The Ultimate Warrior lott\u00f2 contro il cliente di Bobby Heenan, Hercules. Warrior spezz\u00f2 la catena di Hercules e poi gli fece una chop all'angolo. Hercules cerc\u00f2 di reagire e colp\u00ec con due clothesline l'avversario. Ultimate poi contrast\u00f2 una clothesline su Hercoles e lo colp\u00ec con una clothesline (con il braccio sinistro, anche se era destro). Poi Warrior butt\u00f2 l'avversario fuori dal ring, e dopo che Hercules rientr\u00f2 in esso, Warrior esegu\u00ec una forearm club e all'angolo lo colp\u00ec con dieci pugni, ma mentre stava guardando l'arbitro, Hercules lo attacc\u00f2 ed esegu\u00ec una inverted atomic drop. Poi cerc\u00f2 di applicare la Full Nelson, la sua finisher, ma non pot\u00e9 applicare la presa in modo corretto. Poi i due caddero a terra, Warrior poi rimase a terra per un conto di 2, ma poi egli rovesci\u00f2 lo schienamento, e l'arbitro cont\u00f2 Hercules fino a 3.\nI quarti di finale iniziarono con il match tra Hulk Hogan e Andr\u00e9 the Giant. Durante il match, Hogan sbatt\u00e9 The Giant contro l'arbitro Joey Marella, e poi Andr\u00e8 colp\u00ec con una sedia Hulk. In seguito i due wrestler cominciarono a colpirsi con delle sedie e quindi furono squalificati ed eliminati dal torneo. Nei seguenti match, Ted DiBiase sconfisse Don Muraco e Randy Savage sconfisse Greg Valentine mentre One Man Gang and\u00f2 direttamente in semifinale, a causa del doppio pareggio per limiti di tempo tra Rick Rude e Jake Roberts nel primo turno. Poi Brutus Beefcake lott\u00f2 contro il cliente di Jimmy Hart, il WWF Intercontinental Champion Honky Tonk Man per il titolo. Lo sfidante esegu\u00ec una atomic drop all'inizio del match. Beefcake colp\u00ec Honky con una high knee, poi sbagli\u00f2 un'elbow drop, e allora l'avversario prese il controllo del match con una diving fist drop. Poi egli prov\u00f2 ad eseguire la Shake, Rattle &amp; Roll su Beefcake, ma lui gli rispose con una ginocchiata in pieno volto. Poi mentre Brutus stava salendo sulle corde, Honky lo attacc\u00f2 con una clothesline e poi con una sleeper hold. Il manager di Honky, Jimmy Hart, colp\u00ec l'arbitro con il suo megafono, ma non fu suonata la campanella. Poco dopo fu annunciato che Beefcake aveva vinto per squalifica, il che significava che Honky era ancora campione, infatti se il campione in carica perde il match titolato per squalifica, mantiene il titolo.\nGli Islanders (Haku e Tama) ed il loro manager Bobby Heenan lottarono contro The British Bulldogs (Davey Boy Smith e Dynamite Kid) e Koko B. Ware. Dynamite tir\u00f2 alcuni colpi rapidi su Tama che aveva cercato di stringergli la mano, e poi esegu\u00ec una slingshot catapult oltre la terza corda. Poi Kid diede il cambio a Smith, ma sbagli\u00f2 un'elbow drop su Tama, ed egli diede il cambio ad Haku. Davey colp\u00ec Haku con una flying crossbody. Poi Haku esegu\u00ec una arm wrench sull'avversario e diede il cambio a Tama. Egli esegu\u00ec una military press slam e diede il cambio al compagno che intrappol\u00f2 Davey Boy in un backbreaker ma egli riusc\u00ec ad uscirne e a dare il cambio a Koko. Quindi Koko B. Ware colp\u00ec il nemico con un missile dropkick e con una Frankensteiner. Diede il cambio a Dynamite che esegu\u00ec una clothesline su Haku. Heenan ricevette il cambio e calpest\u00f2 Kid prima di dare il cambio a Tama. Egli esegu\u00ec una back body drop su Dynamite ed una big splash, ma and\u00f2 a vuoto. Tama diede il cambio a Haku mentre Dynamite lo diede a Koko. Heenan prese il cambio ed esegu\u00ec un dropkick sull'avversario mandandolo nell'angolo favorevole, dove gli Islanders l'attaccarono. Ci\u00f2 spinse i British Bulldogs ad entrare sul ring. Tutti i sei uomini lottarono nel quadrato e l'arbitro mand\u00f2 i British all'angolo, mentre gli Islanders raccolsero Heenan e lo gettarono su Koko, vincendo il match per schienamento.\nLa semifinale del torneo per decretare il nuovo WWF Champion inizi\u00f2 con il match tra Randy Savage e One Man Gang, mentre Ted DiBiase ricevette il passaggio diretto in finale a causa della doppia squalifica di Hulk Hogan ed Andr\u00e9 the Giant. Savage colp\u00ec Gang con una hotshot prima che egli eseguisse le sue potenti mosse. Sopraffece Savage e poi cerc\u00f2 di colpirlo con una big splash, ma non riusc\u00ec a colpirlo. Cadde all'esterno e Savage esegu\u00ec una diving double axe handle, e poi una scoop slam. Il manager di One Man Gang, Slick, inizi\u00f2 a prendersi gioco di Miss Elizabeth. Poi il manager consegn\u00f2 al suo cliente un bastone, con il quale tent\u00f2 di schienare Savage e tent\u00f2 anche di colpirlo con esso quando era al tappeto, ma lui si spost\u00f2 all'ultimo secondo. L'arbitro vide One con il bastone e lo squalific\u00f2 e quindi decret\u00f2 Randy vincitore del match. Come risultato della vittoria, Savage avanz\u00f2 per la finale, dove avrebbe affrontato Ted DiBiase per il titolo vacante WWF. Prima del main event, gli Strike Force (Tito Santana e Rick Martel) lottarono contro i Demolition (Ax &amp; Smash). Smash schien\u00f2 Martel prima che entrambe le squadre iniziassero una rissa sul ring. Smash colp\u00ec con una double back elbow e lo schien\u00f2 fino a un conto di 2. Santana applic\u00f2 un'armbar su Ax prima di dare il cambio a Martel che applic\u00f2 anch'egli un'armbar ma Ax gli diede una testata e diede il cambio a Smash. Poi Rick diede il cambio a Tito, che fu intrappolato da una bear hug ed attaccato da una clothesline. In seguito egli lo colp\u00ec con una grande scoop slam e con un suplex. Poi Tito esegu\u00ec una flying forearm smash e diede il cambio a Martel prima che intervenisse Ax. Rick attacc\u00f2 gli avversari con dei dropkick e applic\u00f2 un boston crab su Smash. Santana afferr\u00f2 Mr. Fuji fino all'apron, permettendo ad Ax di prendere il bastone del suo manager. Poi schien\u00f2 Martel dopo averlo usato. Di conseguenza i Demolition diventarono i nuovi WWF Tag Team Champions.\nIl main event fu la finale del torneo a 14 uomini per decretare il nuovo WWF Champion, tra Randy Savage e Ted DiBiase. Savage era stanco a causa della sua semifinale contro One Man Gang mentre DiBiase approfitt\u00f2 della sua freschezza, infatti era passato direttamente alla finale del torneo grazie alla doppia squalifica di Hogan ed Andr\u00e9. Ted domin\u00f2 la maggior parte del match, ma alla fine, Savage rimont\u00f2 e cerc\u00f2 di colpire l'avversario con una Savage Elbow, ma egli si spost\u00f2. In seguito applic\u00f2 una Million Dollar Dream su Savage. L'arbitro si distrasse a causa delle interferenze di Andr\u00e9 the Giant, e Hulk Hogan (che era intervenuto a met\u00e0 match su richiesta di Savage per neutralizzare la presenza di Andre), e a quel punto Savage attacc\u00f2 DiBiase con una sedia d'acciaio. Poi sal\u00ec sulla terza corda per un secondo tentativo di elbow drop e questa volta centr\u00f2 il bersaglio, e lo schien\u00f2, vincendo l'incontro, il torneo e il titolo WWF. Dopo il match, Hogan, Miss Elizabeth e Savage festeggiarono la vittoria di Randy.\nConseguenze.\nSavage difese il WWF Championship, soprattutto contro DiBiase ma anche contro One Man Gang. Hogan, nel frattempo, prese un periodo di pausa dalla WWF durante la tarda primavera e parte dell'estate per girare il film \"Senza esclusione di colpi\". Andr\u00e9 the Giant, nel frattempo, inizi\u00f2 una faida con Jim Duggan. Tuttavia, l'alleanza DiBiase-Andr\u00e9 ricominci\u00f2 quando i due hanno attaccarono Savage durante un tapings televisivo di WWF Superstars of Wrestling. Savage giur\u00f2 vendetta e, quando DiBiase e Andr\u00e9 lo sfidarono in un tag team match con un partner di sua scelta, Savage scelse Hogan come compagno, riformando la loro alleanza e il loro vecchio team, i The Mega Powers. I due tag team lottarono nella prima edizione di SummerSlam, dove Hogan e Savage vinsero il match. A causa di una serie di fattori, i Powers si allontarano, con il turn heel di Randy dopo a un tag team match contro i Twin Towers (Akeem e The Big Boss Man) a WWF The Main Event. Hogan e Savage lottarono per il WWF Championship a WrestleMania V, dove Hogan conquist\u00f2 il titolo; il regno di Savage dur\u00f2 371 giorni.\nThe Honky Tonk Man continu\u00f2 il suo feud con Brutus Beefcake per il WWF Intercontinental Championship durante la primavera e l'estate del 1988, dove Honky si faceva squalificare o contare fuori per perdere il match ma non il titolo. A Beefcake fu concesso un incontro \"finale\" a SummerSlam, ma fu attaccato da \"Outlaw\" Ron Bass. A SummerSlam, Honky perse il suo titolo contro un avversario a sorpresa, ovvero The Ultimate Warrior.\nI Demolition concessero una serie di rivincite ai Strike Force e anche ai The British Bulldogs per il WWF Tag Team Championship. Il feud tra i Demolition e i Strike Force si concluse nel mese di giugno 1988, quando, durante un match trasmesso in TV, dove Ax e Smash ferirono Rick Martel utilizzando la loro mossa finale, la \"Demolition Decapitation\" su di lui. (In realt\u00e0, Martel si stava prendendo un periodo di pausa a causa della malattia che aveva sua moglie). In seguito i The British Bulldogs e i Young Stallions diventarono gli sfidanti principali.\nDopo che Hart fu eliminato dalla battle royal, rientr\u00f2 sul ring per attaccare Bad News Brown, il che port\u00f2 al primo feud di News. Pi\u00f9 significativamente, Hart, pur essendo un hell, era sempre pi\u00f9 popolare con la folla e secondo il proprietario della WWF Vince McMahon, era il wrestler pi\u00f9 amato dai fan. Mentre Bret Hart aveva una rivalit\u00e0 con Brown, il resto della Hart Foundation inizi\u00f2 un feud i The Fabulous Rougeaus, che stavano subendo un lento turn heel nella primavera del 1988 a causa dei loro comportamenti scorretti. Jimmy Hart reag\u00ec accettando di essere il manager dei Rougeaus, e (secondo la storyline) afferm\u00f2 di essere ancora legalmente il manager di Hart e Jim Neidhart."}
{"id": "2718519", "revid": "98077", "url": "https://it.wikipedia.org/wiki?curid=2718519", "title": "Affaire des placards", "text": ""}
{"id": "2718526", "revid": "1149807", "url": "https://it.wikipedia.org/wiki?curid=2718526", "title": "Fable (videogioco 2004)", "text": "Fable \u00e8 un videogioco action RPG del 2004, sviluppato da Lionhead Studios e pubblicato da Microsoft Game Studios per Xbox e Windows. Si tratta del primo capitolo della celebre saga di videogiochi \"Fable\".\nStoria.\nNelle antiche terre di Albion, il pacifico villaggio di Oakvale viene attaccato da un gruppo di banditi. Uno dei pochi sopravvissuti \u00e8 un ragazzo senza nome (il giocatore) che ha perso il padre Brom, la madre Scarlatta e la sorella Theresa. Viene salvato da un eroe di nome Dedalo. Costui porta il ragazzo alla Gilda degli Eroi, una potentissima organizzazione che ha sede in un enorme monastero, patria di tutti coloro che inseguono la fama e la gloria.\nQui il ragazzo conosce il potente Maestro della Gilda che lo prender\u00e0 a cuore e lo far\u00e0 studiare per diventare un eroe e comprendere appieno le sacre arti della Forza, dell'Abilit\u00e0 e della Volont\u00e0.\nDurante gli studi conoscer\u00e0 Sussurro che sar\u00e0 la sua rivale durante l'apprendistato.\nUna volta ottenuto il diploma e il Sigillo della Gilda diviene finalmente un Eroe, e dovr\u00e0 affrontare molte missioni per trovare la sua strada e decidere se essere un Eroe giusto o uno malvagio e corrotto .\nModalit\u00e0 di gioco.\nFable si basa sull'evoluzione del proprio personaggio sotto due fattori: esperienza e personalit\u00e0.\nSi potr\u00e0 quindi decidere se essere di allineamento buono o cattivo, ci\u00f2 per\u00f2 avr\u00e0 ripercussioni sulla vita e l'aspetto fisico del personaggio(angelo o demone).\nEsperienza.\nL'esperienza aumenta principalmente con i combattimenti e le missioni . Il giocatore potr\u00e0 scegliere di eseguire degli attacchi in mischia, attacchi a distanza o attacchi magici ; per ogni attacco conseguito, si potranno ottenere dei punti esperienza relativi all'attacco utilizzato. Un attacco con i pugni o con la spada, far\u00e0 ottenere dei punti forza; un attacco con un arco o con la balestra aumenter\u00e0 i punti abilit\u00e0 e un attacco magico aggiunger\u00e0 dei punti volont\u00e0. Con la morte del nemico, si potranno raccogliere delle sfere verdi che doneranno dei punti esperienza generici che si potranno sostituire agli altri punti.\nCon i punti esperienza si potranno aumentare le caratteristiche del proprio personaggio che sono:\nForza\nSi divide in Fisico, Salute e Resistenza. Il primo indica il danno base degli attacchi in mischia, il secondo la quantit\u00e0 danni che si pu\u00f2 sopportare prima di morire ed il terzo il grado della propria difesa. Il livello massimo per ognuno \u00e8 il settimo.\nAbilit\u00e0\n\u00c8 costituito da Velocit\u00e0, Precisione e Astuzia. Il primo indica la rapidit\u00e0 con cui il nostro personaggio si pu\u00f2 muovere ed attaccare, il secondo il danno base degli attacchi a distanza ed il grado di errore di tutti gli attacchi, ed il terzo la qualit\u00e0 della modalit\u00e0 furtiva e delle proprie capacit\u00e0 commerciali. Anche qui il massimo \u00e8 sette\nVolont\u00e0\n\u00c8 costituito da Energia Magica, che indica la quantit\u00e0 di Mana Magico che si potr\u00e0 usare per le magie e da Incantesimi d'Attacco, Incantesimi Fisici ed Incantesimi Ambientali.\nPer le magie invece il massimo livello \u00e8 il quarto\nPersonalit\u00e0.\nLa personalit\u00e0 si evolve sotto quattro aspetti: \"Allineamento\", \"Fama\", \"Fascino\" e \"Spavento\".\nL\"'allineamento\" dipende dalle azioni buone o malvagie compiute dal protagonista, come uccidere banditi e collaborare con la legge o attaccare i cittadini e rubare nelle case. Tali azioni si ripercuoteranno sulla reputazione e sull'aspetto, donando al personaggio un'aura angelica in caso compia azioni buone o demoniaca in caso compia azioni malvagie. Un altro modo per marcare il proprio allineamento \u00e8 la fede: una donazione in oro al tempio di Avo far\u00e0 diventare pi\u00f9 buono il donatore, mentre compiere un sacrificio umano alla cappella di Skorm far\u00e0 crescere la sua malvagit\u00e0.&lt;br&gt;\nLa \"fama\" aumenter\u00e0 portando a termine le missioni. Esse si dividono in tre categorie: Oro, che mandano avanti la storia, Argento, che promettono un po' di soldi e Bronzo, che modificano leggermente l'ambientazione.\nAltri elementi che caratterizzeranno la reputazione del protagonista saranno la quantit\u00e0 di case in suo possesso, la quantit\u00e0 di multe ricevute, di negozi acquisiti e la partecipazione ai vari tornei sparsi per Albion come ad esempio la Gara di Calcio al Pollo di Oakvale o il Torneo di Pesca.\nEspansione.\nFable: The Lost Chapters \u00e8 la riedizione per macOS di \"Fable\", pubblicata nell'autunno del 2005 da Feral Interactive.\nRispetto al videogioco originale, \"The Lost Chapters\" presenta nuovi contenuti aggiuntivi, tra cui mostri, armi, incantesimi ed armature; anche la storia riceve un ulteriore ampliamento con sedici nuove missioni.\nFable Anniversary.\nNel 2013 , per Xbox 360 Lionhead Studios ha annunciato Fable Anniversary, una versione rimasterizzata di Fable: The Lost Chapters. Questa versione presenta grafica e audio revisionati, un nuovo sistema di salvataggio e incorpora un sistema di trofei. Il 13 settembre, Ted Timmins, lead designer del gioco, ha annunciato che la data di uscita del gioco sarebbe stata posticipata a febbraio 2014. Pi\u00f9 tardi nello stesso anno, il 12 dicembre 2013, la data di uscita \u00e8 stata annunciata per il 4 febbraio 2014 in Nord America, il 6 febbraio 2014 in Asia e il 7 febbraio 2014 in Europa. Il 2 giugno 2014 fu confermato che il gioco sarebbe arrivato anche su PC. Il gioco \u00e8 stato in sviluppo per 15 mesi e presentava aggiornamenti grafici in molte aree rispetto all'originale come il supporto widescreen nativo, numero di poligoni pi\u00f9 elevato, trame pi\u00f9 grandi, mappe speculari, illuminazione migliorata, ombre migliorate e una maggiore distanza di disegno / dettaglio.\n\u00c8 stato rilasciato per PC su Steam il 12 settembre 2014 e include il supporto per le mod. Al momento del rilascio ha ottenuto recensioni contrastanti. Molti revisori hanno elogiato la nuova grafica, ma si sono lamentati del fatto che i vecchi bug della versione precedente del gioco non fossero stati risolti. Ha ricevuto il 68% sul sito Web di aggregazione delle recensioni Metacritic."}
{"id": "2718528", "revid": "287204", "url": "https://it.wikipedia.org/wiki?curid=2718528", "title": "Beta Gruis", "text": "Beta Gruis (\u03b2 Gru / \u03b2 Gruis / Beta Gruis) \u00e8 una stella della costellazione della Gru. Questa costellazione fu definita alla fine del XVI secolo sulla base delle osservazioni di alcuni navigatori olandesi. Precedentemente, essa era considerata dagli arabi come parte della vicina costellazione del Pesce Australe di cui costituiva la coda. Beta Gruis splende alla magnitudine apparente di +2,13; la sua declinazione \u00e8 46\u00b0S, il che ne limita la visibilit\u00e0 in molte aree dell'emisfero boreale. In particolare, essa \u00e8 in Italia visibile solo nelle regioni meridionali, avendo l'orizzonte sud sgombro da ostacoli. Beta Gruis dista dalla Terra circa 170 anni luce.\nCaratteristiche fisiche.\nBeta Gruis \u00e8 una stella gigante rossa di classe spettrale M5, la cui temperatura superficiale \u00e8 3.400 K. Tenendo conto della magnitudine apparente, della distanza presunta e considerando che stelle di questa temperatura emettono molta radiazione nell'infrarosso, si ricava una luminosit\u00e0 intrinseca 3.900 volte quella del Sole. Da questi dati inoltre si pu\u00f2 calcolare il raggio della stella, che risulta di notevoli dimensioni: 120 milioni di Km, equivalente a 0,8 UA. Beta Gruis \u00e8 quindi circa 170 volte pi\u00f9 grande del Sole: se fosse posta al centro del sistema solare, essa sorpasserebbe l'orbita di Venere. Le dimensioni di Beta Gruis sono determinate dallo stato estremamente avanzato della sua evoluzione: essa una iniziato la sua esistenza circa 450 milioni di anni fa come una stella di classe spettrale B8, avente una massa tripla rispetto a quella del Sole; fondendo l'idrogeno del suo nucleo in elio, ha dato prima vita a un nucleo composto di questo materiale; poi ha fuso l'elio in carbonio e ossigeno. Attualmente quindi la sua struttura interna comprende un nucleo inerte di carbonio e ossigeno, circondato da una shell di elio, a sua volta circondata da una shell di idrogeno. Le reazioni nucleari avvengono in queste due ultime shell. L'aumento di temperatura del nucleo, che si \u00e8 verificato dopo l'esaurimento dell'idrogeno, ha allontanato gli strati superficiali della stella, gonfiandola fino alle dimensioni attuali. Tale configurazione \u00e8 instabile in quanto le shell di elio e idrogeno tendono a pulsare: le reazioni nucleari provocano innalzamenti della temperatura e la conseguente dilatazione delle shell. Tale dilatazione produce a sua volta una diminuzione della pressione e una conseguente diminuzione delle reazioni nucleari. Ci\u00f2 ha come effetto quello di far collassare le shell e di riaccenderle in modo tale da fare ricominciare il ciclo. Poich\u00e9 il ritmo di fusione dell'elio \u00e8 fortemente dipendente dalla temperatura (\u00e8 infatti proporzionale alla trentesima potenza della temperatura), piccole variazioni di temperatura bastano a incrementare o decrementare vistosamente il suo ritmo di fusione. Da questa instabilit\u00e0 deriva la variabilit\u00e0 di Beta Gruis.\nVariabilit\u00e0.\nBeta Gruis \u00e8 una variabile semiregolare di tipo SRB che alterna periodicit\u00e0 regolari e piccoli cambiamenti irregolari. Essa oscilla fra la magnitudine 2 e la magnitudine 2,3. Un periodo regolare dura 37 giorni. In futuro la sua instabilit\u00e0 \u00e8 destinata ad aumentare: nei prossimi milioni di anni essa probabilmente diventer\u00e0 una variabile di tipo Mira caratterizzata da ampie oscillazioni di luminosit\u00e0 e di dimensioni; a causa di queste oscillazioni la stella finir\u00e0 per perdere gli strati esterni che lasceranno scoperto il suo nucleo di carbonio e ossigeno inerte: Beta Gruis diventer\u00e0 in questo modo una nana bianca. "}
{"id": "2718530", "revid": "28727118", "url": "https://it.wikipedia.org/wiki?curid=2718530", "title": "Inneres Auge", "text": ""}
{"id": "2718540", "revid": "339392", "url": "https://it.wikipedia.org/wiki?curid=2718540", "title": "Ammcom", "text": ""}
{"id": "2718544", "revid": "181699", "url": "https://it.wikipedia.org/wiki?curid=2718544", "title": "Calcestruzzo", "text": "Il calcestruzzo (spesso abbreviato cls.) \u00e8 un materiale da costruzione, conglomerato artificiale costituito da una miscela di legante, acqua e aggregati fini e grossi (sabbia e ghiaia) e con l'aggiunta, secondo le necessit\u00e0, di additivi e/o aggiunte minerali che influenzano le caratteristiche fisiche o chimiche, nonch\u00e9 le prestazioni, del conglomerato sia fresco sia indurito.\nNel XXI secolo il legante utilizzato per confezionare calcestruzzi \u00e8 il cemento, ma in passato sono stati realizzati calcestruzzi che utilizzavano leganti differenti come la calce aerea o idraulica. Raramente \u00e8 stato utilizzato anche il gesso per realizzare calcestruzzi \u201cpoveri\u201d.\nIl calcestruzzo fresco viene gettato all'interno dei casseri e costipato con vibratori, ma esistono formulazioni moderne del calcestruzzo dette \u201cautocompattanti\u201d (SCC), fondamentali nell'architettura contemporanea in quanto assicurano un facciavista omogeneo e uniforme, non richiedono vibrazione, e si costipano per forza di gravit\u00e0.\nIl cemento, idratandosi con l'acqua, fa presa e indurisce conferendo alla miscela una resistenza meccanica tale da renderla assimilabile a una roccia.\n\u00c8 oggi utilizzato per realizzare le parti strutturali di un edificio ed \u00e8 il materiale da costruzione pi\u00f9 impiegato nel mondo.\nEtimologia.\nIl termine calcestruzzo, che deriva dal latino \"calcis structio\", spesso nel periodo del 1800-1900 chiamato anche \"calcistrutto\", (struttura a base di calce) non \u00e8 in realt\u00e0 quello utilizzato da Marco Vitruvio Pollione nel suo trattato \"De architectura\", dove tale tecnica viene definita come \"opus caementicium\". Nella descrizione contenuta nel \"De architectura\", il termine \"caementum\" (dal verbo \"caedo\" che significa tagliare in pezzi) indicava il rottame di pietra usato per confezionare il calcestruzzo.\nIl termine \"caementum\" dal latino classico, divenuto \"cementum\" nel latino volgare, conserv\u00f2 prima il significato di \"rottame di pietra\", per poi assumere nel tardo Medioevo, con il termine italiano di cemento, il significato di tutto il conglomerato, cio\u00e8 l'attuale calcestruzzo. Solo alla fine del XVIII secolo il termine cemento assunse quello attuale di legante idraulico, mentre al conglomerato venne definitivamente assegnato il termine calcestruzzo.\nStoria.\nInvenzione e migliorie nel tempo.\nIl notevole pregio riconosciuto al calcestruzzo dai suoi primi utilizzatori era la possibilit\u00e0 di ottenere \"rocce\" artificiali di qualsiasi forma voluta\n\u00c8 difficile precisare quali siano le origini della tecnica di costruire in conglomerato, poich\u00e9 pare che gi\u00e0 gli Assiri e gli Egizi realizzassero costruzioni impiegando materiale minuto.\nAnche i Greci conoscevano questa tecnica, avendola utilizzata per la realizzazione del serbatoio di Sparta e altre costruzioni di cui rimane ancora traccia.\nFurono per\u00f2 i Romani a darle grande impulso, utilizzandola per la realizzazione di un notevole numero di opere, ancora oggi in buono stato di conservazione. I romani impiegavano il calcestruzzo nelle costruzioni di strade, nelle fondazioni e nelle costruzioni murarie. Le tecniche dell'\"opus incertum\", dell'\"opus reticulatum\" e dell'\"opus caementicium\" sono descritte da Vitruvio nel suo \"De Architectura\". L\"'opus caementicium\" consisteva nell'elevare muri deponendo strati sovrapposti di malta e materiali inerti. I paramenti esterni in mattoni o pietre squadrate, che fungevano da casseri permanenti, venivano rapidamente riempiti di malta, all'interno della quale erano conficcati rottami di pietra o mattone.\nAnche l'invenzione del legante non \u00e8 di epoca romana, dato che pu\u00f2 essere fatta risalire al III millennio a.C., quando in Egitto era utilizzata la malta di gesso per la realizzazione di paramenti murari in conci di pietra. Fino a quando il legante della malta era costituito soltanto dalla calce, l'indurimento del calcestruzzo avveniva con estrema lentezza, poich\u00e9 il progressivo consolidamento di una malta a base di calce \u00e8 dovuto alla reazione dell'idrossido di calcio con l'anidride carbonica presente nell'aria con la successiva produzione di carbonato di calcio. Essendo quasi nulla la possibilit\u00e0 di contatto tra la calce idrata interna all\"'opus caementicium\" e l'anidride carbonica presente nell'aria, la reazione avveniva molto lentamente con prodotti finali a bassa resistenza. In alcune antiche costruzioni murarie in calcestruzzo confezionato con legante a base di calce sono state trovate, anche a distanza di vari secoli, quantit\u00e0 significative di calce non ancora trasformata in carbonato di calcio e quindi non ancora indurita.\nL\"'opus caementicium\" fu portato al massimo grado di perfezione a partire dal I secolo a.C. quando la sabbia costituente la malta venne sostituita in parte o in tutto da pozzolana (\"pulvis puteolana\") o da \"cocciopesto\". La scoperta della pozzolana segn\u00f2 una rivoluzione nella realizzazione di opere murarie. Dice infatti Vitruvio nel II libro del \"De Architectura\" che \"la pozzolana di Baia o di Cuma fa gagliarda non solo ogni specie di costruzione ma in particolare quelle che si fanno in mare sott'acqua\". Grazie al comportamento pozzolanico della pozzolana e del \"cocciopesto\" il calcestruzzo faceva presa e induriva, anche in acqua, senza la necessit\u00e0 del contatto con l'aria, consentendo cos\u00ec la produzione di malte ad alta resistenza e rapido indurimento.\nCon la caduta dell'Impero romano d'Occidente cominci\u00f2, soprattutto lontano da Roma, un inesorabile declino nella qualit\u00e0 delle costruzioni e la maniera di realizzare calcestruzzo come facevano i Romani venne dimenticata perch\u00e9 fu abbandonato l'impiego della pozzolana. Tale declino prosegu\u00ec per tutto il medioevo. Durante il medioevo venne progressivamente dimenticata la tecnologia del calcestruzzo in favore di pi\u00f9 semplici metodologie costruttive, sostituendo il legante cemento con grassello di calce.\nCon il risveglio umanistico, soprattutto dopo il XIV secolo, si tradussero e si rilessero i testi latini di Plinio il Vecchio e di Vitruvio. \u00c8 del 1511 la riedizione del \"De Architectura\" curata da un domenicano, Giovanni Monsignori (Fra' Giocondo). A questa seguirono numerosissime altre traduzioni, che contribuirono a chiarire sempre pi\u00f9 il segreto di fare il calcestruzzo secondo i Romani. Cos\u00ec, soprattutto nella Francia del Settecento, si riscopr\u00ec l'arte del ben costruire opere in calcestruzzo.\nIn questo continuo avvicinamento all'odierno calcestruzzo di cemento, vi fu la scoperta rivoluzionaria della calce idraulica da parte dell'ingegnere britannico John Smeaton. Questi, nella realizzazione del faro di Eddystone utilizz\u00f2, al posto della miscela calce - pozzolana, la prima calce idraulica da lui ottenuta dalla cottura di calcare contenente una discreta quantit\u00e0 (circa 11%) di impurezze argillose.\nLa scoperta della calce idraulica segna la transizione dal calcestruzzo romano a quello moderno, giacch\u00e9 gli sperimentatori, soprattutto con l'ausilio della nuova scienza chimica appena nata con Lavoisier sono in grado di governare un nuovo processo di sintesi che porter\u00e0 prima alla calce idraulica artificiale e pi\u00f9 tardi al moderno cemento Portland.\nInfatti, una volta scoperto che le impurit\u00e0 di silice e allumina, presenti nell'argilla che accompagnano naturalmente alcuni calcari, sono responsabili della formazione dei silicati e alluminati di calcio capaci di indurire sott'acqua, s'iniziarono le sperimentazioni nella cottura di miscele artificiali di calcare e argilla a temperatura sempre pi\u00f9 elevata fino ad arrivare a una rudimentale scarificazione del prodotto finale.\nSoprattutto in Inghilterra e in Francia, tra la fine del Settecento e l'inizio dell'Ottocento, fiorirono invenzioni, brevetti e iniziative industriali che portarono alla produzione dei primi leganti idraulici industriali, chiamati cementi. In particolare nel 1796 Parker fabbrica il primo cemento a presa rapida (\"cemento Parker\" o \"cemento romano\"), cuocendo nei suoi forni da calce le concrezioni marnose contenute nelle argille del Tamigi, mentre nel 1800 Lesage ottiene un materiale idraulico di alta resistenza calcinando i ciottoli calcarei di Boulogne sur Mer.\nGeneralmente lo spartiacque che segna la transizione tra la calce idraulica di Smeaton e il cemento Portland realizzato viene fissato al 1818, data nella quale l'ingegnere Vicat definisce la formula della calce idraulica artificiale.\nIl primo industriale ad aver fabbricato cemento idraulico a lenta presa pare sia stato, nel 1824, un fornaciaro di York, Joseph Aspidin, il quale diede al prodotto il nome di cemento Portland, a causa della somiglianza tra la malta e il conglomerato formati con quel cemento con un calcare compatto dell'isola di Portland in Inghilterra.\nNel 1844 J.C. Johnson mise in evidenza l'importanza dei processi di cottura ad alte temperature che portavano alla formazione del clinker, prodotto finale del procedimento. Infatti, mentre per la cottura della calce idraulica si richiedono 600 - 700\u00a0\u00b0C, si devono raggiungere i 1.600\u00a0\u00b0C e pi\u00f9 per ottenere i cementi a lenta presa, poich\u00e9 deve prodursi un principio di vetrificazione.\nNel 1860 M. Chatelier stabil\u00ec la composizione chimica del cemento consentendo cos\u00ec la produzione industrializzata del calcestruzzo.\nInvenzione del calcestruzzo armato.\nLa notevole diffusione del calcestruzzo si \u00e8 per\u00f2 avuta con l'avvento del calcestruzzo armato. Il composto infatti ha ottima resistenza a compressione ma scadente resistenza a trazione e questo ne ha limitato l'uso per decenni.\nLa data di nascita del calcestruzzo armato \u00e8 difficilmente individuabile, ma certamente \u00e8 nel XIX secolo, grazie alla rivoluzione industriale che port\u00f2 a un'eccezionale produzione dei due materiali costituenti: acciaio e cemento, che si \u00e8 avuto la sua diffusione su vasta scala.\nDa un punto di vista strettamente tecnico, l'idea di utilizzare il ferro come materiale resistente a trazione in abbinamento con altri materiali resistenti a compressione, come la pietra, si pu\u00f2 trovare gi\u00e0 nei secoli XVII e XVIII in Francia. Esempi di tale abbinamento sono il Colonnato Est del Louvre realizzato da Perrault e il pronao della chiesa Sainte-Genevi\u00e8ve a Parigi realizzato da Rondelet. Le evidenti difficolt\u00e0 insite nell'unione dell'acciaio con la pietra hanno limitato l'uso di tale tecnologia a poche opere di particolare interesse e impegno. L'idea statica per\u00f2 ha successivamente trovato pratica realizzazione quando si \u00e8 abbinato l'acciaio a un materiale plastico come \u00e8 il conglomerato cementizio. Gi\u00e0 a partire dalla fine del XVIII secolo, il principio viene descritto e sperimentato da numerosi costruttori come Loriot, Fleuret, e Raucourt de Charleville. Comunque, solo dal 1845, con l'inizio della produzione industriale del cemento artificiale, i tentativi acquistano maggiore importanza.\nNel 1847 Coignet progetta la prima copertura in cemento gettato in casseforme e armato con ferri profilati. Sempre nel 1847, J.L. Lambot progetta un'imbarcazione il cui scafo \u00e8 ottenuto attraverso il getto di un sottile involucro di calcestruzzo su una maglia di ferri piatti. Lo scafo viene esposto all'Esposizione Universale di Parigi del 1855.\nL'idea chiave del cemento armato: \"assegnare alle armature il ruolo di elementi tesi in una trave soggetta a flessione\" va fatta comunque risalire al brevetto del 3 novembre 1877 di Joseph Monier, giardiniere alla Orangerie di Versailles. Con la \"soletta Monier\", il \"sistema Monier\" si afferma in Europa negli anni a cavallo del secolo. Il sistema Monier per\u00f2 non \u00e8 basato su alcuna teoria o approccio sperimentale. Solo nel 1886 le prime analisi teorico - sperimentali sistematiche sulle strutture in cemento armato furono pubblicate dall'ing. Matthias Koenen su una rivista tecnica tedesca. L'anno successivo Koenen e l'ing. G.A. Wayss terminarono la stesura del testo \"Das System Monier\", prima pubblicazione sulla teoria delle strutture in cemento armato.\nNei primi anni dell'impiego reale del calcestruzzo armato, la leadership nel suo sviluppo commerciale fu assunta, soprattutto in Germania e in Austria, dalla ditta Wayss e Freytag con il sistema Monier. Tale situazione rimase inalterata siano al 1892 quando a Parigi esord\u00ec un apprendista muratore, Fran\u00e7ois Hennebique. Nel 1892, a cinquant'anni, Hennebique brevett\u00f2 il sistema Hennebique, che raccoglieva le idee fondamentali del suo autore, selezionate nei suoi anni di attivit\u00e0. In questo sistema la trave era armata con ferri tondi filanti sulla faccia inferiore; alcuni di essi, in prossimit\u00e0 degli appoggi erano rialzati per far fronte agli inevitabili momenti negativi.\nMa la caratteristica pi\u00f9 saliente del sistema era la presenza di ferri piatti sagomati a U, i quali, disposti a collegare le armature tese con il calcestruzzo compresso, avevano la funzione di staffe, atte ad assorbire gli sforzi taglianti. Con tali caratteristiche il brevetto Hennebique riassumeva le migliori scoperte dei precedenti venti anni di attivit\u00e0 nel settore. Sul suo brevetto Hennebique costru\u00ec un impero imprenditoriale e nel 1896 fond\u00f2 anche la rivista \"Le Beton Arm\u00e9\", sulla quale venivano pubblicati articoli informativi ad alto contenuto scientifico.\nA seguito dei problemi derivanti dall'edificazione dei manufatti costruiti per l'Exposition Universelle del 1900, la Commissione del Cemento Armato elabor\u00f2 la Circolare Ministeriale del 20 ottobre 1906. Con le Istituzioni Ministeriali il materiale fu sottratto cos\u00ec al controllo dei possessori di brevetti e fu quindi messo a disposizione di ogni imprenditore.\nEra moderna.\nUna decisa evoluzione della qualit\u00e0 del calcestruzzo si \u00e8 avuta con il passaggio dal calcestruzzo a dosaggio nel quale il progettista indicava quantitativamente le caratteristiche principali della miscela tali da garantire un prestabilito Rck (m3 di sabbia, m3 di ghiaia, kg, tipo e classe di resistenza del cemento) al calcestruzzo a resistenza nel quale il progettista indicava solo la classe di resistenza del calcestruzzo (Rck).\nRecentemente si parla di calcestruzzo a prestazione, poich\u00e9 risulta necessario garantire al calcestruzzo anche un'idonea durabilit\u00e0 e lavorabilit\u00e0.\nIn questo caso il progettista deve indicare oltre alla classe di resistenza del calcestruzzo anche quella di esposizione e di consistenza, nonch\u00e9 la dimensione nominale massima dell'inerte.\nCome si vedr\u00e0 in seguito, a queste classi corrispondono valori limite dei componenti principali della miscela. Questa evoluzione si \u00e8 avuta con il passaggio dal calcestruzzo confezionato in cantiere, dove gli operai addetti dovevano limitarsi a inserire nella betoniera i componenti della miscela nelle proporzioni riportate negli elaborati progettuali, a quello preconfezionato prodotto industrialmente presso centrali di betonaggio, che dosando opportunamente la miscela secondo un ciclo di produzione certificato, che prevede anche prove su campioni induriti, garantiscono un prodotto \"hi-tech\" che rispetta le classi del calcestruzzo richieste dal progettista.\nLa qualit\u00e0 del conglomerato si \u00e8 ulteriormente evoluta in seguito all'introduzione di aggiunte e additivi, che vanno a modificare comportamento e prestazioni delle miscele. Oggi si producono in stabilimento anche manufatti finiti (prefabbricati), anche precompressi, quali i travetti e lastre per la realizzazione di solai in laterocemento.\nDescrizione.\nCalcestruzzo fresco.\nLe caratteristiche importanti del calcestruzzo, come la lavorabilit\u00e0 del conglomerato fresco e la resistenza a compressione di quello indurito, dipendono dal rapporto acqua/cemento a/c. Quanto dichiarato \u00e8 espresso da due leggi fondamentali:\ndove:\nPertanto a parit\u00e0 di contenuto di cemento risulta maggiormente resistente una miscela con un minore contenuto di acqua.\nIl contenuto teorico ottimale di acqua ai fini della resistenza sarebbe quello stechiometrico, pari a 0,28, che consiste nella sola acqua necessaria all'idratazione del legante. Nella realt\u00e0 tale contenuto di acqua non consente di idratare tutta la massa di cemento perch\u00e9, trattandosi di un rapporto stechiometrico, non \u00e8 possibile garantire il contatto di ogni granello di cemento con ogni particella d'acqua. Un rapporto a/c cos\u00ec ridotto conduce pertanto a miscele talmente asciutte da avere l'aspetto di un terreno appena umido e quindi impossibili da lavorare. Si opera perci\u00f2 con rapporti acqua/cemento pi\u00f9 alti e tipicamente tra lo 0,45 e 0,65. Nel suddetto intervallo di valori, al diminuire del rapporto a/c si ha un aumento della durabilit\u00e0 dei manufatti, a discapito per\u00f2 della lavorabilit\u00e0 in fase di posa in opera. Per tale ragione, nelle miscele reali, operando con valori di a/c inferiori a 0,55-0,60 si ricorre all'uso di additivi chimici finalizzati a indurre una maggiore fluidit\u00e0 della miscela a parit\u00e0 di contenuto di acqua. L'acqua citata nel rapporto acqua/cemento \u00e8 l'acqua globalmente disponibile per l'idratazione, quindi pu\u00f2 contribuire anche acqua libera contenuta negli aggregati bagnati o umidi.\nLa quantit\u00e0 d'acqua contenuta nell'impasto influisce anche sulla maturazione del conglomerato cementizio: un rapporto molto elevato, superiore a 0,60, pu\u00f2 indurre un'evaporazione intensa nella fase di presa del legante, che pu\u00f2 generare una superficie del conglomerato estremamente porosa, una riduzione del grado di idratazione del cemento nella parte corticale e l'insorgere di micro lesioni che possono pregiudicarne la durabilit\u00e0 futura. Appositi additivi servono anche a impedire che ci\u00f2 avvenga.\nLa resistenza meccanica del calcestruzzo in opera dipende oltre che dal rapporto a/c anche dal grado di idratazione del cemento. La formula di Powers permette di determinare la resistenza meccanica di una pasta di cemento Portland in funzione sia del rapporto a/c sia del grado di idratazione del cemento \u03b1:\ndove K = 250\u00a0MPa quando la porosit\u00e0 capillare \u00e8 nulla.\nSi evince che a parit\u00e0 di rapporto acqua/cemento la resistenza della pasta di cemento, e quindi del calcestruzzo, aumenta con l'aumentare del grado di idratazione.\nLa resistenza del calcestruzzo in opera dipende anche dal grado di compattazione del materiale e, in presenza di cicli di gelo-disgelo, anche dalla presenza di macrobolle generate da additivi areanti.\nNei manuali, in particolare quelli pi\u00f9 datati, per il confezionamento di un metro cubo di calcestruzzo si trova indicata una miscela composta all'incirca da 0,4 m\u00b3 di sabbia, 0,8 m\u00b3 di inerti grossi (ghiaia o pietrisco), dai 200 ai 400 kg di cemento a seconda delle caratteristiche meccaniche richieste e acqua nella misura del 40-50% in peso del cemento.\nAltro dato fondamentale per determinare le caratteristiche del moderno calcestruzzo \u00e8 la qualit\u00e0 del cemento: vi sono diversi tipi di cemento per diverse esigenze, sostanzialmente classificati in base alla resistenza caratteristica del legante. Tale valore, espresso in kg/cm\u00b2 (o, nel S.I., in N/mm\u00b2), per il cemento convenzionale va dal valore 3,25 al valore 5,25. Maggiore \u00e8 questo valore, maggiore sar\u00e0 la resistenza del calcestruzzo a 28 giorni (dosando saggiamente inerti e acqua), e maggiore sar\u00e0 il costo complessivo delle opere.\nPrincipali propriet\u00e0.\nIl conglomerato cementizio, come tutti i materiali lapidei, ha una buona resistenza a compressione, cio\u00e8 si comporta discretamente quando \u00e8 sottoposto a sforzi di compressione, mentre il suo comportamento agli sforzi di trazione diretta o di trazione per flessione \u00e8 notevolmente scadente.\nPer questi tipi di sollecitazione viene sfruttato l'ottimo connubio con l'acciaio, utilizzato sotto forma di tondini, a cui si demanda l'assorbimento degli sforzi di trazione, dando origine cos\u00ec al materiale composito notoriamente indicato con il nome di calcestruzzo armato.\nPropriet\u00e0 meccaniche.\nOggi si classifica la qualit\u00e0 del calcestruzzo in base a diverse classi, come quelle di resistenza, di esposizione e di consistenza come si vedr\u00e0 in seguito.\nIn Italia la classe di resistenza del calcestruzzo \u00e8 basata sul valore della resistenza caratteristica cubica a compressione (Rck), definita come quel particolare valore della resistenza a compressione al di sotto del quale ricade solo il 5% dell'insieme di tutti i valori delle resistenze di prelievo (frattile inferiore al 5%).\nIl concetto di resistenza caratteristica fu introdotto in Italia con il D.M. 30 maggio 1972 in ottemperanza alla legge n. 1086 del 5 novembre del 1971.\nPoich\u00e9 la distribuzione statistica pi\u00f9 utilizzata \u00e8 la distribuzione normale Gaussiana, sia perch\u00e9 a essa sono riconducibili molti fenomeni aleatori sia per le propriet\u00e0 di cui gode, il valore del frattile al 5% pu\u00f2 essere calcolato con la seguente espressione:\ndove.\nLa formula per il calcolo della Rck ha per\u00f2 il difetto di valere se utilizzata con una popolazione di risultati in grado di rappresentare in modo affidabile la produzione (sufficientemente numerosa), cosa che in genere nella pratica non succede. Quale valore quindi scegliere per rappresentare il proprio calcestruzzo in modo da essere sufficientemente tranquilli che la propria fornitura superi i controlli di accettazione?\nInnanzitutto occorre capire come il valore di scarto quadratico viene calcolato e come viene controllato il calcestruzzo (fonte Andrea Dari).\nDiagramma tensioni - deformazioni.\nEsaminiamo la risposta istantanea del calcestruzzo.\nSe sottoponiamo un provino di calcestruzzo cilindrico a una prova rapida di compressione si avr\u00e0 il seguente andamento:\nfino a valori della tensione di compressione pari a circa il 40% di quella di rottura fc si registra un andamento del diagramma approssimativamente rettilineo cio\u00e8 il materiale ha un comportamento assimilabile all'elastico lineare a compressione ma non reagente a trazione. Questo campo viene utilizzato per il metodo delle tensioni ammissibili ma anche per le verifiche agli stati limite di esercizio.\nPer sforzi di intensit\u00e0 maggiori il diagramma risulta sensibilmente parabolico fino a un valore della deformazione denominato \u03b5c1.\nA tale valore corrisponde anche la massima tensione di compressione fc che \u00e8 praticamente il valore della tensione di rottura; questo campo \u00e8 utilizzato per le verifiche allo stato limite ultimo.\nIl cedimento del provino non \u00e8 per\u00f2 istantaneo, essendo collegato a un processo di microfessurazione in rapida evoluzione.\nSegue pertanto un secondo tratto discendente (fase di incrudimento o comportamento softening) dall'andamento curvilineo, limitato dalla deformazione ultima di rottura denominata \u03b5cu, cui corrisponde un valore finale della tensione sul provino \u03c3cu alquanto inferiore al valore massimo registrato in precedenza.\nAll'atto dello scarico la deformazione \u00e8 solo parzialmente reversibile e la parte irreversibile aumenta con l'aumentare dello sforzo.\nSe dopo l'applicazione di carichi di breve durata si vuole tener conto di deformazioni irreversibili il valore di E va ridotto del fattore 0,85. Come si evince la risposta istantanea \u00e8 difficilmente confinabile nell'ambito della teoria di elasticit\u00e0 lineare, in quanto il materiale presenta spiccate caratteristiche di non linearit\u00e0 e di plasticit\u00e0 sin dai livelli pi\u00f9 bassi di sollecitazione.\nSi verifica inoltre che gi\u00e0 per bassi valori di sforzo, le deformazioni sono tanto pi\u00f9 elevate quanto pi\u00f9 lenta \u00e8 la velocit\u00e0 di carico e quanto pi\u00f9 lunga \u00e8 la durata della sua applicazione. Pertanto le considerazioni riguardanti la risposta istantanea di un calcestruzzo diventano pi\u00f9 marcate per effetto di carichi che permangono per lunghi periodi a seguito della comparsa di deformazioni differite nel tempo (fenomeno del fluage), le quali, si sommano a quelle immediate.\nDiagramma di calcolo tensione deformazione.\nPer le verifiche a flessione e pressoflessione allo stato limite ultimo, il DM 17 gennaio 2018 permette di adottare degli opportuni modelli rappresentativi del reale comportamento del materiale:\nDetti modelli sono definiti in base alla resistenza di calcolo fcd e della deformazione ultima \u03b5cu.\nIl pi\u00f9 comune \u00e8 il diagramma parabola - rettangolo definito da un arco di parabola di secondo grado passante per l'origine, avente asse parallelo a quello delle tensioni, e da un segmento di retta parallelo all'asse delle deformazioni tangente alla parabola nel punto di sommit\u00e0.\nIl vertice della parabola ha ascissa \u03b5c mentre l'estermit\u00e0 del segmento ha ascissa \u03b5cu.\nL'equazione della parabola \u00e8 \u03c3=1.000\u03b5c\u03b1fcd(-250\u03b5c+1), con \u03b1=0,85 coefficiente che tiene conto degli effetti dei carichi a lungo termine.\nL'ordinata massima del diagramma \u00e8 paria a fcd.\nper classi di resistenza pari o inferiori a C50/60 (Rck 60) risulta:\nClassificazione.\nSecondo la normativa vigente, per una corretta progettazione ed esecuzione delle strutture in cemento armato, il calcestruzzo deve essere specificato in funzione della classe di resistenza, della classe di consistenza e della dimensione nominale massima dell'aggregato. nonch\u00e9 della classe di esposizione.\nTali parametri che costituiscono le prescrizioni del calcestruzzo a prestazione garantita devono essere indicati negli elaborati grafici del progetto strutturale.\nIn base a struttura.\nIl calcestruzzo indurito, in base alla sua struttura, si distingue in:\nIn base a peso specifico.\nIl calcestruzzo indurito \u00e8 classificato in funzione del suo peso specifico nelle seguenti classi, come definito dalla UNI EN 206-1:2006:\nTipologie varie.\nOltre ai calcestruzzi ordinari o NR o NSC (\"Normal Strenght Concrete\") esistono vari tipi di conglomerato:\nClassi di resistenza del calcestruzzo.\nIl calcestruzzo \u00e8 classificato in classi di resistenza in base alla resistenza a compressione, espressa come resistenza caratteristica Rck oppure fck.\nLa resistenza caratteristica Rck viene determinata sulla base dei valori ottenuti da prove di compressione monoassiale su provini cubi (per questo chiamata resistenza caratteristica cubica) di 150\u00a0mm di lato (H/D=1), maturati 28 giorni; la resistenza caratteristica fck viene determinata invece utilizzando provini cilindrici (da cui il nome resistenza caratteristica cilindrica) di 150\u00a0mm di diametro e 300\u00a0mm di altezza (H/D=2).\nTra i due valori esiste la seguente relazione:\nla differenza tra i due valori dipende fondamentalmente dal diverso stato tensionale che si genera nel provino a seguito delle prove di compressione, che dipende dal fatto che i provini cubici sono tozzi mentre quelli cilindrici essendo snelli, risentono meno degli sforzi di confinamento esercitati dall'attrito che si sviluppa all'interfaccia con il provino. Da qui anche la classica forma a clessidra assunta da un provino cilindrico che abbia superato il suo carico di rottura.\nLe norme UNI EN 206 \u2013 2006 e UNI 11104:2004, che sono state recepite dal D.M. 14 gennaio 2008, attualmente in vigore e pertanto sono divenute cogenti anche dal punto di vista legale per tutte le opere in c.a., e c.a.p. regolamentate dalla Legge n. 1086/1971, individuano per i calcestruzzi normale e pesante (per il calcestruzzo leggero si vedano le norme) le seguenti classi:\nPer ogni classe di resistenza, il primo dei valori rappresenta fck e il secondo Rck, ambedue espressi N/mm2.\nNel caso in cui nel progetto di miscela si debba prevedere una determinata percentuale di vuoti d'aria, di norma 4-6%, al fine di garantire al calcestruzzo una migliore resistenza ai cicli di gelo/disgelo, i valori della resistenza caratteristica devono essere ridotti di circa il 20%.\nPer calcestruzzi con classe maggiore C60/75, la miscela deve essere oggetto di prequalifica, mentre i calcestruzzi superiori a C80/95 devono essere autorizzati dal Consiglio Superiore dei LL.PP..\nIn base ai valori della resistenza caratteristica a compressione, i calcestruzzi sono suddivisi nei seguenti campi:\nClassi di esposizione del calcestruzzo.\nLe norme UNI EN 206\u00a0\u2013 2006 e UNI 11104:2004 introducono 6 classi di esposizione per il calcestruzzo strutturale e 17 sottoclassi in funzione dell'entit\u00e0 del degrado (dove oltre al massimo rapporto a/c e al minimo contenuti di cemento viene indicata anche la minima classe di resistenza tutto per garantire la durabilit\u00e0 del materiale).\nTali classi sono state riportate anche nelle Linee Guida sul Calcestruzzo strutturale edite dal Servizio Tecnico Centrale della Presidenza del Consiglio Superiore dei LL.PP.\nLe norme UNI EN 206 -2006 cos\u00ec come modificata e integrata dalla UNI 11104:2004 (per l'applicazione in Italia della EN 206) prevede quanto segue:\nI valori riportati in parentesi sono riferiti alla EN 206 la cui versione italiana \u00e8 la UNI EN 206.\nLe classi di resistenza minime (N/mm2) sono espresse con due valori, riferiti il primo a provini cilindrici di diametro 150\u00a0mm e altezza 300\u00a0mm (fck) e il secondo a provini cubici di spigolo pari a 150\u00a0mm (Rck).\nI valori della resistenza caratteristica minima prevista per le classi di esposizione XF, tengono conto della riduzione di resistenza meccanica, circa il 20%, causata dalla presenza delle microporosit\u00e0 necessarie a garantire un'idonea resistenza al Ciclo gelo - disgelo.\nNella classi di esposizione XA si deve utilizzare un cemento resistente ai solfati e precisamente:\nIn letteratura, la classe di esposizione ambientale viene indicata con Dck, in analogia alla classe di resistenza che viene comunemente indicata con Rck.\nClassi di consistenza del calcestruzzo.\nLa lavorabilit\u00e0 del calcestruzzo fresco, designata con il termine consistenza dalla normativa vigente, \u00e8 un indice delle propriet\u00e0 e del comportamento del calcestruzzo nell'intervallo di tempo tra la produzione e la compattazione dell'impasto \"in situ\" nella cassaforma.\nSecondo le norme UNI EN 206\u00a0\u2013 2006 e UNI 11104:2004, la consistenza deve essere determinata mediante le seguenti prove dai cui risultati vengono definite le classi di consistenza del calcestruzzo. La lavorabilit\u00e0 si misura riempiendo il cono di Abrams (in figura) con il calcestruzzo fresco. Il cono ha un diametro di 20\u00a0cm in fondo e di 10\u00a0cm in alto, la sua altezza \u00e8 pari a 30\u00a0cm. Una volta riempito con il calcestruzzo, si toglie il cono, ed essendo fresco il calcestruzzo inizier\u00e0 ad espandersi, sottoposto alla forza di gravit\u00e0. Espandendosi il punto pi\u00f9 alto del calcestruzzo (inizialmente era a 30\u00a0cm visto che abbiamo riempito il cono completamente) si abbasser\u00e0 di un tot. Quel valore rappresenta lo slump.\nLa misura della lavorabilit\u00e0 deve essere condotta dopo aver proceduto a scaricare dalla betoniera almeno 0,3 m\u00b3 di calcestruzzo.\nIn Italia la consistenza del calcestruzzo \u00e8 espressa in termini di classi di abbassamento al cono o di classi di spandimento.\nLa classe di consistenza deve essere valutata in funzione della struttura da realizzare al fine di rendere pi\u00f9 facile l'operazione di posa in opera.\nCon riferimento alle classi di abbassamento al cono:\nClassi del calcestruzzo riferite alle dimensioni massime dell'aggregato.\nLe dimensioni massime dell'aggregato sono in relazione con lo spessore del copriferro e con l'interferro minimo delle armature metalliche.\nSe il calcestruzzo \u00e8 classificato in funzione della dimensione massima dell'inerte, la classificazione far\u00e0 riferimento alla dimensione nominale pi\u00f9 elevata della frazione di aggregato pi\u00f9 grossa che si indica con Dmax.\nDmax rappresenta la dimensione massima dello setaccio con il quale \u00e8 determinata la dimensione dell'aggregato secondo la UNI EN 12620.\nLa dimensione massima dell'aggregato deve essere scelta in modo che il calcestruzzo possa essere gettato e compattato attorno alle barre d'armatura senza pericolo di segregazione.\nSecondo quanto stabilito dalle NTC e dalla relativa Circolare esplicativa delle NTC, il diametro massimo dell'inerte deve essere tale che:\nClassi di contenuto dei cloruri.\nCome abbiamo visto i cloruri possono penetrare nella massa cementizia dall'esterno (ambienti marini, sali disgelanti) ma possono anche essere introdotti attraverso le materie componenti il calcestruzzo.\nAd esempio possono essere contenuti in alcuni additivi acceleranti o nell'acqua di impasto prelevata da pozzi ubicati in prossimit\u00e0 della zona costiera.\nTali cloruri possono essere in quantit\u00e0 dannose per il calcestruzzo, pertanto la norma UNI EN 206-1 obbliga ogni produttore di calcestruzzo a controllare il contenuto di cloruri in ciascuna componente esprimendolo come percentuale (a%) di ioni cloruro (Cl-) rispetto alla massa di cemento.\nA seconda del valore ottenuto la norma UNI individua delle classi di contenuto di cloruri:\nCiclo di produzione e utilizzo.\nProgetto di miscela.\nAl fine di garantire alle strutture in calcestruzzo armato le prestazioni richieste dal progettista con riferimento specifico al grado di durabilit\u00e0, alla lavorabilit\u00e0 e alla resistenza meccanica, deve essere effettuato dal produttore uno studio della miscela del calcestruzzo, detto progetto di miscela o, in inglese, \"mix design\", che deve tenere in considerazione anche le caratteristiche delle materie prime disponibili.\nNella progettazione della miscela vengono tenute in considerazione alcune correlazioni:\nPertanto il parametro principale del progetto di miscela \u00e8 il rapporto a/c che deve essere idoneo a garantire le prestazioni richieste al calcestruzzo.\nQuesto significa che per aumentare la lavorabilit\u00e0, senza l'utilizzo di additivi, bisogna aumentare la quantit\u00e0 di acqua ma proporzionalmente anche il tenore di cemento per mantenere costante il valore a/c atteso necessario per non compromettere il grado di durabilit\u00e0 e la resistenza meccanica del materiale.\nProgettare con cura la miscela \u00e8 condizione necessaria ma non sufficiente a garantire in opera un calcestruzzo con le qualit\u00e0 richieste dal progettista, infatti la qualit\u00e0 del calcestruzzo in opera dipende anche dal processo esecutivo. \u00c8 necessario posare a regola d'arte il conglomerato fresco che deve essere gettato e costipato in maniera adeguata (a rifiuto) e stagionato subito dopo la sua scasseratura per un adeguato numero di giorni (almeno 3), per proteggerlo dall'evaporazione eccessiva.\nClassi di stagionatura.\nIl progettista, in funzione di diversi parametri quali ad esempio:\ndeve stabilire quali precauzione adottare per preservare l'integrit\u00e0 del calcestruzzo durante la sua maturazione.\nIn tal senso la norma UNI EN 13670-1 indica i tempi minimi di stagionatura protetta raccomandati per impedire la formazione di fessure indotte dal ritiro igrometrico.\nLa UNI EN stabilisce 4 classi di stagionatura alle quali corrispondono dei tempi minimi di stagionatura protetta del calcestruzzo gettato, in funzione della temperatura superficiale che e dello sviluppo di resistenza a 20\u00a0\u00b0C.\nLo sviluppo della resistenza \u00e8 misurato mediante il rapporto r = fcm,2/fcm,28\ndove:\nTali valori essendo caratteristici del calcestruzzo devono essere forniti dal produttore.\nPer ogni classe di stagionatura (tranne la 1) sono previsti tre tipi di sviluppo della resistenza:\nai quali corrispondono altrettanti tempi minimi di stagionatura.\nConfezionamento.\nLa produzione del calcestruzzo \"senza processo industrializzato\" (\"in impianti temporanei di cantiere\") \u00e8 consentita per produzioni limitate (individuate dalla norma inferiori a 1500 m3 di miscela omogenea) previa qualificazione iniziale delle miscele per mezzo della \"Valutazione preliminare della resistenza\" di cui all'art. 11.2.3 delle NTC.\nLa valutazione preliminare della resistenza consiste nell'esecuzione di idonee prove preliminari di studio di ciascuna miscela omogenea di calcestruzzo da utilizzare effettuate dal costruttore prima dell'inizio dei lavori, questo al fine di ottenere le prestazioni richieste dal progetto.\nIn questo caso la responsabilit\u00e0 del calcestruzzo \u00e8 del costruttore.\nLa stragrande maggioranza del calcestruzzo \u00e8 oggi prodotto con \"processo industrializzato\" attraverso impianti industrializzati fissi o in impianti industrializzati installati nei cantieri (comprendono anche gli \"impianti temporanei di cantiere\" che producono pi\u00f9 di 1500 m3).\nLa composizione della miscela, studiata in base ai requisiti che il calcestruzzo dovr\u00e0 possedere (sia allo stato fresco sia indurito), \u00e8 oggetto di un apposito studio, chiamato mix design, effettuato dal produttore, per rispettare le prescrizione del progettista delle strutture, tenendo conto di numerose variabili come:\nGli impianti di tipo industrializzato, interni o esterni al cantiere, per la produzione di calcestruzzo di tipo strutturale devono possedere la certificazione del Sistema di Controllo del Processo (certificazione FPC) ai sensi del D.M. 14.01.2008 (NTC).\nLa certificazione FPC, che si riferisce al singolo impianto e non al fornitore, non va assolutamente confusa con il Sistema di gestione della Qualit\u00e0 aziendale predisposto secondo le ISO 9001 che \u00e8 invece rilasciato su base volontaria.\nTrasporto e posa in opera.\nIl trasporto del calcestruzzo fresco viene effettuato in genere tramite autobetoniere, che in Italia sono poste su mezzi a 3 o 4 assi, o autobetonpompe, cio\u00e8 autobetoniere dotate di pompa per calcestruzzo.\nL'autobetoniera durante il getto, per motivi di sicurezza, deve avere una distanza dal fronte di scavo maggiore della profondit\u00e0 dello stesso.\nIl tempo massimo consentito dalla produzione dell'impasto in impianto al momento del getto non dovr\u00e0 superare i 90 minuti e sar\u00e0 onere del produttore riportare nel documento di trasporto (DDT) l'orario effettivo di fine carico della betoniera in impianto.\nSi pu\u00f2 operare in deroga a questa prescrizione in casi eccezionali quando i tempi di trasporto del calcestruzzo dalla Centrale di betonaggio al cantiere dovessero risultare superiori ai 75 minuti.\nIn questa evenienza si pu\u00f2 utilizzare il conglomerato fino a 120 minuti dalla miscelazione dello stesso in impianto purch\u00e9 lo stesso possegga i requisiti di lavorabilit\u00e0 richiesti.\nIn questo caso per\u00f2 deve essere accertato preliminarmente dal produttore e valutato dal Direttore dei Lavori che le resistenze iniziali del conglomerato cementizio non siano penalizzate a causa di dosaggi elevati di additivi ritardanti impiegati per la riduzione della perdita di lavorabilit\u00e0.\nIl calcestruzzo, una volta in cantiere, va gettato in un'apposita cassaforma.\nEsso, infatti, ha l'apparenza di un fluido denso privo di forma: la cassaforma serve, appunto, a dare forma al calcestruzzo e a creare, quindi membrature come pilastri, travi, solai, solette, fondazioni; per formare mattoni o blocchi di calcestruzzo pu\u00f2 essere usata una macchina apposita chiamata blocchiera.\nAll'interno delle casseforme, nel caso di calcestruzzo armato, sono gi\u00e0 presenti le barre di armatura disposte secondo gli elaborati strutturali di progetto.\nPer garantire il copriferro di progetto ed eventualmente le reciproche distanze tra le barre di armatura (interferro), vengono utilizzati dei distanziatori che devono essere in plastica o a base di malta cementizia (per evitare punti di innesco della corrosione) di forma e geometria tali da minimizzare la superficie di contatto con il cassero.\nPrima di procedere al getto per\u00f2 \u00e8 necessario adottare tutti quegli accorgimenti atti a evitare qualsiasi sottrazione di acqua dall'impasto, in particolare, in caso di casseforme in legno, deve essere eseguita un'accurata bagnatura delle superfici.\nDurante il getto, che viene in genere realizzato con una pompa per calcestruzzo, si devono prendere tutti gli accorgimenti atti a evitare la segregazione.\n\u00c8 proibito eseguire il getto del conglomerato quando la temperatura esterna scende al disotto dei +5\u00a0\u00b0C se non si prendono particolari sistemi di protezione del manufatto concordati e autorizzati dalla Direzione dei lavori anche qualora la temperatura ambientale superi i 33\u00a0\u00b0C.\nUna volta gettato nella cassaforma, il calcestruzzo va opportunamente vibrato, per evitare la formazione all'interno del manufatto di cavit\u00e0 e macrodifetti (nidi di ghiaia, ecc.), che rendendo la matrice cementizia pi\u00f9 permeabile agli agenti aggressivi esterni potrebbero abbassare il grado di durabilit\u00e0 del calcestruzzo oltre a creare, dal punto di vista meccanico, pericolose discontinuit\u00e0 nel materiale.\nNel caso siano previste riprese di getto, prima della posa del nuovo calcestruzzo, deve essere preliminare rimosso, mediante scarifica con martello, lo strato corticale di calcestruzzo gi\u00e0 parzialmente indurito.\nTale superficie, che deve possedere un'elevata rugosit\u00e0 (asperit\u00e0 di circa 5\u00a0mm) e deve essere opportunamente pulita e bagnata per circa due ore prima del getto del nuovo strato di calcestruzzo.\nQualora alla struttura sia richiesta la tenuta idraulica, lungo la superficie scarificata devono essere disposti dei giunti water-stop ad esempio in materiale bentonitico idroespansivo.\nI profili water-stop devono essere opportunamente fissati e disposti in maniera tale da non interagire con le armature.\nAl momento della messa in opera del conglomerato \u00e8 obbligatoria la presenza di almeno un membro dell'ufficio della direzione dei lavori incaricato a norma di legge e di un responsabile tecnico dell'Impresa appaltatrice.\nMaturazione del calcestruzzo.\nIl passaggio dallo stato fluido del calcestruzzo a quello rigido, a causa della presa e dell'indurimento del conglomerato, fino al raggiungimento delle prestazioni meccaniche richieste nel materiale viene indicato con il termine maturazione del calcestruzzo. La maturazione \u00e8 dovuta a una serie di reazioni chimico - fisiche che avvengono durante l'idratazione del cemento.\nUna volta messo a riposo nella cassaforma, il calcestruzzo fresco ha bisogno di maturare per un certo periodo. \u00c8 questo il periodo in cui l'acqua reagisce con il cemento, generando il fenomeno dell'idratazione, che trasforma i granelli di cemento in cristalli che, interagendo tra loro, induriscono il manufatto.\nDurante la maturazione il calcestruzzo, essendo costituito da leganti idraulici, ha bisogno di rimanere il pi\u00f9 possibile in ambiente umido (U.R.% &gt; 95%), per garantire che avvenga il completo processo di idratazione.\nPertanto durante la maturazione \u00e8 bene prendere tutte quelle precauzioni necessarie a ridurre l'evaporazione dell'acqua dal calcestruzzo, perch\u00e9 altrimenti si possono manifestare lesioni, tipiche da ritiro igrometrico nonch\u00e9 una struttura eccessivamente porosa tali da compromettere la resistenza finale e il grado di durabilit\u00e0 del calcestruzzo armato (stagionatura del calcestruzzo).\nPertanto il clima, in questa fase, \u00e8 di fondamentale importanza:\npossono favorire un'eccessiva evaporazione.\nPer questo motivo, per ottenere il massimo sviluppo di resistenza e una struttura compatta e impermeabile, che garantisce un'adeguata durabilit\u00e0 al materiale, \u00e8 necessario ritardare il pi\u00f9 possibile l'operazione di rimozione dei casseri (scasseratura), a meno che si utilizzino tecniche di stagionatura differenti come la bagnatura delle superfici del calcestruzzo indurito, l'utilizzo di agenti stagionanti (curing compound) o di tessuti imbibiti che garantiscono la saturazione delle superfici esposte all'aria.\nIn realt\u00e0 anche temperature esterne troppo basse (inferiori allo 0\u00a0\u00b0C) sono negative perch\u00e9 si possono produrre nella struttura dei dannosissimi cristalli di ghiaccio, che abbattono la resistenza finale del manufatto.\nGli additivi nel conglomerato sono scelti anche in base al clima durante il quale dovr\u00e0 avvenire la maturazione del calcestruzzo, per evitare i predetti problemi.\nSi deve oltretutto fare attenzione allo spessore del manufatto: se l'elemento strutturale che stiamo gettando ha il lato minore molto grande (superiore a 70\u201380\u00a0cm) possono verificarsi delle lesioni (pi\u00f9 importanti di quelle da ritiro) dovute all'eccessivo calore di idratazione sviluppato nel cuore della struttura; infatti il processo di idratazione, che avviene nelle prime ore del getto, provoca un innalzamento della temperatura del calcestruzzo.\nVita nominale.\nLa vita nominale di un'opera strutturale \u00e8 intesa come il numero di anni nel quale la struttura, purch\u00e9 soggetta a manutenzione ordinaria, deve poter essere usata - mantenimento della funzionalit\u00e0 - per lo scopo al quale \u00e8 destinata.\nFormalmente la normativa definisce perdita di funzionalit\u00e0 di una struttura il superamento dello stato limite di esercizio, ma la funzionalit\u00e0 dipende anche da altri fattori come:\nLa vita utile deve essere stabilita in fase progettuale, con riferimento alla durabilit\u00e0 delle costruzioni, del dimensionamento delle strutture e della scelta dei materiali, ecc. (p.to C.2.4.1 della Circolare n.617/09) e pertanto deve essere riportata negli elaborati strutturali.\nIl D.M. 14.01.2008 ad esempio prevede per opere ordinarie una vita nominale \u2265 50 anni\n\u00c8 bene chiarire che la vita utile non \u00e8 la vita effettiva dell'opera, che dipende da fattori non prevedibili in fase progettuale.\nDi norma la vita effettiva di un'opera \u00e8 maggiore di quella nominale poich\u00e9 spesso su questa si effettuano interventi di manutenzione strutturale che ne allungano la durata.\nConformit\u00e0 alla normativa.\nIl D.M. del 14/01/2008 (NTC) p.to 11.2.8 prevede che gli impianti di produzione di calcestruzzo con processo industrializzato debbano essere dotati di certificazione del Controllo del processo di Fabbrica (\"Factory Production Control o FPC\") rilasciato da un organismo terzo indipendente autorizzato dal Servizio Tecnico Centrale del Consiglio Superiore dei Lavori Pubblici, il quale assicura che il calcestruzzo prodotto abbia i requisiti previsti dalle NTC.\nCopia di tale certificato deve essere acquisito dal Direttore dei Lavori prima dell'inizio della fornitura.\nIl Direttore dei lavori verifica inoltre che gli estremi della certificazione FPC siano riportati sui documenti di accompagnamento della fornitura.\nNel certificato FPC devon essere riportati i seguenti dati:\nControllo sul calcestruzzo fresco.\nPer accertare l'idoneit\u00e0 del calcestruzzo fornito in cantiere, le norme indicano due criteri di valutazione delle resistenze:\nIl direttore dei lavori \u00e8 responsabile delle operazioni relative ai controlli, ossia del prelievo, della richiesta di prove e dell'invio dei campioni a un laboratorio ufficiale o autorizzato, e della successiva elaborazione degli esiti per la verifica dell'effettiva resistenza caratteristica.\nIl prelievo consiste nella confezione, durante un determinato getto, di due provini, che saranno poi maturati in ambiente idoneo (*) e inviati a un laboratorio autorizzato per il rilascio della certificazione ufficiale del risultato di resistenza per rottura a compressione. La media delle due resistenze costituisce la resistenza di prelievo.\nIl confezionamento dei provini viene effettuato riempiendo con il calcestruzzo fresco delle cubiere (conformi alla UNI EN 12390-1) e compattandolo con un pestello tondo in acciaio di 16\u00a0mm di diametro.\nLa compattazione deve avvenire per 2 o 3 strati di spessore minore di 100\u00a0mm e il numero di colpi di pestello richiesti per strato non deve essere inferiore a 25\nIn entrambi i criteri di valutazione \u00e8 stabilito almeno un prelievo ogni giorno di getto di miscela omogenea inoltre nel controllo di tipo A deve essere effettuato un controllo anche ogni 100 metri cubi di calcestruzzo omogeneo messo in opera.\nQuesta ultima prescrizione, anche se non espressamente richiesta dalla norma, andrebbe seguita anche per il controlli di tipo B.\nIl Direttore dei Lavori pu\u00f2 prescrivere l'asporto di ulteriori campioni.\nSe i controlli di legge non vengono verificati, si deve procedere al declassamento della Rck di progetto(si assume quel valore che permette che la verifica prescelta sia positiva) sempre che gli interventi strutturali necessari a compensare la riduzione del valore di Rck siano ancora economicamente convenienti, altrimenti si deve procedere all'abbattimento della struttura o di parte di essa.\nControllo sul calcestruzzo indurito.\nUna volta indurito, si pu\u00f2 risalire al valore della resistenza meccanica del calcestruzzo con l'ausilio di tecniche non distruttive (sclerometro, sonreb,ecc.) o mediante prove distruttive che consistono nel prelievo di carote di calcestruzzo.\nQuesti controlli di norma si effettuano su strutture esistenti o su strutture in fase di realizzazione qualora le prove su cubetti prelevati dal Direttore dei Lavori (o da un suo assistente) durante il getto abbiamo dato esito negativo e in generale ogniqualvolta la D.L. lo ritiene opportuno quando ad esempio ci sia un problema di scadente o inefficace compattazione e maturazione dei getti.\nSecondo le NTC 2008 al punto 11.2.6 attraverso tali controlli sul calcestruzzo indurito il Direttore dei Lavori deve verificare che il conglomerato in opera abbia una resistenza non inferiore all'85% di quella di progetto.\nVediamo come si pu\u00f2 procedere al controllo di accettazione con prove distruttive.\nDagli elaborati progettuali \u00e8 noto il valore della resistenza caratteristica cubica Rck dal quale si pu\u00f2 risalire al valore medio di progetto:\nLe modalit\u00e0 di estrazione di carote sono riportate dalle UNI EN 12504-1.\n\u00c8 importante che la carota sia estratta:\nPrima di estrarre le carote \u00e8 necessario aspettare un determinato periodo di tempo, (variabile in funzione delle temperature ambientali), in modo che il calcestruzzo in opera abbia raggiunto un grado di maturazione equivalente a quello dei provini (28 giorni alla temperatura di 20\u00a0\u00b0C).\nLe carote estratte devono rispettare le seguenti relazioni dimensionali:\nUna volta estratte, mediante una carotatrice elettrica, sulle carote devono essere riportati almeno l'indicazione della direzione di carotaggio (orizzontale o verticale) e del punto di estrazione.\nLe estremit\u00e0 delle carote devono essere preparate (mediante molatura o cappatura), conformemente all'appendice A della UNI EN 12390/3 e sottoposte a una prova di compressione secondo le prescirizoni della UNI EN 12504-1.\nI valori di rottura vengono opportunamente riconvertiti attraverso coefficienti correttivi poich\u00e9 i risultati ottenuti da carote non coincidono con quelli che si otterrebbero se il provino cilindrico fosse stato confezionato durante il getto.\nOttenuto il valore medio in sito fsm da questo si ricava l'equivalente valore cubico Rsm dalla relazione:\nSecondo il p.to 11.2.6 delle NTC 2008 la verifica \u00e8 superata se:\nQuesto deriva dal fatto che i provini confezionati durante il getto vengono compattati a rifiuto (grado di compattazione = 1) e stagionati in condizioni standard (20\u00a0\u00b0C e UR \u2265 95%) mentre nelle opere reali, il grado di compattazione, che influenza la resistenza meccanica del materiale, \u00e8 di norma inferiore a 1 e le modalit\u00e0 di stagionatura in cantiere sono certamente diverse da quelle standard.\nPertanto la verifica della qualit\u00e0 del calcestruzzo, effettuata mediante le verifiche su provini cubici prelevati durante i getti, determina la bont\u00e0 del materiale che arriva in cantiere ma potrebbe non essere esaustiva per stabilire l'idoneit\u00e0 del materiale posato in opera, che dipende dal costipamento effettuato e dal tipo di stagionatura a cui \u00e8 sottoposto.\nPer questo la normativa richiede che anche il valore della resistenza meccanica del calcestruzzo estratto direttamente dalla struttura sia non inferiore a 0,85 di quello teorico.\nI fori da dove sono state estratte le carote devono essere riempiti con malta di cemento possibilmente a ritiro compensato.\nQuando si demolisce un manufatto di calcestruzzo, armato o no, si pu\u00f2 determinare la qualit\u00e0 della struttura analizzandone i frammenti.\nUn buon calcestruzzo si riconosce dallo spacco che ha provocato il distacco del frammento: se la frattura ha investito in egual modo sia il legante sia gli inerti, come se questi fossero un unico materiale, allora il calcestruzzo era di ottima qualit\u00e0; se, viceversa, gli inerti rimangono integri e lo spacco riguarda solamente il cemento, allora il manufatto era di cattiva qualit\u00e0.\nControlli dei documenti.\nIl Direttore dei Lavori deve:\nSe i controlli dei documenti non dovessero avere esito positivo il Direttore dei Lavori potr\u00e0, a seconda dei casi, rifiutare lo stabilimento (FPC non regolare) o la singola fornitura (DDT non regolare)."}
{"id": "2718565", "revid": "287204", "url": "https://it.wikipedia.org/wiki?curid=2718565", "title": "Massimo Lo Jacono", "text": "Biografia.\nLaureato in giurisprudenza nell'Universit\u00e0 di Roma, assieme a Lino Aldani e a Giulio Raiola fond\u00f2 e diresse \"Futuro\", la prima rivista interamente italiana di fantascienza, attiva fra il maggio-giugno 1963 e il novembre 1964. In essa mise a frutto la sua gi\u00e0 buona esperienza di scrittore (suoi pseudonimi erano stati L.J. Mauritius, Megalos Diekonos e Guido Altieri), che lo aveva portato a pubblicare vari suoi racconti su riviste e monografie italiane (\"Oltre il cielo\", \"Galaxy\", \"Interplanet\") e straniere.\n\u00c8 stato anche giornalista professionista: dapprima (negli anni sessanta) per l'Agenzia Giornalistica Italia, poi presso il \"Corriere dello Sport\" (allora diretto da Antonio Ghirelli, che lo incaric\u00f2 di occuparsi stabilmente della A. S. Roma).\n\u00c8 stato poi direttore del settimanale sportivo romano \"Romaluned\u00ec\", capo della redazione romana del quotidiano sportivo \"Tuttosport\" e infine direttore del settimanale \"Totocalcio\", edito dal CONI, succedendo a Enzo Poggi."}
{"id": "2718569", "revid": "716642", "url": "https://it.wikipedia.org/wiki?curid=2718569", "title": "Pak Nam-chol (calciatore 1985)", "text": "Carriera.\nClub.\nPak ha giocato in club nordcoreani e tailandesi.\nNazionale.\nCon la nazionale nordcoreana, Pak ha partecipato alla AFC Challenge Cup 2010 ed alla AFC Challenge Cup 2012, vincendole entrambe."}
{"id": "2718571", "revid": "203463", "url": "https://it.wikipedia.org/wiki?curid=2718571", "title": "John Louis Emil Dreyer", "text": ""}
{"id": "2718574", "revid": "767487", "url": "https://it.wikipedia.org/wiki?curid=2718574", "title": "Ri Kwang-chon", "text": ""}
{"id": "2718584", "revid": "124624462", "url": "https://it.wikipedia.org/wiki?curid=2718584", "title": "Pasta Zara", "text": "Pasta Zara \u00e8 un'azienda alimentare italiana con sede a Riese Pio X (provincia di Treviso) specializzata nella produzione di pasta. Ha stabilimenti industriali a Riese Pio X e Rovato (BS).\nStoria.\nFondata nel 1898 da Emanuele Bragagnolo come piccolo laboratorio di pasta, vent'anni pi\u00f9 tardi, nel 1918, la societ\u00e0 \u00e8 trasformata dal figlio Umberto in attivit\u00e0 industriale: la sede \u00e8 a Castelfranco Veneto e l'azienda prende il nome di Pastificio Elettrico Bragagnolo.\nNel 1932 Umberto apre un secondo stabilimento a Zara, all'epoca italiana, e lo chiama Pastificio Adriatico. Ma alla fine delle seconda guerra mondiale lo stabilimento \u00e8 confiscato dal regime di Tito e Umberto \u00e8 costretto a fuggire da Zara e a ritornare a Castelfranco Veneto.\nAlla guida del pastificio arriva la terza generazione con Franco Bragagnolo: costruisce nel 1965 lo stabilimento di Riese Pio X e, in ricordo dell\u2019esperienza di Zara, chiama la societ\u00e0 Pasta Zara. Negli anni settanta inizia l'esportazione che nel tempo diventer\u00e0 sempre pi\u00f9 significativa. Nel 1997 la guida dell'azienda passa alla quarta generazione: Furio (presidente), Arianna, Umberto, Franca.\nNel 2002 \u00e8 stato realizzato un secondo stabilimento a Muggia, nei pressi di Trieste, e nel 2010 \u00e8 stato acquisito il Pastificio Pagani con stabilimento a Rovato, nel bresciano. Pasta Zara \u00e8 presente in 108 paesi, l'export rappresenta l'80% e il 13,5% della pasta consumata nel mondo \u00e8 Zara. La produzione potenziale dei tre stabilimenti \u00e8 di 400.000 tonnellate l\u2019anno (22 le linee di produzione) e giornalmente vengono prodotte 1500 tonnellate di pasta.\nNel mercato italiano Pasta Zara \u00e8 presente anche con i marchi di alcuni discount, come Lidl (Marca: Combino), Prix Quality ed Eurospin (tagliatelle).\nNel 2013 entra nel capitale dell'azienda con il 18,86% Simest, la merchant bank controllata da Cassa depositi e prestiti, affiancando cos\u00ec Friulia, la finanziaria della Regione Friuli, che gi\u00e0 nel 2009 aveva acquisito il 10,34% di Pasta Zara. La famiglia Bragagnolo mantiene il controllo con il 74,86% attraverso una holding, Ffauf sa, con sede in Lussemburgo. Ben presto l'azienda finisce in gravi difficolt\u00e0 in quanto sui conti della societ\u00e0 pesano le svalutazioni delle azioni della Banca Popolare di Vicenza e di Veneto Banca che Pasta Zara aveva in portafoglio. Nel 2017 \u00e8 emersa cos\u00ec una perdita di circa 25 milioni che ha ridotto il patrimonio netto a una settantina di milioni.\nA maggio 2018 l'azienda, con un indebitamento salito a 255 milioni e il mancato pagamento delle cedole di un minibond da 5 milioni, \u00e8 costretta a chiedere il concordato proprio a causa della vicenda delle banche venete. Nomina anche un manager esterno, Angelo Rodolfi, specializzato nelle ristrutturazioni aziendali, nel ruolo di amministratore delegato. Nell'ottobre del 2020 l'azienda \u00e8 costretta a cedere lo stabilimento di Muggia alla Barilla per un corrispettivo di 118 milioni di euro."}
{"id": "2718588", "revid": "889336", "url": "https://it.wikipedia.org/wiki?curid=2718588", "title": "Kim Kum-il", "text": ""}
{"id": "2718599", "revid": "767487", "url": "https://it.wikipedia.org/wiki?curid=2718599", "title": "Codice 46", "text": "Codice 46 (\"Code 46\") \u00e8 un film del 2003 diretto da Michael Winterbottom, con Tim Robbins e Samantha Morton. \u00c8 una pellicola di fantascienza ambientata in una societ\u00e0 distopica.\n\u00c8 stato presentato in concorso alla 60\u00aa Mostra internazionale d'arte cinematografica di Venezia.\nTrama.\nWilliam \u00e8 un ispettore delle assicurazioni Sphinx, una sorta di grande fratello del futuro. La societ\u00e0 odierna non pu\u00f2 permettersi l'onere di avere all'interno persone che non abbiano un'adeguata assicurazione sulla vita e, allo stesso tempo, la Sphinx non pu\u00f2 permettersi di pagare indennizzi di ogni tipo, quindi chiunque vive all'interno della societ\u00e0 deve avere un certificato di assicurazione (papelles) e chiunque voglia fare qualunque cosa che esuli dalla normale routine deve avere un'adeguata autorizzazione dalla Sphinx. Tutti gli altri abitano fuori dalle citt\u00e0, nel deserto. In questo contesto di \"prigionieri del proprio benessere\", falsificare un certificato consente di essere liberi e Maria \u00e8 una delle persone che a suo modo lotta contro questo sistema, falsifica certificati, riesce a farli uscire dallo stabilimento e li dona a persone che vogliono viaggiare e non hanno il permesso. William lascia la moglie e il figlio a casa ed \u00e8 inviato nello stabilimento di Shanghai per indagare sul falsario di certificati.\nIl motivo per cui William fa l'ispettore sono le sue capacit\u00e0 empatiche che gli consentono di smascherare i colpevoli in pochi istanti, esattamente quelli che impiega per innamorarsi perdutamente di Maria e imbastire una storia con lei, che pu\u00f2 durare poco perch\u00e9 William deve tornare a casa al suo lavoro e alla sua famiglia. Ma quando la riapertura del caso lo riporter\u00e0 di nuovo nella citt\u00e0 di Maria, scoprir\u00e0 che lei \u00e8 scomparsa. Indagando viene a sapere che \u00e8 ricoverata, poich\u00e9 dopo il loro incontro di una notte lei era rimasta incinta. Questo per\u00f2 comportava una violazione del codice 46 (secondo il quale, per motivi genetici, i due non potevano stare assieme, poich\u00e9 Maria \u00e8 un clone della madre di William), quindi l'avevano indotta all'aborto e le era stata cancellata una brevissima parte di memoria: quella che riguardava lui.\nLui riesce per\u00f2 a riconquistarla, partendo assieme a lei per un viaggio, ma in un mondo dove tutti sono sotto controllo e dove lo slogan della Sphinx \u00e8 \"noi sappiamo tutto di tutti\" non c'\u00e8 scampo per chi vuole uscire dagli schemi, e alla fine i protagonisti ne pagheranno le conseguenze: i due vengono scoperti, a William viene cancellato ogni ricordo della storia con Maria e torna da sua moglie e suo figlio, mentre Maria viene espulsa dalla citt\u00e0 e costretta a vivere nel deserto. A lei per\u00f2, che non lavora per la Sphinx, vengono lasciati i ricordi."}
{"id": "2718602", "revid": "1494169", "url": "https://it.wikipedia.org/wiki?curid=2718602", "title": "Involucro", "text": ""}
{"id": "2718604", "revid": "74801", "url": "https://it.wikipedia.org/wiki?curid=2718604", "title": "Porcellana di Nymphenburg", "text": "La Manifattura delle porcellane di Nymphenburg (in tedesco: \"Porzellanmanufaktur Nymphenburg\"), \u00e8 una manifattura di porcellane situata nel castello di Nymphenburg a Monaco di Baviera, fondata nel 1747 dal principe elettore Massimiliano III di Baviera.\nIl principe elettore Massimiliano III di Baviera subito dopo essere asceso sul trono bavarese nel 1745 incoraggi\u00f2 la fondazione di manifatture di porcellana per sanare le finanze statali.\nA partire dal 1747 si cerc\u00f2 di produrre porcellana con poco successo. I primi tentativi nel castello di Neudeck nel quartiere di Monaco Au fallirono e furono un disastro economico. \nQuando finalmente dopo tanti tentativi il risultato fu soddisfacente, il 3 novembre 1754, Francesco Antonio Bustelli fu invitato a lavorare come figurinista.\nNel 1755 ci furono le primi ordinazioni di corte. Nel 1756 si riusc\u00ec a dipingere la porcellana.\nNel 1761 la manifattura venne traslocata al castello di Nymphenburg dove ancora oggi ha sede. \nTra i grandi artistici di che hanno lavorato a Nymphenburg sono da nominare accanto a Bustelli, Dominik Auliczek il vecchio e Johann Peter Melchior. Tra i grandi mecenati della manifattura vi fu Ludovico I Re di Baviera."}
{"id": "2718606", "revid": "122707545", "url": "https://it.wikipedia.org/wiki?curid=2718606", "title": "Abadal", "text": "La Abadal fu una casa automobilistica spagnola che produsse automobili dal 1912 al 1930.\nStoria.\nFondata da Francisco Serramelera y Abadal, gi\u00e0 agente della casa Hispano Suiza, la casa aveva sede a Barcellona.\nPrima dello scoppio della prima guerra mondiale vennero prodotte due vetture, una quattro cilindri (3,6 litri) e una sei cilindri (4,5 litri), dopo il conflitto l'attivit\u00e0 dell'azienda fu invece concentrata nel carrozzare vetture prodotte da altre case.\nUna casa collegata, la Imperia-Abadal, produsse vetture in Belgio con un successo commerciale maggiore rispetto alla casa madre spagnola.\nA partire dal 1923 strinse un accordo con la General Motors e le vetture vennero da quel momento marcate come \"Abadal\"-\"Buick\". La produzione continu\u00f2 sino al 1929, anno in cui il marchio Buick venne ritirato dal mercato europeo, e cess\u00f2 definitivamente l'anno successivo."}
{"id": "2718612", "revid": "1573940", "url": "https://it.wikipedia.org/wiki?curid=2718612", "title": "Arktog\u00e4a", "text": "Arktog\u00e4a (dal greco \u1f04\u03c1\u03ba\u03c4\u03bf\u03c2 \"\u00e1rktos\" \"settentrione\" e \u03b3\u03b1\u1fd6\u03b1 \"g\u00e2ia\" \"terra\", quindi \"terra del Nord\", con grafia tedesca) \u00e8 un continente mitico, assimilabile a quelli di Iperborea, Thule e di Pan. A differenza di questi non ha mai avuto una collocazione precisa, potendo riferirsi a qualsiasi territorio sopra il Circolo polare artico.\nIl nome venne creato nei circoli razzisti ed esoterici in Germania, come l'ipotetica terra nativa degli \"ariani\"."}
{"id": "2718618", "revid": "547034", "url": "https://it.wikipedia.org/wiki?curid=2718618", "title": "Oswald Kabasta", "text": "Vita.\nNacque da Joseph, un musicista ed insegnante di origini praghesi e da Stephanie Lubowieski. Nel 1913 inizi\u00f2 a frequentare i cori di musica religiosa organizzati dalla Musikakademie di Vienna nella sede di Klosterneuburg. Ottenuto nel 1916 il diploma al conservatorio, venne arruolato nell'esercito ed inviato a Brno presso il centro di addestramento militare, venendo assegnato alle truppe sul fronte italiano. Al termine della I Guerra Mondiale venne congedato; rientrato nella vita civile inizi\u00f2 un'attivit\u00e0 di maestro di coro a Floridsdorf. A partire dal 1919 insegn\u00f2 canto agli studenti dei corsi speciali di Traiskirchen, riunendo un gruppo prestigioso che si esibir\u00e0 fino al 1926. Dal 1920 diresse l'orchestra delle terme di Baden bei Wien, conoscendo in questa localit\u00e0 la violinista Rosa Partonek, sua futura moglie. A partire dal 1926 venne nominato St\u00e4dtischer Musikdirektor di Graz, con l'incarico di guidare il teatro dell'Opera durante la stagione dei concerti. Nel 1930 venne nominato direttore dell'orchestra di Radio Vienna (RAVAG). Lasciato l'incarico presso l'Opera di Graz nel 1931, assunse il 1\u00ba novembre dello stesso anno l'incarico di professore di direzione d'orchestra presso la Musikakademie di Vienna. Nel 1933 ricevette le cariche di direttore della Gesellschaft der Musikfreunde di Vienna (Societ\u00e0 degli Amici della Musica) e di direttore d'orchestra dei Wiener Symphoniker. Intrapresa una tourn\u00e9e in Italia con l'orchestra, venne ricevuto nello stesso anno dal Papa. Il 1936 lo vide impegnato in un ciclo di concerti per il 40\u00ba anniversario della morte di Anton Bruckner e in una successiva tourn\u00e9e in Gran Bretagna.\nNel 1938 lasci\u00f2 la direzione dei Wiener Symphoniker. Nello stesso anno chiuse i festeggiamenti per i 125 anni della Gessellschaft der Musikfreunde dirigendo il 15 giugno \"Das Buch mit Sieben Segeln\" (Il libro dei sette sigilli) di Franz Schmidt. Il 31 ottobre assunse la direzione dei M\u00fcnchner Philharmoniker. Nel 1939 comp\u00ec una nuova tourn\u00e9e, questa volta in Germania e Austria. Nel 1940 diresse una serie di concerti a Berlino, incidendo diversi dischi con l'etichetta Electrola. Tra il 1941 ed il 1943 intraprese diversi concerti nell'Europa occupata dai Nazisti. La sua abitazione venne distrutta durante un bombartamento alleato sopra Monaco di Baviera e Kabasta fu costretto a sfollare con la moglie a Kufstein, in Tirolo. Nel 1944, con la distruzione della Tonhalle da parte degli Alleati, l'orchestra diretta da Kabasta venne sciolta dalle autorit\u00e0 naziste.\nKabasta fu un entusiasta sostenitore del regime nazista: dopo l'Anschluss dell'Austria nel 1938, concludeva ogni lettera con \"Heil Hitler!\". Alla fine della guerra, dopo che ebbe ammesso di aver chiesto l'iscrizione al Partito nazista le Autorit\u00e0 alleate gli vietarono di dirigere e ordinarono alla Municipalit\u00e0 di Monaco di non pagargli pi\u00f9 lo stipendio. Nell'aprile del 1945 il direttore d'orchestra fu vittima di un episodio infartuale, a seguito del quale venne ricoverato d'urgenza. Durante la lunga convalescenza, protratta per diversi mesi, scrisse una lettera ad Hans Knappertsbusch, supplicandolo di intercedere per la sua riabilitazione. Scritta una lettera-testamento al borgomastro di Monaco il 4 febbraio, il 6 dello stesso mese Kabasta e la moglie si suicidarono ingerendo compresse di barbiturico. La moglie venne salvata, mentre per il maestro non ci fu nulla da fare. Venne inumato il 10 febbraio a Kufstein. La moglie di l\u00ec a pochi mesi, il 13 agosto (anniversario delle nozze d'argento) ritent\u00f2 il suicidio, questa volta con successo."}
{"id": "2718622", "revid": "709565", "url": "https://it.wikipedia.org/wiki?curid=2718622", "title": "Astropecten irregularis", "text": "Astropecten irregularis (Pennant, 1777) \u00e8 una stella marina della famiglia Astropectinidae.\nHabitat e distribuzione.\nQuesta specie \u00e8 diffusa sia in Oceano Atlantico che in Mar Mediterraneo ma le varie popolazioni presentano delle differenze nelle placche marginali dorsali. In particolare gli esemplari presenti nel Mediterraneo hanno le placche marginali dorsali sprovviste di aculei (ritenute da alcuni studiosi come la sottospecie Astropecten irregularis pentacanthus) mentre in Atlantico ci sono popolazioni munite di un aculeo per ogni placca marginale dorsale (ritenute da alcuni studiosi come la sottospecie Astropecten irregularis irregularis) oppure con pi\u00f9 di un aculeo (ritenute da alcuni studiosi come la sottospecie Astropecten irregularis serratus mentre secondo altri \u00e8 solo una variet\u00e0 di Astropecten irregularis irregularis).\n\u00c8 una specie diffusa in tutti i tipi di fondali mobili da 1 a circa 1.000 m di profondit\u00e0 ma si incontra con pi\u00f9 facilit\u00e0 in fondali sabbiosi-fangosi.\nDescrizione.\nQuesta stella ha le placche marginali dorsali ben sviluppate, in rilievo, di colore bianco, roseo o viola e, negli esemplari presenti in Mediterraneo, sono totalmente prive di aculei. Le placche marginali ventrali hanno degli aculei corti, esili, fitti, molto mobili che non vengono mai tenuti rigidi e paralleli fra loro come le altre specie, di colore bianco. L'aspetto di questa stella si caratterizza per avere delle braccia che formano fra loro, alla loro base dove si uniscono al disco, degli angoli molto netti. Il colore del lato aborale \u00e8 rosa omogeneo, spesso con le estremit\u00e0 delle braccia violacee. Talvolta al centro del disco sono presenti dei punti pi\u00f9 scuri e talvolta presenta una protuberanza, anche molto sviluppata, al centro del disco. Ha dimensioni medie di 8\u201312\u00a0cm ed eccezionalmente pu\u00f2 raggiungere i 19\u00a0cm.\nL'Astropecten irregularis pentacanthus che vive in Mediterraneo \u00e8 una stella che in genere si pu\u00f2 distinguere facilmente e con sicurezza dalle altre per non avere aculei nelle placche marginali dorsali. Talvolta viene confusa con \"Astropecten aranciacus\" per avere un colore simile, ma ad un'analisi pi\u00f9 attenta degli aculei delle placche marginali dorsali e ventrali si possono sempre distinguere le due specie.\nComportamento.\nDi rado si pu\u00f2 incontrare gi\u00e0 verso il tramonto ma \u00e8 molto pi\u00f9 facile da incontrare di notte.\nSpecie affini.\nNel Mediterraneo vivono altre cinque specie di \"Astropecten\": \"Astropecten aranciacus\", \"Astropecten jonstoni\", \"Astropecten bispinosus\", \"Astropecten spinulosus\", \"Astropecten platyacanthus\"."}
{"id": "2718634", "revid": "155634", "url": "https://it.wikipedia.org/wiki?curid=2718634", "title": "Manfred Grabler", "text": "Biografia.\nDiscesista puro austriaco naturalizzato australiano attivo negli anni 1970, Grabler in Coppa del Mondo ottenne il suo unico podio, nonch\u00e9 primo piazzamento di rilievo in carriera, classificandosi 3\u00ba, a pari merito con gli austriaci Peter Feyersinger e Josef Walcher, il 18 dicembre 1973 a Zell am See, nella gara che fu vinta dall'austriaco Karl Cordin davanti allo svizzero Roland Collombin.\nNella stessa stagione prese parte ai Mondiali di Sankt Moritz, giungendo 6\u00ba; l'ultimo piazzamento di rilievo della sua carriera agonistica fu il 6\u00ba posto ottenuto nella prova di Coppa del Mondo disputata il 5 gennaio 1975 a Garmisch-Partenkirchen."}
{"id": "2718635", "revid": "1243", "url": "https://it.wikipedia.org/wiki?curid=2718635", "title": "Ferrovia Bellinzona\u2013Mesocco", "text": ""}
{"id": "2718647", "revid": "188116", "url": "https://it.wikipedia.org/wiki?curid=2718647", "title": "Jaime Guzm\u00e1n", "text": "Biografia.\nGuzm\u00e1n, studente universitario della Pontificia universit\u00e0 cattolica del Cile, nel 1967, si impegn\u00f2 nella resistenza all'occupazione dell'universit\u00e0 da parte della sinistra e dei riformisti, non riusc\u00ec nel suo intento, ma diede vita nel 1968 ad un movimento filo-corporativista, definito Movimento gremialista universitario, che conquist\u00f2 la maggioranza dei voti all'universit\u00e0 cilena. Il suo fu un movimento di massa della borghesia, oppositore del governo democraticamente eletto di Salvador Allende, che sostenne il golpe ed il successivo regime di Pinochet del 1973. Nel 1975 fond\u00f2 il \"Frente Juvenil de Unidad Nacional\".\nSi allontan\u00f2 poi progressivamente dalle posizioni filo-corporativiste per aderire a posizioni filo-liberiste, supportato dai Chicago boys. Professore di diritto costituzionale all'Universit\u00e0 cattolica del Cile, ebbe una notevole parte nella definizione della Costituzione del 1980, con il sistema della \"democrazia protetta\".\nNel 1983, Guzm\u00e1n fond\u00f2 il movimento Unione Democratica Indipendente, liberista, in campo morale vicino a posizioni cristiano-conservatrici, e di cui fu presidente fino al 1987.\nNel 1987, insieme al \"Movimento di unione nazionale\", al \"Fronte nazionale del lavoro\" e ad alcuni esponenti del Partito Nazionale, diede vita al \"Rinnovamento Nazionale\". L'UDI, per\u00f2, mantenne una sua autonomia organizzativa, che si manifest\u00f2 appieno nel 1988, quando nel referendum su Pinochet, l'UDI rimase, a differenza dell'ala liberale di RN, a fianco del generale.\nAlle prime elezioni democratiche del 1989, con l'UDI si present\u00f2 autonomamente e il suo movimento ottenne il 9,8% alla Camera ed il 5,1% al Senato, e lo stesso Guzman fu eletto al Senato, entrando in carica l'11 marzo 1990.\nMa nel 1991, a 44 anni Guzm\u00e1n venne assassinato da due guerriglieri, davanti all'universit\u00e0 dove insegnava Diritto Costituzionale, e il delitto fu rivendicato dal \"Fronte Patriottico Manuel Rodr\u00edguez\", un'organizzazione paramilitare comunista. Arrestati, evasero 5 anni dopo.\nIl 9 novembre del 2008 \u00e8 stato inaugurato un memoriale in onore di Jaime Guzm\u00e1n a Santiago del Cile"}
{"id": "2718650", "revid": "18323", "url": "https://it.wikipedia.org/wiki?curid=2718650", "title": "Giardino botanico reale di Edimburgo", "text": "Il giardino botanico reale di Edimburgo (in inglese: \"Royal Botanic Garden Edinburgh\", RBGE) \u00e8 un importante centro di ricerca scientifica per lo studio delle piante e della loro biodiversit\u00e0 e allo stesso tempo \u00e8 anche una popolare attrazione turistica.\nOriginariamente fondato nel 1670 in un unico sito come un vero e proprio giardino dei semplici per la coltivazione di specie officinali, oggi ha quattro diverse sedi in Scozia: Edimburgo, Dawyck, Logan e Benmore, ciascuno dei quali con la propria collezione specializzata, anche se il giardino botanico di Edimburgo rimane il principale.\nLa collezione del giardino botanico reale complessivamente ammonta a pi\u00f9 di 15.000 specie di piante, mentre l'\"herbarium\" conserva 3 milioni di \"specimen\"."}
{"id": "2718652", "revid": "709565", "url": "https://it.wikipedia.org/wiki?curid=2718652", "title": "Astropecten bispinosus", "text": "Astropecten bispinosus (, 1823) \u00e8 una stella marina della famiglia Astropectinidae.\nHabitat e distribuzione.\nEndemica del Mar Mediterraneo, predilige i fondali sabbiosi in prossimit\u00e0 di praterie di \"Cymodocea nodosa\" a profondit\u00e0 comprese fra 2 e 100 m. .\nDescrizione.\nHa le placche marginali dorsali strette e alte con un'ampia zona nuda laterale (quindi visibile sul lato verticale delle braccia fra gli aculei delle placche marginali dorsali e ventrali) munite di un aculeo, molto lungo, appuntito, con una forma conica molto definita, di norma di colore bianco ma pu\u00f2 essere anche giallo o arancio. L'aculeo \u00e8 inserito sempre sull'orlo superiore e interno della placca marginale dorsale e non lascia zone nude sull'estremit\u00e0 superiore della placca. Il numero massimo di placche marginali dorsali osservate per questa specie \u00e8 77 anche se di norma \u00e8 compreso tra 40 e 60 circa a seconda della taglia della stella. La coppia di aculei delle placche marginali dorsali compresa fra le braccia \u00e8 spesso pi\u00f9 lunga degli altri aculei. Le placche marginali ventrali hanno ciascuna un aculeo esterno lungo, piatto, con apice non appuntito. Questi aculei, di solito, vengono tenuti paralleli e ben separati fra loro. La forma \u00e8 tipica e si distingue per avere un disco piccolo e le braccia molto lunghe e strette. Il lato aborale ha colore omogeneo e pu\u00f2 essere verde scuro o bruno. Ha dimensioni abbastanza grandi e pu\u00f2 raggiungere circa 21\u00a0cm di diametro.\n\u00c8 una stella che si pu\u00f2 distinguere dalla particolare forma complessiva, dal numero delle placche marginali dorsali, dal fatto che queste placche sono nude nella faccia laterale verticale, dall'aspetto degli aculei delle placche marginali dorsali e dal colore. Questa specie pu\u00f2 essere confusa con \"Astropecten platyacanthus\".\nComportamento.\n\u00c8 una specie che si incontra prevalentemente nelle ore del tramonto.\nSpecie affini.\nNel Mediterraneo vivono altre cinque specie di \"Astropecten\": \"Astropecten aranciacus\", \"Astropecten irregularis\", \"Astropecten jonstoni\", \"Astropecten spinulosus\", \"Astropecten platyacanthus\"."}
{"id": "2718654", "revid": "372624", "url": "https://it.wikipedia.org/wiki?curid=2718654", "title": "Royal Botanic Garden Edinburgh", "text": ""}
{"id": "2718657", "revid": "767487", "url": "https://it.wikipedia.org/wiki?curid=2718657", "title": "Chicago boys", "text": "I Chicago boys sono stati un gruppo di economisti cileni di spicco intorno agli anni '70 e '80, la maggioranza dei quali aveva studiato presso l'Universit\u00e0 di Chicago, sotto Milton Friedman e Arnold Harberger, o l'affiliata Pontificia universit\u00e0 cattolica del Cile. Al loro ritorno in America Latina assunsero posizioni in numerosi governi sudamericani, inclusa la dittatura militare del Cile di Pinochet, all'interno dei quali, in qualit\u00e0 di consulenti economici, molti di loro raggiunsero posizioni di rilievo. Mentre l'Heritage Foundation attribuisce loro il merito di aver trasformato il Cile nell'economia con le migliori prestazioni dell'America Latina e in una delle giurisdizioni pi\u00f9 favorevoli alle imprese del mondo, i critici sottolineano drastici aumenti della disoccupazione che possono essere attribuiti alle politiche di contro-inflazione attuate su loro consiglio. Alcuni, come il premio Nobel Amartya Sen, hanno sostenuto che queste politiche erano intenzionalmente intese a servire gli interessi delle societ\u00e0 statunitensi a spese delle popolazioni latinoamericane.\nStoria.\nIl termine \"Chicago boys\" \u00e8 stato utilizzato a partire almeno dagli anni '80 per descrivere gli economisti latinoamericani che avevano studiato o concordavano con le teorie economiche libertarie che allora venivate insegnate all'Universit\u00e0 di Chicago (anche se alcuni di loro si erano laureati ad Harvard o al MIT). Sostenevano la deregolamentazione diffusa, la privatizzazione e altre politiche di libero mercato per economie strettamente controllate. I Chicago boys salirono alla ribalta come leader delle prime riforme avviate in Cile durante il governo del generale Augusto Pinochet. Milton e Rose Friedman usarono il termine \"Chicago boys\" nel loro libro di memorie: \"Nel 1975, quando l'inflazione infuriava ancora e una recessione mondiale innesc\u00f2 una depressione in Cile, il generale Pinochet si rivolse ai \"Chicago boys \"; nomin\u00f2 molti di loro a potenti posizioni nel governo.\"\nIl programma di formazione \u00e8 stato il risultato del \"Progetto Cile\" organizzato negli anni '50 dal Dipartimento di Stato USA, attraverso il programma Point Four, il primo programma statunitense di sviluppo economico internazionale.\u00a0 \u00c8 stato finanziato dalla Ford Foundation e dalla Rockefeller Foundation con lo scopo di influenzare il pensiero economico cileno. Il Dipartimento di Economia dell'Universit\u00e0 di Chicago ha istituito programmi di borse di studio con l'Universit\u00e0 cattolica del Cile. Circa un centinaio di studenti selezionati tra il 1957 e il 1970 hanno ricevuto una formazione, prima in un programma di apprendistato in Cile e poi in un lavoro post-laurea a Chicago.\nIl progetto si svolse senza particolari conseguenze fino all'inizio degli anni '70. Le idee dei Chicago Boys rimasero ai margini del pensiero economico e politico cileno, anche dopo che un gruppo di loro ebbe preparato un \"Programma per lo sviluppo economico\" di 189 pagine chiamato \"El ladrillo\" (\"il mattone\"), che fu presentato nel 1969 come parte della fallimentare candidatura presidenziale di Jorge Alessandri. Alessandri rifiut\u00f2 \"El Ladrillo\", ma fu rivisitato dopo che il colpo di Stato cileno dell'11 settembre 1973 port\u00f2 al potere Augusto Pinochet, e divenne la base della politica economica del nuovo regime.\nAnche se il Progetto Cile \u00e8 terminato, il collegamento formativo tra il Cile e l'Universit\u00e0 di Chicago continua. Una delle numerose organizzazioni di networking per gli alumni, inclusi i Chicago Boys, \u00e8 il \"Latin American Business Group presso la Chicago Booth School of Business\" (LATAM). Il termine continua ad essere utilizzato nella cultura popolare, nelle riviste economiche, nella stampa e nei media. Un film cileno \u00e8 intitolato \"Chicago Boys\".\nChicago boys famosi.\nAltrove in America Latina.\nSebbene il gruppo pi\u00f9 numeroso e influente dei cosiddetti Chicago boys fosse di origine cilena, ci furono molti altri laureati latinoamericani presso l'Universit\u00e0 di Chicago nello stesso periodo. Questi economisti hanno continuato a plasmare le economie dei rispettivi paesi e includono persone come S\u00f3crates Rizzo, Francisco Gil D\u00edaz, Fernando Sanchez Ugarte, Carlos Isoard y Viesca del Messico, Adolfo Diz, Roque Fern\u00e1ndez, Carlos Alfredo Rodr\u00edguez, Fernando de Santiba\u00f1es e Ricardo Lopez Murphy dell'Argentina, il brasiliano Paulo Guedes, ed altri in Per\u00f9, Colombia, Uruguay, Costa Rica e Panama."}
{"id": "2718659", "revid": "196390", "url": "https://it.wikipedia.org/wiki?curid=2718659", "title": "Bayerisches Nationalmuseum", "text": ""}
{"id": "2718661", "revid": "770813", "url": "https://it.wikipedia.org/wiki?curid=2718661", "title": "Tentera Udara Diraja Malaysia", "text": "La Tentera Udara Diraja Malaysia (TUDM) (tradotto dal malese Forza Aerea della Malaysia, spesso abbreviata in RMAF e anche conosciuta internazionalmente con la dizione in inglese Royal Malaysian Air Force) \u00e8 l'attuale aeronautica militare della Malaysia ed \u00e8 parte integrante delle forze armate malaysiane.\nStoria.\nLa Malaysia, una peculiare federazione di monarchie costituzionali, \u00e8 una delle maggiori potenze militari del sud-est asiatico a livello regionale. La sua politica estera la vede tra gli alleati dell'Occidente, con stretti rapporti di collaborazione con Australia, Nuova Zelanda e Singapore, anche se il governo centrale deve cercare di non turbare gli equilibri con la maggioranza musulmana del paese e con la forte presenza dell'etnia cinese.\nLa Tentera Udara Diraja Malaysia fu costituita ufficialmente il 2 giugno 1958 e attualmente il suo parco aeromobili \u00e8 costituito da macchine moderne di produzione statunitense, europea (soprattutto materiale britannico, italiano e svizzero) e russa, tutte aggiornate secondo gli attuali standard militari occidentali.\nLa sua missione principale \u00e8 di garantire con i suoi mezzi la difesa dello spazio aereo del Paese, la sorveglianza dei confini nazionali e il controllo delle attivit\u00e0 e delle operazioni aeree che si svolgono nel territorio nazionale.\nAttualmente la sua pi\u00f9 avanzata dotazione di prima linea \u00e8 rappresentata dai caccia-bombardieri Sukhoi Su-30MKM \"Flanker-H\", mentre per quanto riguarda il campo dell'addestramento si distinguono gli 8 esemplari di Aermacchi MB-339CM consegnati nel 2006.\nAeromobili in uso.\n\"Sezione aggiornata annualmente in base al World Air Force di Flightglobal del corrente anno. Tale dossier non contempla UAV, aerei da trasporto VIP ed eventuali incidenti accorsi durante l'anno della sua pubblicazione. Modifiche giornaliere o mensili che potrebbero portare a discordanze nel tipo di modelli in servizio e nel loro numero rispetto a WAF, vengono apportate in base a siti specializzati, periodici mensili e bimestrali. Tali modifiche vengono apportate onde rendere quanto pi\u00f9 aggiornata la tabella.\""}
{"id": "2718664", "revid": "366419", "url": "https://it.wikipedia.org/wiki?curid=2718664", "title": "Reale aeronautica malesiana", "text": ""}
{"id": "2718665", "revid": "101175", "url": "https://it.wikipedia.org/wiki?curid=2718665", "title": "Lucio Cecchinello Racing", "text": ""}
{"id": "2718666", "revid": "366419", "url": "https://it.wikipedia.org/wiki?curid=2718666", "title": "Royal Malaysian Air Force", "text": ""}
{"id": "2718673", "revid": "196390", "url": "https://it.wikipedia.org/wiki?curid=2718673", "title": "Governo italiano", "text": ""}
{"id": "2718675", "revid": "192549", "url": "https://it.wikipedia.org/wiki?curid=2718675", "title": "Medaglia commemorativa della guerra italo-turca 1911-1912", "text": "La medaglia commemorativa della guerra italo-turca (1911-1912) fu una decorazione concessa dal Regno d'Italia a tutti coloro che avessero partecipato alla guerra italo-turca, istituita nel novembre 1912; divenuta obsoleta, fu abolita solo nel 2011.\nStoria e insegne.\nIl periodo delle operazioni che dava diritto a ricevere l'onorificenza andava dal 29 settembre 1911 (inizio del conflitto) al 18 ottobre 1912 quando l'Italia occup\u00f2 la Libia, Rodi e le isole del Dodecaneso.\nLa medaglia era costituita da un disco d'argento di 32\u00a0mm di diametro recante sul diritto il volto di re Vittorio Emanuele III rivolto verso destra, attorno la legenda: \"VITTORIO . EMANUELE . III. RE . D' . ITALIA\". Sul retro si trovava la scritta \"GUERRA ITALO-TURCA 1911-1912\" attorniata da due rami d'alloro a corona. La medaglia venne coniata presso la zecca di Roma e venne firmata da Luigi Giorgi, incisore, oltre che da altre ditte che ne ottennero l'appalto di conio. Alcune di queste medaglie vennero realizzate in bronzo argentato."}
{"id": "2718676", "revid": "709565", "url": "https://it.wikipedia.org/wiki?curid=2718676", "title": "Astropecten platyacanthus", "text": "Astropecten platyacanthus (Philippi, 1837) \u00e8 una stella marina della famiglia Astropectinidae.\nHabitat e distribuzione.\nEndemica del Mar Mediterraneo, vive su tutti i fondali mobili (sabbiosi, fangosi o ghiaiosi) da 1 a 60\u00a0m circa di profondit\u00e0 anche se si incontra con maggiore frequenza nei fondali misti di sabbia grossa e fango.\nDescrizione.\nHa le placche marginali dorsali abbastanza strette e alte ricoperte lateralmente da squame e piccoli aculei. Nella loro sommit\u00e0 hanno un solo forte aculeo, di norma appuntito ma di forma irregolare, un po' appiattito lateralmente, il pi\u00f9 delle volte di colore giallognolo o arancio e pi\u00f9 di rado biancastro. Talvolta, specialmente nei soggetti pi\u00f9 giovani, solo le placche marginali dorsali comprese fra le braccia portano un aculeo mentre le altre ne sono prive. L'aculeo \u00e8 (pi\u00f9 o meno) scostato dal bordo interno e lascia sulla sommit\u00e0 della placca, alla base interna degli aculei, una piccola zona nuda di colore bianco o bluastro. Il numero massimo di placche marginali dorsali osservate per questa specie \u00e8 48 anche se di norma \u00e8 compreso tra 29 e 43 a seconda della taglia della stella. Le placche marginali ventrali hanno degli aculei lunghi, piatti, pettinati con apice abbastanza appuntito. \u00c8 una stella con caratteristiche molto variabili e pu\u00f2 avere braccia larghe o strette. Il lato aborale presenta una colorazione molto variabile e pu\u00f2 essere bruno pi\u00f9 o meno scuro, verde oliva, rosa-bruno, grigio-bluastro. Raggiunge normalmente un diametro di 10\u201315\u00a0cm ma eccezionalmente pu\u00f2 misurarne fino a 17. \u00c8 l'Astropecten mediterranea pi\u00f9 difficile da identificare sia per la variabilit\u00e0 della specie, sia per la somiglianza con alcune delle altre specie.\nA = Astropecten platyacanthus si distingue da Astropecten bispinosus per avere un aculeo scostato dal bordo interno della placca e lascia sulla sommit\u00e0 della placca, sulla base interna degli aculei, una piccola zona nuda in genere di colore chiaro o bluastro.\nB = Astropecten platyacanthus ha un aculeo delle placche marginali dorsali pi\u00f9 piccolo, talvolta poco appuntito e un po' appiattito lateralmente mentre in Astropecten bispinosus \u00e8 molto regolare, appuntito e conico.\nC = Astropecten platyacanthus si distingue per avere le placche marginali dorsali ricoperte lateralmente di squame e piccoli aculei mentre in Astropecten bispinosus queste placche sono lateralmente nude.\nD = Gli aculei delle placche marginali ventrali nelle due specie sono molto simili, ci sarebbero delle piccole differenze ma spesso non sono molto evidenti. In A. bispinosus questi aculei sono un po' meno appuntiti.\nSi distingue da \"Astropecten bispinosus\" principalmente per avere l'aculeo delle placche marginali dorsali scostato dal bordo interno che lascia sulla sommit\u00e0 della placca una piccola zona nuda di colore blu-viola oppure bianco. Si differenzia poi per avere le placche marginali dorsali coperte lateralmente di squame e piccoli aculei (invece che nude), per portare un aculeo un po' pi\u00f9 piccolo di forma irregolare e un po' appiattito lateralmente (invece che lungo e conico) e per avere mediamente meno placche marginali dorsali per ogni braccio. Dovrebbe essere d'aiuto, nella distinzione delle due specie, il fatto che, a contrario di Astropecten bispinosus, questa specie di norma non ha i due aculei delle placche marginali dorsali compresi fra le braccia molto pi\u00f9 lunghi degli altri ma pu\u00f2 essere forviante perch\u00e9 anche Astropecten platyacanthus pu\u00f2 presentare questa caratteristica in maniera meno accentuata (inoltre il fatto che negli esemplari giovani di Astropecten platyacanthus solo le placche marginali dorsali comprese fra le braccia portano un aculeo pu\u00f2 indurre in errore). Altre differenze tra le due specie si possono rilevare nel fatto che mediamente Astropecten platyacanthus ha un disco centrale pi\u00f9 grande rispetto ad Astropecten bispinosus, il lato orale \u00e8 pi\u00f9 scuro e l'estremit\u00e0 delle braccia pi\u00f9 arrotondato con un minuscolo puntino rosso acceso all'estremit\u00e0 (che in Astropecten bispinosus \u00e8 visibile solo in esemplari piccoli pochi cm).\nAstropecten platyacanthus differisce invece da \"Astropecten spinulosus\" per avere delle placche marginali dorsali molto differenti: pi\u00f9 alte, definite, di colore diverso dall'aculeo e che portano aculei molto pi\u00f9 grandi e forti. Secondariamente anche l'aspetto generale della stella ed il colore di norma sono diversi, essendo Astropecten spinulosus piuttosto esile e caratterizzata sempre da colori molto scuri riconducibili al marrone. Si pu\u00f2 inoltre distinguere facilmente da Astropecten spinulosus dalla dimensione, quando il soggetto raggiunge o supera i 10\u00a0cm di diametro (in quanto Astropecten spinulosus non raggiunge i 10\u00a0cm di diametro).\nGli esemplari giovani di Astropecten platyacanthus talvolta si possono confondere con \"Astropecten jonstoni\" quanto ad aspetto generale e colore, ma si distinguono sempre facilmente se si osservano le placche marginali e i loro aculei.\nComportamento.\nPur essendo una specie attiva prevalentemente di sera, \u00e8 possibile incontrarla a qualsiasi ora del giorno e della notte.\nSpecie affini.\nNel Mediterraneo vivono altre cinque specie di \"Astropecten\": \"Astropecten aranciacus\", \"Astropecten irregularis\", \"Astropecten bispinosus\", \"Astropecten spinulosus\", \"Astropecten jonstoni\"."}
{"id": "2718679", "revid": "1442080", "url": "https://it.wikipedia.org/wiki?curid=2718679", "title": "Ign\u00e1c Acs\u00e1dy", "text": " \nBiografia.\nFiglio di un avvocato, nel 1869 si \u00e8 laureato in giurisprudenza presso l'Universit\u00e0 Lor\u00e1nd E\u00f6tv\u00f6s di Budapest. Per un ventennio ha lavorato come giornalista, soffermandosi nei suoi articoli, per i quali ha adottato il cognome Acs\u00e1di, soprattutto sull'importanza delle riforme di stampo liberale.\nDalla fine degli anni ottanta, pur non riuscendo ad accedere all'insegnamento, si \u00e8 affermato prevalentemente come saggista storico. \n\u00c8 stato autore, infatti, di importanti studi sulla storia economica e finanziaria magiara, in particolare occupandosi per primo di ricerche storiche sullo sviluppo economico in Ungheria. \nSocio dell'Accademia delle Scienze del proprio Paese, fra le sue principali opere si ricordano \"L'Ungheria al tempo della riconquista di Buda\" (1886), \"Le finanze ungheresi durante il regno di Ferdinando I\" (1888), la \"Storia del vassallaggio in Ungheria\" (1896) e la \"Storia del Regno d'Ungheria\" (1904)."}
{"id": "2718680", "revid": "123566956", "url": "https://it.wikipedia.org/wiki?curid=2718680", "title": "Eduardo Frei", "text": ""}
{"id": "2718681", "revid": "2057018", "url": "https://it.wikipedia.org/wiki?curid=2718681", "title": "Ji Yun-nam", "text": "Il 15 giugno 2010 segna il primo ed unico gol della sua squadra nel : a Johannesburg, nella partita persa 2-1 contro il ."}
{"id": "2718682", "revid": "339392", "url": "https://it.wikipedia.org/wiki?curid=2718682", "title": "Vecchia Pinacoteca", "text": ""}
{"id": "2718683", "revid": "339392", "url": "https://it.wikipedia.org/wiki?curid=2718683", "title": "Pinacoteca dell'arte moderna", "text": ""}
{"id": "2718685", "revid": "83531", "url": "https://it.wikipedia.org/wiki?curid=2718685", "title": "Nikos Skalkottas", "text": ""}
{"id": "2718686", "revid": "599013", "url": "https://it.wikipedia.org/wiki?curid=2718686", "title": "Vladimir Makeev", "text": "Biografia.\nDiscesista puro attivo tra gli anni settanta e gli anni ottanta, Makeev ottenne il primo piazzamento di rilievo in campo internazionale ai Mondiali di Garmisch-Partenkirchen del 1978 (9\u00b0) e in Coppa del Mondo il 10 dicembre 1978 a Schladming, quando colse il 3\u00ba posto dietro a Ken Read e a Dave Murray. Quel podio rimase il suo miglior piazzamento nel massimo circuito internazionale, nel quale in carriera si classific\u00f2 otto volte nelle prime dieci posizioni.\nPrese parte ai XIII Giochi olimpici invernali di , validi anche come Mondiali 1980 (22\u00b0), ai Mondiali di Schladming 1982 (6\u00b0) e ai XIV Giochi olimpici invernali di (16\u00b0). Il suo ultimo piazzamento in carriera fu il 14\u00ba posto ottenuto della discesa di Coppa del Mondo disputata a Garmisch-Partenkirchen il 26 gennaio 1985."}
{"id": "2718687", "revid": "287204", "url": "https://it.wikipedia.org/wiki?curid=2718687", "title": "Sebastian Pinera", "text": ""}
{"id": "2718688", "revid": "260676", "url": "https://it.wikipedia.org/wiki?curid=2718688", "title": "Panissa (gastronomia piemontese)", "text": "La panissa (in vercellese) o paniscia (in novarese) \u00e8 un tipo di risotto diffuso tra Piemonte e Lombardia con alcune varianti regionali.\nDiffusione.\n\u00c8 diffuso soprattutto nel Novarese con il nome di \"panissa\" e nel Lodigiano ed alta Lomellina, dove \u00e8 conosciuta come \"paniscia\"; nonch\u00e9 nell'appenninica alta val Curone (paesi di Bruggi, Salogni, Caldirola, Forotondo ecc...), dove \u00e8 stata importata dai lavoratori stagionali nelle risaie vercellesi ed \u00e8 celebrata da una sagra a Lunassi ad inizio settembre.\nEtimologia.\nSi ipotizza che il nome derivi da pan\u00ecgo, una variet\u00e0 povera di miglio, con il quale veniva cucinato questo piatto, prima della diffusione del riso.\nIngredienti delle varie varianti.\nGli ingredienti della \"panissa\" vercellese sono: riso della variet\u00e0 Arborio, Baldo, Sant'andrea o Maratelli, fagioli della qualit\u00e0 tipica coltivata a Saluggia o a Villata, cipolla, vino rosso Barbera, lardo, \"salam d'la duja\", sale.\nGli ingredienti della \"paniscia\" novarese sono: riso della variet\u00e0 Arborio, Carnaroli o Roma, fagioli borlotti, cavolo verza, carota, sedano, cipolla, vino rosso (possibilmente delle Colline Novaresi), lardo (non il burro), cotica di maiale, salam d'la duja, sale e pepe. In ogni casa, naturalmente, la ricetta viene personalizzata e spesso la lista degli ingredienti \u00e8 ridotta anche se sicuramente non possono mancare i fagioli, la cipolla, il vino e il salame.\nLa versione diffusa in Lombardia (nelle province di Lodi e Pavia) non prevede l'utilizzo dei fagioli, ma l'aggiunta di una spolverata di formaggio grana, preferibilmente granone lodigiano.\nAl fine di recuperare le tradizioni culinarie del mondo contadino, da alcuni anni, alcuni comuni del lodigiano organizzano la festa della panissa.\nAbbinamenti enologici.\nUn piatto di \"panissa\" si pu\u00f2 abbinare ad un vino rosso fermo di medio corpo come un barbera piemontese o un vino delle Colline Novaresi (ad esempio un Ghemme DOCG) o delle Coste della Sesia (come ad esempio un Gattinara DOCG)."}
{"id": "2718689", "revid": "38120", "url": "https://it.wikipedia.org/wiki?curid=2718689", "title": "Medaglia commemorativa della Guerra italo-turca 1911\u201312", "text": ""}
{"id": "2718690", "revid": "1310927", "url": "https://it.wikipedia.org/wiki?curid=2718690", "title": "Nam Song-chol", "text": ""}
{"id": "2718693", "revid": "547034", "url": "https://it.wikipedia.org/wiki?curid=2718693", "title": "Medaglia commemorativa delle campagne di Libia", "text": "La medaglia commemorativa delle campagne di Libia fu una decorazione istituita dal Regno d'Italia nel 1913 per tutti coloro che avessero preso parte alle campagne belliche in Libia a partire dal 1911; divenuta obsoleta, fu abolita solo nel 2011.\nCriteri di eleggibilit\u00e0.\nLa medaglia venne istituita con l'intento di ricompensare i militari del Regio Esercito, le truppe coloniali ed il personale civile e militare della Regia Marina da guerra italiana che avesse partecipato alle campagne belliche in Libia o nei territori dipendenti dall'Impero Ottomano, dopo la sconfitta di questo nella Guerra italo-turca scoppiata nel 1911 e conclusasi nel 1912.\nInsegne.\nMedaglia.\nLa medaglia era costituita da un disco d'argento di 32\u00a0mm di diametro recante:\nLa medaglia venne coniata dalla zecca di Roma, ma anche altre ditte ne realizzarono privatamente degli esemplari, alcuni in bronzo argentato.\nNastro.\nIl nastro era composto sei strisce blu alternate a cinque strisce rosso scuro.\nBarrette.\nLe fascette bronzee da applicare sul nastro riportavano gli anni di campagna in cui si era prestato servizio. Le barrette erano consentite per gli anni: \"1912\", \"1912-13\", \"1913\", \"Fezzan/913\", \"1913-14\", \"Fezzan/913-914\", \"1914\", \"Fezzan/914\", \"1914-15\", \"1915\", \"Tripolitania/1915\", \"1915-16\", \"1916\", \"1916-17\", \"1917\", \"1917-18\", \"1918\", \"1918-19\", \"1919\", \"1919-20\", \"1920\", \"1920-21\", \"1921\", \"1922\", \"1923\", \"1924\", \"1925\", \"1926\", \"1927\", \"Tripolitania 1927-1928\", \"1928\", \"1929\", \"Tripolitania 1929-1930\", \"1930\", \"1931\" .\nLa medaglia \u00e8 molto simile alla medaglia commemorativa della guerra italo-turca (1911-1912), dalla quale si differenzia solo per il motto; anche il nastro \u00e8 identico."}
{"id": "2718694", "revid": "339392", "url": "https://it.wikipedia.org/wiki?curid=2718694", "title": "Coalici\u00f3n por el Cambio", "text": ""}
{"id": "2718695", "revid": "1543377", "url": "https://it.wikipedia.org/wiki?curid=2718695", "title": "\u00d1andut\u00ed", "text": "Il \u00f1andut\u00ed, che significa in lingua guaran\u00ed \"ragnatela\", \u00e8 un merletto tipico del Paraguay, in particolare della citt\u00e0 di Itaugu\u00e1.\nFu probabilmente introdotto nel paese dagli spagnoli durante la colonizzazione; a confermarlo sarebbe la sua somiglianza al \u201cmerletto Tenerife\u201d.\nSi tratta di un merletto eseguito ad ago, che si tesse su piccoli telai circolari sviluppandosi a raggi partendo dal centro, disegnando motivi geometrici o zoomorfi, pi\u00f9 spesso di colore vivo che bianco. Con questa tecnica si realizzano dettagli per abiti, ornamenti religiosi, cappelli ed ogni altro genere di articolo ornamentale.\nLeggenda.\nSecondo una leggenda paraguayana il \u00f1andut\u00ed fu creato da una donna indigena, il cui figlio era innamorato di una ragazza molto bella. Poich\u00e9 era molto corteggiata, la ragazza aveva detto agli uomini del villaggio che si sarebbe sposata solo con chi le avrebbe portato qualcosa di cos\u00ec prezioso da non potere essere rimpiazzato.\nIl suo spasimante si era allontanato nel bosco in cerca di qualcosa che fosse davvero unico; quando incontr\u00f2 un ragno che tesseva una tela tra i rami di un albero si ferm\u00f2 a guardare quella meraviglia che sotto il sole sembrava riflettere mille colori diversi. Alla fine prese la tela, ma non and\u00f2 molto lontano: dovette lottare contro un suo concorrente, ma vinta la battaglia si accorse di non avere pi\u00f9 nulla in mano. Gli venne in aiuto la sua anziana madre, che con i suoi capelli si mise a tessere la stessa trama del ragno, per costruire una tela che sarebbe resistita alle mani di chi l'avesse toccata. "}
{"id": "2718696", "revid": "383470", "url": "https://it.wikipedia.org/wiki?curid=2718696", "title": "Alpines Museum", "text": ""}
{"id": "2718699", "revid": "287204", "url": "https://it.wikipedia.org/wiki?curid=2718699", "title": "Choe Kum-chol", "text": ""}
{"id": "2718701", "revid": "196390", "url": "https://it.wikipedia.org/wiki?curid=2718701", "title": "J\u00fcdisches Museum M\u00fcnchen", "text": ""}
{"id": "2718702", "revid": "1573940", "url": "https://it.wikipedia.org/wiki?curid=2718702", "title": "Medaglia commemorativa della campagna in Cina", "text": "La medaglia commemorativa della campagna in Cina fu istituita nel Regno d'Italia con regio decreto 23 giugno 1901, n. 338 per ricompensare i militari della Regia Marina che aveva operato nei mari della Cina o che erano sbarcati sul territorio cinese, le truppe del Regio Esercito che avevano costituito il Corpo di spedizione italiano in Cina, i civili addetti alle truppe o che avevano contribuito, in qualsiasi modo, alle operazioni belliche della spedizione punitiva organizzata dalle potenze occidentali per soffocare la cosiddetta \"Rivolta dei Boxer\" e per proteggere le diverse ambascerie europee a Pechino nel 1900.\nFurono concesse in totale 2.325 esemplari di questa medaglia, che viene considerata oggi una delle pi\u00f9 rare nel mondo del collezionismo italiano.\nFu coniata dalla Zecca di Roma e da altre ditte che ottennero il relativo appalto.\nIl decreto istitutivo \u00e8 stato abrogato nel 2010.\nContesto storico.\nLa rivolta dei Boxer fu un movimento anti-colonialista e anti-cristiano della \"Societ\u00e0 di giustizia e concordia\" (\"Y\u00ech\u00e9tu\u00e1n\"), (conosciuta come \"Boxer\" in inglese), che ebbe luogo in Cina tra il novembre del 1899 ed il 7 settembre 1901.\nLa sollevazione fu una reazione all'espansione imperialista che comprendeva mercanti d'oppio europei, invasione politica, manipolazione economica ed evangelizzazione dei missionari.\nNel 1898 si ribellarono organizzazioni locali nello Shandong in risposta sia all'espansione imperialista sia a problemi interni come la crisi fiscale dello stato e delle catastrofi naturali.\nInizialmente esse furono represse dalla dinastia Qing ma questa, in seguito, tent\u00f2 di liberare la Cina dall'influenza degli stranieri.\nCon lo slogan \"\u6276\u6e05\u706d\u6d0b\" (Sostenere i Qing, distruggere gli stranieri), i Boxer attaccarono gli insediamenti dei missionari in tutto il settentrione della Cina.\nMolte migliaia di cinesi cristiani furono uccisi perch\u00e9 considerati responsabili della dominazione straniera in Cina.\nLe potenze straniere i cui interessi commerciali in Cina erano minacciati non tardarono a muoversi, gi\u00e0 alla fine di maggio del 1900 le navi di Inghilterra, Italia e Stati Uniti erano alla fonda a Taku, il porto pi\u00f9 vicino a Pechino e un primo contingente armato composto da 75 francesi, 75 russi, 75 britannici, 60 statunitensi, 50 tedeschi, 40 italiani e 30 austriaci era in marcia verso Pechino.\nNel giugno 1900 combattenti Boxer, con armi leggere o disarmati, si riunirono a Pechino per assediare le ambasciate straniere; furono uccisi 230 stranieri, tra cui molti diplomatici.\nIl 21 giugno il partito conservatore della Corte Imperiale indusse l'imperatrice vedova Cixi, che governava in nome dell'Imperatore, a dichiarare guerra alle potenze straniere che avevano una rappresentanza diplomatica a Pechino.\nDiplomatici, civili e militari stranieri ed alcuni cristiani cinesi si ritirarono nel Quartiere delle Legazioni dove rimasero per 55 giorni, fino a quando, il 14 agosto 1900, l'Alleanza delle otto nazioni port\u00f2 20.000 soldati armati che invasero e occuparono Pechino.\nL'Alleanza delle Otto Nazioni fu responsabile del saccheggio di molti manufatti storici di origine cinese, come quelli che si trovavano nel Palazzo d'Estate e istigarono l'incendio di molti importanti edifici cinesi nel tentativo di sbaragliare i ribelli Boxer.\nL'imperatrice vedova Cixi, l'Imperatore, e i pi\u00f9 alti ufficiali fuggirono dal Palazzo Imperiale per Xi'an, e inviarono Li Hongzhang per le trattative di pace.\nIl 5 luglio 1900 il parlamento italiano autorizz\u00f2 la creazione di un \"corpo di soccorso\" di circa 2000 persone, al comando del Colonnello Garioni.\nIl Protocollo dei Boxer del 7 settembre 1901 pose fine alla rivolta e previde severe punizioni, incluso una indennizzo di 67 milioni di sterline (450 milioni di tael d'argento, da pagare nel corso di 39 anni) alle otto nazioni coinvolte.\nLa dinastia Qing ne fu fortemente indebolita e fu alla fine rovesciata dalla Rivoluzione del 1911 che port\u00f2 alla creazione della Repubblica di Cina.\nInsegne.\nMedaglia.\nLa medaglia \u00e8 costituita da un disco di bronzo di 32\u00a0mm di diametro recante:\nNastro.\nLa medaglia andava portata appesa al lato sinistro del petto, con un nastro in seta della larghezza di 37\u00a0mm, di color giallo-oro, con orli azzurri della larghezza di 3\u00a0mm e traversato da due righe verticali, parimenti azzurre, larghe 5\u00a0mm e distanti fra loro 10\u00a0mm.\nIl provvedimento istitutivo, che non consentiva di portare il nastro senza la medaglia, fu modificato con il regio decreto 29 luglio 1906, n. 470 che invece dava facolt\u00e0 di portare il solo nastro.\nBarretta.\nSul nastro va applicata una fascetta d'argento, con il motto \"CINA 1900-1901\", che fu istituita con regio decreto 15 marzo 1908, n. 96, per distinguere questa medaglia da quella concessa nel 1903 per i servizi prestati in estremo oriente dopo la fine del conflitto.\nVariante \"CINA\".\nCon regio decreto 23 aprile 1903, n. 176 una variante della medaglia, recante la sola scritta \"CINA\" senza i millesimi, fu concessa ai militari di marina ed esercito ed al personale civile aggregato, che aveva prestato servizio in Cina dopo il 31 dicembre 1901, purch\u00e9 dichiarati \"sul piede di guerra\".\nPoich\u00e9 con regio decreto 21 aprile 1904, n. 195 furono dichiarati \"sul piede di guerra\" i militari della Regia Marina inviati in sul territorio della Corea a partire dal 9 gennaio 1904, anch'essi ebbero il diritto a fregiarsi della medaglia.\nIn totale ci furono 736 conferimenti.\nCon il gi\u00e0 citato regio decreto n. 96 del 1908, oltre ad istituire la barretta, fu dichiarato cessato il diritto a fregiarsi della medaglia per i militari in servizio in Cina o Corea dopo il 31 marzo 1908.\nVersioni straniere.\nL'imperatore di Germania Guglielmo II sugger\u00ec la creazione di una medaglia comune ai paesi membri dell'Alleanza delle otto nazioni per commemorare la campagna di Cina, ma questa idea incontr\u00f2 l'opposizione di Francia e Gran Bretagna, cos\u00ec ciascuna delle otto nazioni, con l'eccezione dell'Austria-Ungheria, istitu\u00ec una propria medaglia.\nAustria-Ungheria.\nNon istitu\u00ec nessuna medaglia."}
{"id": "2718704", "revid": "486946", "url": "https://it.wikipedia.org/wiki?curid=2718704", "title": "Parlamento spagnolo", "text": ""}
{"id": "2718705", "revid": "1543377", "url": "https://it.wikipedia.org/wiki?curid=2718705", "title": "Ferrari 159 S", "text": "La Ferrari 159 S \u00e8 un'autovettura da competizione costruita dalla casa automobilistica Ferrari nel 1947.\nContesto.\nEra il modello successore della prima automobile costruita dalla Ferrari, la 125 S. A differenza dell'antenata, che vinse sei delle quattordici gare a cui prese parte nel 1947, la 159 S ebbe una vita agonistica di breve durata e fu rapidamente sostituita dalla 166 S l'anno seguente. Dalla 159 S deriv\u00f2 la 159 C, che aveva una meccanica simile ma un motore diverso.\nCaratteristiche tecniche.\nCome la 125 S, la 159 S usava un telaio tubolare con longheroni e traverse. Aveva sospensioni a doppio braccio trasversale a balestra per l'avantreno, e assale rigido per il retrotreno.\nLa cilindrata del motore V12 progettato da Gioachino Colombo fu aumentata dai 1497 cc della 125 S a 1903 cc. La sospensione anteriore era a ruote indipendenti, con quadrilateri deformabili e balestra trasversale, gli ammortizzatori erano idraulici. La sospensione posteriore aveva un ponte rigido e balestre longitudinali con una barra antirollio e gli ammortizzatori erano anch'essi idraulici.\nI modelli.\nLe due 159 S prodotte erano numerate 003C e 004C. La pi\u00f9 vecchia Ferrari esistente con certificazione \u00e8 una 166 Spyder Corsa numerata 002C; era originariamente una 159 S, ed \u00e8 posseduta da James Glickenhaus.\nLe corse.\nLa 159 S debutt\u00f2 il 15 agosto 1947 sul Circuito di Pescara con alla guida il pilota ufficiale della Ferrari, Franco Cortese. Sebbene era al comando per quasi tutta la gara, la 159 S fu battuta dalla Stanguellini con alla guida Vincenzo Auricchio. Come la 125 S, la 159 S fu in grande difficolt\u00e0 rispetto alla Maserati A6 GCS per la restante parte della stagione 1947. Comunque il 12 ottobre dello stesso anno, nel Gran Premio di Torino, la vettura conquist\u00f2 con Raymond Sommer una vittoria assoluta con l'unica 159 S portata in gara."}
{"id": "2718706", "revid": "322321", "url": "https://it.wikipedia.org/wiki?curid=2718706", "title": "Cattedrale di San Pietro (Noli)", "text": ""}
{"id": "2718707", "revid": "767487", "url": "https://it.wikipedia.org/wiki?curid=2718707", "title": "William Tierney Clark", "text": "Fu uno dei primi progettisti di ponti sospesi. Si ricordano, tra i suoi lavori, \nil Marlow Bridge (1832) e, costruito sul modello del primo, il Ponte delle Catene."}
{"id": "2718708", "revid": "486946", "url": "https://it.wikipedia.org/wiki?curid=2718708", "title": "Scorie radioattive", "text": ""}
{"id": "2718710", "revid": "486946", "url": "https://it.wikipedia.org/wiki?curid=2718710", "title": "Scoria nucleare", "text": ""}
{"id": "2718711", "revid": "287204", "url": "https://it.wikipedia.org/wiki?curid=2718711", "title": "Pak Chol-jin", "text": ""}
{"id": "2718712", "revid": "486946", "url": "https://it.wikipedia.org/wiki?curid=2718712", "title": "Prodotto di fissione", "text": ""}
{"id": "2718713", "revid": "1573940", "url": "https://it.wikipedia.org/wiki?curid=2718713", "title": "Albanerpeton", "text": "Albanerpeton \u00e8 un genere di anfibi estinti appartenente alla famiglia Albanerpetontidae; ad esso appartengono sette specie.\nQuesto anfibio era vagamente simile ad una salamandra e visse tra il Cretacico inferiore (Aptiano) e il Pliocene superiore (Piacenziano), tra 125 milioni e 2,5 milioni di anni fa, in Eurasia e Nordamerica.\nCollegamenti esterni.\n "}
{"id": "2718716", "revid": "599013", "url": "https://it.wikipedia.org/wiki?curid=2718716", "title": "Bohum\u00edr Zeman", "text": "In seguito alla divisione della Cecoslovacchia, nel 1993 ha assunto la nazionalit\u00e0 ceca.\nBiografia.\nAttivo tra gli anni settanta e gli anni ottanta e specialista delle discipline tecniche, prese parte ai Giochi olimpici invernali di , validi anche come Mondiali 1980 (14\u00b0 in slalom, 13\u00b0 in discesa, 4\u00b0 in combinata - valida solo per i Mondiali). Partecip\u00f2 anche ai Mondiali di Garmisch-Partenkirchen 1978 (15\u00b0 in gigante).\nIn Coppa del Mondo, pur classificandosi sedici volte nei primi dieci (tre in slalom, sei in gigante, sette in combinata), ottenne un solo podio: terzo in gigante a Mont-Sainte-Anne il 1\u00ba marzo 1980, dietro a Ingemar Stenmark e a Phil Mahre."}
{"id": "2718718", "revid": "104458", "url": "https://it.wikipedia.org/wiki?curid=2718718", "title": "Vladimir Makeyev", "text": ""}
{"id": "2718719", "revid": "287204", "url": "https://it.wikipedia.org/wiki?curid=2718719", "title": "Bohumir Zeman", "text": ""}
{"id": "2718720", "revid": "287204", "url": "https://it.wikipedia.org/wiki?curid=2718720", "title": "An Chol-hyok", "text": "Carriera.\nNella partita di East Asian Cup 2010 vinta 9-2 contro Guam mette a segno quattro reti."}
{"id": "2718721", "revid": "192549", "url": "https://it.wikipedia.org/wiki?curid=2718721", "title": "Medaglia commemorativa delle campagne d'Africa", "text": "La medaglia commemorativa delle campagne d'Africa fu istituita dal Regno d'Italia con il Regio decreto n. 463 che Umberto I promulg\u00f2 il 3 novembre 1894, per premiare coloro che avevano preso parte alle diverse campagne militari portate avanti dall'Italia durante i primi tentativi di espansione coloniale in Africa, tra il 1887 ed il 1896, che avevano portato alle creazione delle colonie della Somalia e dell'Eritrea.\nIl figlio di Umberto I, Vittorio Emanuele III continu\u00f2 a concedere la medaglia, prevalentemente per l'occupazione dell'Etiopia.\nStoria.\nLa normativa del 1894 fu modificata con il Regio decreto n. 562 del 1906 e poi di nuovo con il Regio decreto n. 2067 del 1923, nella considerazione che, dopo l'occupazione della Somalia ove non si erano avute campagne di guerra, le disposizioni circa il conferimento della medaglia non rispondevano pi\u00f9 esattamente allo scopo e che, in seguito alla successiva occupazione d'altre colonie nell'Africa Settentrionale, il personale militare dell'Eritrea e della Somalia era comandato in periodico servizio in Libia.\nCon il Regio decreto del 1923 il riconoscimento fu rinominato medaglia a ricordo delle campagne e del servizio prestato nelle colonie italiane dell'Africa Orientale e nelle relative zone d'influenza.\nCon Regio decreto n. 1898 del 1927 la facolt\u00e0 di fregiarsi della medaglia fu concessa, come speciale segno di riconoscimento, anche a coloro che avevano preso parte alla occupazione dei nuovi territori dell'Oltre Giuba ed alle operazioni di effettiva occupazione e di organizzazione dei sultanati della Somalia settentrionale, indipendentemente dalla permanenza obbligatoria di due anni nei territori suddetti.\nInoltre furono estese anche al personale della Regia aeronautica le disposizioni riguardanti la concessione, in genere, della medaglia, fino ad allora limitata al personale dell'Esercito e dell'Armata.\nCon Regio decreto n. 2463 del 1937 la concessione della medaglia a ricordo delle campagne d'Africa fu sostituita, con decorrenza 3 ottobre 1935, da quella della medaglia commemorativa delle operazioni militari in Africa Orientale, fatti salvi i diritti di quanti erano gi\u00e0 stati insigniti.\nCriteri di eleggibilit\u00e0.\nPoteva essere autorizzato a fregiarsi della medaglia il personale militare e civile addetto dell'Esercito e dell'Armata, il personale militare e civile addetto della Regia aeronautica dislocato nelle Colonie per le quali la medaglia stessa venne istituita ed il personale civile di ruolo addetto ai servizi civili dipendenti dai Governi, che poteva provare di trovarsi in una delle seguenti condizioni:\na) aver ottenuto il riconoscimento di una o pi\u00f9 campagne d'Africa, oppure aver servito nella zona d'influenza italiana in Africa per un periodo di tempo continuato di almeno un anno;\ntale periodo fu portato a due anni nel 1906, nel 1923, tutta questa parte della normativa fu cos\u00ec modificata:\nb) aver esercitato la carica di:\nc) aver preso parte alla spedizione del 1887, modificato nel 1906 in \"spedizione imbarcatasi nel gennaio 1885\", senza barretta;\nd) aver preso parte:\ne) aver preso parte alle spedizioni per la occupazione di:\nf) aver preso parte, onorevolmente, ad uno dei seguenti fatti d'armi:\nI militari indigeni dei Regi corpi di truppe coloniali dell'Eritrea e della Somalia, delle bande assoldate e di altre formazioni irregolari potevano ottenere il diritto di fregiarsi della medaglia e di apporre sul nastro la relativa fascetta d'argento, soltanto se avevano preso parte ad uno dei fatti d'armi di cui alle precedenti lettere d) e f).\nAvevano diritto alla medaglia d'Africa anche i militari dell'esercito e dell'armata, i funzionari del Governo centrale e coloniale ed i cittadini italiani che erano stati inviati come residenti in un territorio nella zona d'influenza italiana in Africa, o che vi avevano eseguito esplorazioni, o ricognizioni, o missioni riconosciute importanti per gli interessi italiani e per il buon funzionamento dei servizi coloniali, anche se il tempio impiegato fu minore di due anni. Nel 1923 l'indicazione: \"in un territorio nella zona d'influenza italiana in Africa\" fu sostituita con: \"nel territorio delle Colonie italiane dell'Africa Orientale o negli altri territori specificati alla precedente lettera a)\".\nNel 1927 l'autorizzazione a fregiarsi della medaglia, con una fascetta recante l'indicazione \u00abOltre Giuba\u00bb da applicare sul nastro, fu concessa anche al personale civile di ruolo ed avventizio, a quello militare appartenente all'Esercita e all'Armata, alla M.V.S.N., al personale militare indigeno e a quello non militare addetto a servizi civili che aveva prestato servizio, per non meno di tre mesi, nei territori dell'Oltre Giuba ceduti dalla Gran Bretagna all'Italia in virt\u00f9 della convenzione in data 15 luglio 1924, nel periodo che va dalla prima occupazione, 29 giugno 1925, al 30 giugno 1926, in cui l'Oltre Giuba fu annesso alla Somalia, indipendentemente dai limiti di tempo stabiliti dal provvedimento istitutivo del 1894.\nColoro che erano gi\u00e0 autorizzati a fregiarsi della medaglia commemorativa per altri motivi potevano solo sovrapporre la fascetta sul nastro.\nErano applicabili a questa medaglia le disposizioni dell'art. 22 del R. decreto 28 settembre 1855, sul riordinamento dell'Ordine Militare di Savoia, relativamente ai casi in cui si perdeva o veniva sospeso il diritto di fregiarsene.\nLe istruzioni ministeriali su come chiedere l'autorizzazione a fregiarsi della medaglia furono pubblicate sulla Gazzetta Ufficiale del Regno d'Italia n. 284 del 4 dicembre 1894, aggiornate nel 1895 ed abrogate e sostituite dalla \"Norme per la concessione della medaglia d'Africa\" pubblicate sulla Gazzetta Ufficiale n. 161 del 9 luglio 1896.\nInsegne.\nMedaglia.\nLa medaglia \u00e8 costituita da un disco di bronzo del diametro di 32 millimetri e reca:\nNastro.\nLa medaglia andava portata al lato sinistro del petto, appesa ad un nastro di seta di color rosso cupo, coll'orlo azzurro della larghezza di 33 millimetri.\nIl provvedimento istitutivo, che non consentiva di portare il nastro senza la medaglia, fu modificato con il R. decreto n. 562 del 1906 con il quale si stabil\u00ec che sulla piccola uniforme e nell'uniforme ordinaria si doveva portare, in luogo della medaglia, il solo nastro, come autorizzato dal R. decreto n. 470 del 1906.\nBarrette.\nColoro che avevano preso parte ad uno o pi\u00f9 dei fatti d'armi, spedizioni o campagne di cui alle precedente lettere d), e) e f) avevano diritto a portare sul nastro della medaglia altrettante fascette d'argento con incisa l'indicazione del fatto d'arme o della spedizione cui avevano partecipato.\nIl provvedimento istitutivo del 1894 prevedeva anche la barretta \u00abSpedizione 1887\u00bb di cui alla precedente lettera c)."}
{"id": "2718725", "revid": "1543377", "url": "https://it.wikipedia.org/wiki?curid=2718725", "title": "Simo Parpola", "text": "Parpola \u00e8 uno specialista di epigrafia in lingua accadica e partecipa al \"Neo-Assyrian Text Corpus Project\" dal 1987. \u00c8 anche membro onorario dell'American Oriental Society.\nIl prof. Parpola \u00e8 noto anche per i suoi studi sui rapporti fra la teologia e mistica assira e la cabala ebraica. In base a questi studi, noti testi assiri, come l'epopea di Gilgamesh, non devono essere interpretati come semplici racconti di avventure, ma come testi mistico-filosofici. Tracce delle concezioni e della filosofia assira sono riconoscibili anche nella filosofia greca, oltre che nella cabala. Simo Parpola \u00e8 fratello dell'indologo Asko Parpola."}
{"id": "2718726", "revid": "122878372", "url": "https://it.wikipedia.org/wiki?curid=2718726", "title": "Jong Tae-se", "text": "Carriera.\nClub.\n\u00c8 nato in Giappone a Nagoya da genitori zainichi (madre del Nord, padre del Sud) espatriati durante la guerra, e per tale motivo ha la tripla cittadinanza dei tre paesi. Ragazzino, \u00e8 stato mandato dalla madre a studiare alla Chongryon School, dove ha cominciato a giocare a calcio, e in seguito all'Universit\u00e0 privata della Corea del Nord a Tokyo. L\u00ec ha ottenuto il passaporto nordcoreano pur continuando a giocare in Giappone per il Kawasaki Frontale.\nIl 9 luglio 2010 firma un biennale con la squadra tedesca del Bochum, che gioca in seconda divisione. Il 31 gennaio 2012 viene ufficializzato il suo trasferimento al Colonia, squadra militante nella Bundesliga.\n\u00c8 il primo calciatore nordcoreano a giocare in Corea del Sud.\nNazionale.\nCon la Nazionale della Corea del Nord ha disputato 33 partite: i 15 gol segnati gli hanno valso il soprannome di \"Rooney del Popolo\".\nHanno avuto risonanza mediatica le sue lacrime durante l'esecuzione dell'inno nazionale nordcoreano nella partita disputata ai mondiali di calcio 2010 contro il Brasile, vinta dalla nazionale sudamericana per 2 a 1."}
{"id": "2718727", "revid": "486946", "url": "https://it.wikipedia.org/wiki?curid=2718727", "title": "Chong Tese", "text": ""}
{"id": "2718729", "revid": "149727", "url": "https://it.wikipedia.org/wiki?curid=2718729", "title": "Pieve di Somma Lombardo", "text": ""}
{"id": "2718730", "revid": "110157", "url": "https://it.wikipedia.org/wiki?curid=2718730", "title": "Croce commemorativa del II Corpo d'armata", "text": "La Croce commemorativa del II Corpo d'Armata fu una medaglia non ufficiale realizzata per iniziativa privata, rivolta a tutti coloro che avessero militato nel II Corpo d'Armata dell'esercito italiano durante la Prima guerra mondiale."}
{"id": "2718731", "revid": "446353", "url": "https://it.wikipedia.org/wiki?curid=2718731", "title": "Alfredo Acton", "text": "Biografia.\nDiscendeva da una nobile famiglia con grandi tradizioni nella Real Marina del Regno delle Due Sicilie prima e nella Regia Marina italiana dopo il 1860. Il suo avo John aveva riformato la Marina napoletana nel 1779, il nonno Carlo fu brigadiere generale della marina borbonica, il padre Ferdinando Acton capo di Stato Maggiore della Marina militare italiana e ministro della Guerra nel 1880. Furono brillanti ufficiali di marina italiana anche i fratelli del padre, Emmerik e Guglielmo (quest'ultimo ministro della Marina del Governo Lanza), mentre la zia Laura, sorella del padre, spos\u00f2 Marco Minghetti.\nAlfredo Acton partecip\u00f2 all'occupazione di Massaua (1885), alla spedizione internazionale di Creta (1897), alla campagna in Cina in seguito alla Ribellione dei Boxer (1900), alla guerra italo-turca (1912). Nel corso della prima guerra mondiale con il grado di contrammiraglio comand\u00f2 di una divisione esploratori della Regia Marina e il 15 maggio 1917, a capo di forze navali italo-inglesi riusc\u00ec a neutralizzare nel basso Adriatico nella battaglia del Canale d'Otranto, un'azione di forze navali della Marina Imperiale austro-ungarica che cercava di forzare il blocco del canale. Dopo la guerra, copr\u00ec la carica di Capo di Stato Maggiore della Regia Marina, dal 1919 al 1921 e dal 1925 al 1927). Fu creato \u00abBarone Acton\u00bb nel 1925. Venne eletto senatore del Regno nel 1927.\nOnorificenze.\nStraniere.\nDati tratti dal sito del Senato italiano."}
{"id": "2718733", "revid": "110157", "url": "https://it.wikipedia.org/wiki?curid=2718733", "title": "Croce commemorativa della 7\u00aa Armata", "text": "La croce commemorativa della 7\u00aa Armata fu una medaglia non ufficiale realizzata per iniziativa privata, rivolta a tutti coloro che avessero militato nella 7\u00aa Armata dell'esercito italiano durante la prima guerra mondiale."}
{"id": "2718735", "revid": "110157", "url": "https://it.wikipedia.org/wiki?curid=2718735", "title": "Croce commemorativa del VI Corpo d'armata", "text": "Croce Commemorativa del VI Corpo d'Armata \u2013 Presa di Gorizia fu una medaglia non ufficiale, coniata nel 1924 su iniziativa privata dalla ditta Stefano Johnson di Milano, per i militari del VI Corpo d'Armata, vincitori della sesta battaglia dell'Isonzo, che aveva portato alla conquista di Gorizia l'8 agosto 1916, durante la Prima guerra mondiale.\nFu pubblicizzata sulla Domenica del Corriere del 2 marzo 1924, i proventi della sua vendita erano destinati a beneficio del \"Comitato Regionale Piemontese dell'Associazione Mutilati di Torino\".\nInsegne.\nLa medaglia, in bronzo, \u00e8 costituita da una croce greca a braccia squadrate di 35 x 35\u00a0mm con al centro un grande medaglione circolare:\nIl nastro \u00e8 bipartito, met\u00e0 di colore bianco e met\u00e0 di colore azzurro."}
{"id": "2718740", "revid": "28729863", "url": "https://it.wikipedia.org/wiki?curid=2718740", "title": "Pedrito", "text": ""}
{"id": "2718741", "revid": "339392", "url": "https://it.wikipedia.org/wiki?curid=2718741", "title": "Mondiale per Club", "text": ""}
{"id": "2718742", "revid": "138642", "url": "https://it.wikipedia.org/wiki?curid=2718742", "title": "Mondiale per club 2009", "text": ""}
{"id": "2718743", "revid": "486946", "url": "https://it.wikipedia.org/wiki?curid=2718743", "title": "GP Kanton Aargau Gippingen", "text": ""}
{"id": "2718744", "revid": "767487", "url": "https://it.wikipedia.org/wiki?curid=2718744", "title": "Tullio Ghersetich", "text": "Carriera.\nI primi anni.\nNativo di Pisino nell'Istria, al tempo territorio italiano (oggi Croazia), viene ingaggiato dalla , all'epoca militante in Serie C, nel 1950: con i toscani si mise in mostra come attaccante prolifico (segnalandosi in particolare per una tripletta contro l'). Nella stagione successiva fu ingaggiato proprio dagli empolesi, ancora in Serie C, dei quali fu capocannoniere con 18 reti siglate: grazie alle sue marcature, la formazione azzurra termin\u00f2 il girone seconda alle spalle del Cagliari, promosso in Serie B.\nI passaggi alla Fiorentina, al Monza e alla Salernitana.\nL'ottima stagione di Ghersetich ad Empoli gli valse la chiamata della Fiorentina, militante in Serie A: esord\u00ec con i viola il 5 ottobre 1952 nella gara -Fiorentina 0-1. In totale, con la formazione fiorentina segn\u00f2 cinque reti in 13 incontri di campionato: in particolare, la rete segnata in -Fiorentina 2-1 del 18 gennaio 1953, dopo solo 10 secondi dall'inizio della gara, \u00e8 la rete pi\u00f9 rapida siglata da un calciatore della Fiorentina in campionato.\nAl termine del campionato venne ceduto al Monza: dopo una sola stagione pass\u00f2 invece alla in Serie B, dove sigl\u00f2 nove reti in 19 gare.\nLe stagioni a Cagliari e il ritorno a Salerno.\nNell'estate del 1955 la Fiorentina lo cedette a titolo definitivo al Cagliari, in Serie B, del quale diventer\u00e0 capocannoniere con sedici reti siglate in 27 gare formando la coppia d'attacco con Carlo Regalia. La stagione successiva fu invece povera di soddisfazioni per l'istriano, dato che a fronte di 29 gare giocate da titolare segn\u00f2 solo cinque marcature e tutte nella parte finale del campionato, sintomo di una condizione atletica ottimale raggiunta in ritardo.\nAl termine della stagione torn\u00f2 in prestito alla Salernitana, ancora una volta in Serie C: disput\u00f2 12 gare e mise a segno due reti."}
{"id": "2718747", "revid": "767487", "url": "https://it.wikipedia.org/wiki?curid=2718747", "title": "Itaugu\u00e1", "text": " \nItaugu\u00e1 \u00e8 una citt\u00e0 del Paraguay, situata nel dipartimento Central; la citt\u00e0 dista 29 km dalla capitale del paese, Asunci\u00f3n e forma uno dei 19 distretti in cui \u00e8 diviso il dipartimento.\nPopolazione.\nAl censimento del 2002 Itaugu\u00e1 contava una popolazione urbana di 45.577 abitanti (60.601 nel distretto), secondo i dati della \"Direcci\u00f3n General de Estad\u00edstica, Encuestas y Censos\". \nOrigine del nome.\nIl nome della citt\u00e0 in guaran\u00ed significa \u201cangolo di pietra\u201d. \nStoria.\nLa citt\u00e0 \u00e8 stata fondata nel 1728 dal governatore Mart\u00edn de Bar\u00faa. La costruzione della sua chiesa inizi\u00f2 nel 1886; l'edificio fu inaugurato nel 1908 e ristrutturato nel 1962. \nEconomia.\nL'attivit\u00e0 che pi\u00f9 caratterizza Itaugu\u00e1 \u00e8 la produzione e la vendita dei \u00f1andut\u00ed, caratteristici merletti paraguaiani con i quali si realizzano parti di abiti, ornamenti sacri, centrini e altri articoli decorativi. Il \u00f1andut\u00ed \u00e8 oggi considerato un prodotto imprenditoriale con il quale \u00e8 facile conquistare il mercato internazionale.\nArte e cultura.\nLa citt\u00e0 festeggia ogni anno alla fine di novembre il Festival Nacional del \u00d1andut\u00ed, un'importante rassegna musicale del paese. "}
{"id": "2718749", "revid": "729019", "url": "https://it.wikipedia.org/wiki?curid=2718749", "title": "Kurash", "text": "Kurash \u00e8 una forma di wrestling originario dell'Uzbekistan e praticato sin da tempi antichi. Esso \u00e8 l'arte uzbeca del wrestling e partecipa ai Giochi Asiatici.\nRegole.\nI concorrenti indossano rispettivamente uno una giacca verde e l'altro una giacca blu e lo scopo \u00e8 quello di gettare l'altro a terra. Se l'avversario viene proiettato all'indietro viene dichiarata la vittoria, mentre se l'avversario viene gettato su un lato vengono assegnati dei punti. L'azione viene fermata da un arbitro che fa ripartire i due avversari in posizione eretta. I due concorrenti non sono autorizzati ad afferrare i pantaloni dell'avversario ma tuttavia, sono liberi di rimanere attaccati al corpo del contendente.\nEvents.\nAmerican Kurash Championships.\nThe Pan American Kurash Union established in 2001, was one of the first continental unions affiliated to the IKA which started holding its own continental championships. The first Pan American continental championship among seniors was held in 2002 in La Paz, the capital city of Bolivia.\nInternational Islam Karimov Kurash Championships.\nGreece successfully hosted the Xth International Islam Karimov Kurash tournament held on the 1st of March, 2015. This event traditionally held in Greece since 2004 was initiated by the European Kurash Confederation and the Greece Kurash federation."}
{"id": "2718752", "revid": "767487", "url": "https://it.wikipedia.org/wiki?curid=2718752", "title": "Jan S. Eckert", "text": "Biografia.\n\"Eckert\" fa il suo esordio professionale nel 1999 con il disco Unification degli Iron Savior, dopo una decina d'anni di gavetta con band metal locali; resta con gli \"Iron Savior\" fino al 2003, anno in cui abbandona la band per entrare nei neo-formati Masterplan.\nNel 2010 abbandona i \"Masterplan\" per rientrare negli \"Iron Savior\", band in cui milita attualmente, inoltre nel 2011 partecipa all'ultimo concerto dei Running Wild, ed al relativo disco che ne segue.\n\"Eckert\" \u00e8 solito cantare dal vivo, non semplici cori, ma anche parti piuttosto importanti."}
{"id": "2718754", "revid": "124834312", "url": "https://it.wikipedia.org/wiki?curid=2718754", "title": "Eataly", "text": "Eataly \u00e8 una catena di punti vendita di medie e grandi dimensioni specializzati nella vendita e nella distribuzione di generi alimentari italiani.\nStoria.\n\"Eataly S.r.l.\" \u00e8 stata fondata nel 2004 da Oscar Farinetti, proprietario di Unieuro (azienda del padre Paolo, poi ceduta). \nLa societ\u00e0 \u00e8 controllata per il 40% da Farinetti, per il 40% da alcune cooperative del sistema Coop (Coop Liguria e Coop Alleanza 3.0) e per il 20% dal fondo di investimento Tamburi Investment Partners.\nNon mancano critiche e discussioni relative alla filosofia e alla modalit\u00e0 di organizzazione del lavoro dell'azienda.\nNel gennaio 2020 Andrea Guerra, presidente esecutivo dal 2016, lascia l'azienda mantenendo ancora l'incarico per un periodo transitorio.\nNel 2020 Eataly si \u00e8 trasformata da srl a spa. \nIl nome.\nIl nome Eataly (crasi di \"eat\" e \"Italy\") \u00e8 stato inventato da Celestino Ciocca che nel 2000 ne ha registrato il dominio internet ed il marchio. Nel 2004 i diritti relativi al nome sono stati ceduti a Farinetti.\nDistribuzione.\nIl primo punto vendita \u00e8 stato aperto nel 2007 a Torino, a nord del complesso del Lingotto, nel quartiere Nizza Millefonti. Lo spazio \u00e8 nato dalla ristrutturazione di una vecchia fabbrica della Carpano.\nIl secondo punto vendita \u00e8 stato aperto nel 2011 a Genova al Porto antico. Quell'anno il fatturato dell'azienda ha toccato i 212 milioni di euro. Il punto di vendita di maggiori dimensioni \u00e8 quello di Roma, aperto nel 2012, un edificio di quattro piani, oltre sedicimila metri quadrati ed integrato nella restaurata struttura dell'Air Terminal presso la stazione di Roma Ostiense.\nNel settembre 2013 \u00e8 stato aperto il punto vendita di Bari, nella storica \"location\" della Fiera del Levante. A dicembre dello stesso anno \u00e8 stata la volta del punto vendita di Firenze in via de' Martelli, nel centro storico, a pochi passi dal Duomo. Nel marzo del 2014 \u00e8 stato poi aperto il punto vendita di Milano presso l'ex Teatro Smeraldo.\nSono programmate aperture di altri punti vendita a Los Angeles, Toronto e Londra.\nNell'aprile del 2011 viene inaugurata la prima hamburgheria targata Eataly, \"Eataly incontra la Granda\", situata in piazza Solferino a Torino. Altri locali verranno aperti negli anni successivi a Settimo Torinese (TO), Bergamo, Milano, Verona, Novara, Roma e Parma.\nIl 12 marzo 2014 \u00e8 stato presentato il progetto dell'apertura di un punto vendita a Verona con il recupero dell'area della ghiacciaia, esempio di archeologia industriale, all'ex Mercato ortofrutticolo, su una superficie di undicimila metri quadrati, affidato all'architetto svizzero Mario Botta. Il 30 settembre dello stesso anno \u00e8 stato inaugurato un nuovo punto vendita a Piacenza, presso l'area dell'ex Cavallerizza.\nLa prima apertura in America Latina avviene il 19 maggio 2015 a San Paolo in Brasile. La struttura conta con 13 punti di ristoro, dispersi sulla superficie di 4.500 metri quadrati.\nIl 24 febbraio 2015 viene inaugurato un nuovo punto vendita a Forl\u00ec nel restaurato Palazzo Talenti-Framonti, sulla Piazza Aurelio Saffi. Nell'occasione, Oscar Farinetti commenta: \"Questo \u00e8 l'Eataly pi\u00f9 bello d'Italia\".\nIl 26 novembre 2015 viene inaugurato il primo punto vendita europeo non italiano a Monaco di Baviera.\nNel 2016, sono stati inaugurati sei nuovi store nel mondo di cui: uno nella Downtown di New York, all'interno del nuovo World Trade Center, uno a Boston, tre in Asia nel Dubai Festival City, a Riyadh (Arabia Saudita) e a Doha (Qatar), e quello europeo di Copenaghen.\nIl 17 gennaio 2017, Eataly apre un nuovo punto vendita in Italia, presso l'ex Magazzino Vini di Trieste.\nEataly distribuisce i pasti a bordo dei treni di NTV e dal 2015 gestisce i ristoranti della catena alberghiera Starhotels.\nNel aprile 2019, Eataly apre a Parigi nella Marais. Nel settembre 2020 hanno collaborato su 'Un noel italien' nella capitale francese.\nNel 2021 Eataly ha aperto il primo punto di vendita britannica a Bishopsgate a Londra, assumendo 300 persone."}
{"id": "2718755", "revid": "62748", "url": "https://it.wikipedia.org/wiki?curid=2718755", "title": "Carlin Petrini", "text": ""}
{"id": "2718759", "revid": "111768087", "url": "https://it.wikipedia.org/wiki?curid=2718759", "title": "Allineamenti di Carnac", "text": "Gli allineamenti di Carnac sono tra i complessi megalitici pi\u00f9 estesi al mondo. Comprendono circa 3.000 monoliti, eretti 6.000 anni fa, disseminati nella campagna bretone. Gli allineamenti pi\u00f9 significativi sono quelli della zona di Kermario, Kerlescan e di M\u00e8nec. Il sito comprende, fra l'altro, il pi\u00f9 grande menhir preistorico attualmente conosciuto, lungo 20 metri e pesante 300 tonnellate.\nStudi e ipotesi.\nNel corso dei secoli i monoliti hanno destato l'interesse degli studiosi e la curiosit\u00e0 degli abitanti a causa della loro natura tuttora misteriosa. A partire dal XVIII secolo gli eruditi iniziarono ad interessarsi ai megaliti. Il marchese Christophe Paul de Robien, presidente del Parlamento di Bretagna che conia in quest'occasione le definizioni di dolmen e menhir, fu il primo a teorizzare l'ipotesi che potessero essere stele funerarie degli antichi abitanti celti. Un'altra ipotesi, sostenuta dall'ingegnere capo del genio reale a Port-Louis, Royer de La Savaug\u00e8re, \u00e8 quella che gli allineamenti fossero vestigia di un campo militare di Cesare, il quale durante la guerra gallica presidi\u00f2 il luogo per sconfiggere la trib\u00f9 dei Veneti. Inoltre Savaug\u00e8re realizz\u00f2 una pianta nella quale si evidenziava la distanza regolare di circa 2 metri tra una fila di menhir e l'altra. Cerc\u00f2 inoltre di stimare il peso di pi\u00f9 di 4000 monoliti, scrivendo: \u201cho trovato che la cubatura di certuni deve pesare pi\u00f9 di 80 migliaia (cio\u00e8 80 tonnellate)\u201d. \nNel XIX secolo vengono corretti, da parte di Jacques Boucher il concetto di preistoria datazione della comparsa dell'uomo, vivacizzando la discussione sui reperti antichi. Tra il 1864 e il 1872 gli inglesi W. C. Lukis e Sir H. Dryden realizzarono delle piante pi\u00f9 precise degli allineamenti di Carnac, che sono ancor oggi conservate a Guernesey, Londra e Oxford. Nel 1873 venne affidata la prima missione di studi ufficiale a Henri du Cleuziou che realizz\u00f2 numerosi disegni, viste panoramiche e sezioni trasversali di Carnac. I suoi lavori vennero pubblicati in uno dei primi libri di divulgazione sull'argomento: \"La Cr\u00e9ation du monde\", all'interno del quale per\u00f2 lo spazio di visibilit\u00e0 del tema fu limitato. Vennero condotti ulteriori studi dal Comandante A. Devoir, in particolare sugli angoli delle orientazioni solari, evidenziando l'asse che lega l'osservatore nel solstizio d'estate al punto del sorgere del sole. Successivamente numerosi astronomi si interessarono agli allineamenti, fra cui il britannico Sir Norman Lockyer. Tra il 1877 e il 1878 lo scozzese James Miln, viaggiatore e appassionato d'archeologia, condusse degli scavi nella zona di Kermario. Miln, precursore della moderna archeologia, registr\u00f2 sistematicamente ritrovamenti portati alla luce, annotazioni che pubblic\u00f2 nel 1881. Il ritrovamento di cocci gallici e romani lo convinsero maggiormente dell'ipotesi del \u201ccampo romano\u201d, tuttavia le sue ricerche lo portarono ad evidenziare una netta distinzione tra il livello risalente all'epoca romana e quello d'incastro dei menhir, molto pi\u00f9 antico. Nel 1882, dopo la morte di Miln, a Carnac venne inaugurata una struttura per custodire e conservare gli innumerevoli oggetti e reperti portati alla luce da lui. Agli inizi del \u2018900 il politecnico R. Kerviler applic\u00f2 ai megaliti le primizie della metrologia. \nTra il 1900 e il 1926 vennero pubblicate pi\u00f9 di 1200 raffigurazioni dettagliate dei megaliti, ragguagliando il mondo intero dell'esistenza di questo misterioso e affascinante complesso. Nel 1950 con l'introduzione di metodi di datazione come il carbonio 14 fu possibile risalire con sicurezza all'effettiva et\u00e0 degli allineamenti. \u00c8 stato appurato che i primi monoliti della zona risalgono al 4000 avanti Cristo, ossia 2000 anni prima rispetto a quanto ipotizzato nella prima met\u00e0 del \u2018900. Nel 1982 John Michell pubblica \"Megalitomania\" in cui la maggior parte dei megaliti del sito vengono ricondotti ai Celti, specialmente per quanto riguarda la zona di Kermario. \nL'ipotesi del tempio.\nI caratteri comuni dei grandi allineamenti presenti a Carnac portano a pensare che potrebbero essere stati luoghi dediti alla celebrazione di culti.\nLe file potrebbero rappresentare grandi viali che portano ai cerchi costruiti in posizioni sopraelevate, e quindi privilegiate, che racchiudono il complesso megalitico.\nLa presenza di uno spazio religioso aperto (le file di menhir) insieme a quella di un luogo di culto chiuso (il cerchio) rappresenterebbe, quindi, la pianta dei pi\u00f9 antichi templi conservatisi fino ai giorni nostri.\nLa teoria dei campi d'influenza.\nIl missionario esperto in radiestesia Rev. P\u00e8re Bourdoux riporta in un suo libro che Louis Merle di Capdenac, anch'egli radiestesista, esercitandosi nei suoi studi, trov\u00f2 che i dolmens e menhirs del Morbihan risultavano situati al vertice dell'angolo formato dall'incrocio delle fasce sotterranee di acque o di minerali ma sempre esternamente, seppur vicinissimi, ai loro cosiddetti \"campi di influenza\". Il Merle comp\u00ec, i suoi studi e le sue ricerche su pi\u00f9 di 150 dolmens, menhirs e megaliti situati a Carnac e afferm\u00f2 che tutti quei monumenti si trovano nella stessa ubicazione rispetto alle falde sotterranee acquifere e metallifere. Ne concluse che coloro i quali cos\u00ec li collocarono, conoscessero il modo di rilevare l\u2019andamento delle acque sotterranee ed avessero dei motivi per segnalare i campi o zone d\u2019influenza delle stesse. \nLa figura a lato \u00e8 una rappresentazione schematica della disposizione di tali megaliti (a,b,c,d) ai vertici degli angoli formati dai corsi d\u2019acqua. \nI menhirs inoltre si trovano, sempre secondo il Merle, tutti piantati all'incrocio di almeno tre influenze sotterranee, ma nei modi seguenti:\n1) Allorch\u00e9 la terza influenza (o corso d\u2019acqua, o filone minerale) taglia l\u2019angolo formato dalle due altre, alla sua estremit\u00e0, il menhir \u00e8 perfettamente verticale.\n2) Quando la terza influenza attraversa le due altre verso l\u2019interno dell\u2019angolo il blocco granitico \u00e8 inclinato, all'indietro, quasi volesse allontanarsene.\n3) Quando, invece, la terza influenza incrocia le altre al di l\u00e0 dell\u2019angolo formato, il menhir \u00e8 proteso in avanti come se volesse avvicinarsene.\nLe facciate o pareti di queste pietre erano grezze, salvo un lato solo che era spianato e lisciato. Questo lato era sempre rivolto verso il vertice dell'angolo costituito dall'incrocio di due correnti sotterranee.\nComposizione.\nQueste costruzioni di pietra consistono in menhir allineati o disposti in cerchio, che si ergono in un paesaggio megalitico insieme a menhir isolati, tombe individuali (tumuli) e collettive (dolmen).\nA ovest.\nIl villaggio di Le M\u00e9nec sorge all'interno del cerchio formato da 71 massi che si ergono uno a fianco all'altro.\nTale complesso, di forma ovale, \u00e8 spostato verso sud rispetto alle undici file di menhir che vi confluiscono. \nUno di questi massi, il Gigante di Le M\u00e9nec, alto 3,50 metri, \u00e8 sicuramente pi\u00f9 antico rispetto all'allineamento stesso.\nPi\u00f9 a est, si possono scorgere alcuni monoliti isolati.\nA est.\nTale fama ha per\u00f2 alimentato un fenomeno di erosione dovuto alla presenza umana, che ha portato alla chiusura dell'accesso al sito.\nA ovest \u00e8 presente una curva della strada che si suppone fosse il luogo in cui sorgeva il cerchio megalitico che delimitava l'estremit\u00e0 dell'allineamento. \nVi \u00e8 inoltre un dolmen privo del cairn originario.\nLuogo di riposo per molti defunti, si presenta sotto forma di un cairn (non pi\u00f9 presente) che ricopre l'architettura megalitica dei corridoi e della camera funeraria.\nDopo aver attraversato la Petite M\u00e9tairie, le file di menhir risalgono sul pianoro di Le Moulin de Kermaux per poi discendere di nuovo verso lo stagno di Kerloquet, scavato nel XIX secolo.\nNel 1922 gli scavi condotti in questo tumulo, hanno portato alla luce arredi molto importanti attualmente esposti al Museo della Preistoria di Carnac.\n\u00c8 formato da blocchi di granito locale alti un metro che si ergono uno accanto all'altro. \nSecondo le antiche descrizioni, la sua funzione era quella di delimitare un tumulo individuale.\nQuesti allineamenti convergono a ovest verso i resti di un cerchio quadrangolare chiuso, a nord, da un lungo tumulo sul quale si erge un alto menhir posto sull'estremit\u00e0 occidentale. \nLe depressioni artificiali presenti al centro fanno supporre saccheggi di questo tumulo. \nInfatti, essendo il contenuto di questo tipo di tomba molto pregiato, suscitava l'avidit\u00e0 degli \u201cantiquari\u201d del XVIII secolo e XIX secolo.\nLeggenda.\nLa tradizione popolare lega i megaliti di Carnac a San Cornelio, papa nel III secolo d. C.: si narrava che il santo, inseguito dai soldati romani, fugg\u00ec verso il mare, ma non trovando navi con cui scappare, ormai in trappola si volt\u00f2 e trasform\u00f2 tutti i soldati pagani in pietra. La chiesa di Carnac, che gli fu dedicata nel 1639, come altre chiese nella zona di Morbihan, possiedono diverse raffigurazioni del santo e dei menhir."}
{"id": "2718762", "revid": "287204", "url": "https://it.wikipedia.org/wiki?curid=2718762", "title": "Pradal Serey", "text": "Pradal serey () o Kbachkun Pradal Khmer (abbreviato in Khun Khmer) \u00e8 uno stile cambogiano di arti marziali.\nTale disciplina \u00e8 nata dallo sviluppo di alcune arti marziali come la muay Thai dalla Thailandia, il tomoi dalla Malaysia, la muay Lao dal Laos e il lethwei dal Myanmar, alle quali \u00e8 visibilmente similare. Originariamente utilizzato per la guerra, il pradal serey \u00e8 oggi uno sport nazionale cambogiano. Le sue movenze furono leggermente modificate per poter essere praticato appunto come sport su un ring.\nIl termine \"pradal serey\" in lingua khmer significa \"combattimento libero\", da \"pradal\" che significa \"combattimento\", mentre \"serey\" pu\u00f2 essere tradotto come \"libero\"."}
{"id": "2718771", "revid": "71155", "url": "https://it.wikipedia.org/wiki?curid=2718771", "title": "Racconti neri", "text": "Racconti neri \u00e8 un programma televisivo andato in onda a partire dal 2 febbraio 2006 su Fox Crime per una durata di 14 puntate, con un doppio appuntamento settimanale. Durante queste puntate, della durata di circa cinque minuti ciascuna, il noto attore italiano Giancarlo Giannini narra sotto forma di monologo i pi\u00f9 famosi racconti classici della letteratura noir e gotica ottocentesca, scritti da altrettanto noti autori, tra i quali Edgar Allan Poe, Guy de Maupassant, Arthur Conan Doyle, Gustav Meyrink e Ambrose Bierce.\nLe storie narrano per lo pi\u00f9 di assassini, incubi e tormenti psicologici, topos letterari del genere dell'horror e del mistero.\nIl coinvolgimento degli spettatori nel climax ascendente di terrore e suspense \u00e8 accresciuto da una scenografia che vuole evocare un'atmosfera inquietante, chiusa in una pesante oscurit\u00e0 in contrasto con sottili raggi di luce provenienti da una grata, che fanno risaltare e le ombre e il fumo di una sigaretta. A livello sonoro la voce del narratore si alterna a suoni sinistri e poco definiti.\nPuntate.\nI racconti narrati e in parte reinterpretati da Giannini sono stati:"}
{"id": "2718773", "revid": "1543377", "url": "https://it.wikipedia.org/wiki?curid=2718773", "title": "Confessioni pericolose", "text": "Confessioni pericolose (\"Long Term Parking\") \u00e8 il 64\u00ba episodio della serie televisiva statunitense \"I Soprano\" dell'emittente HBO: trasmesso il 23 maggio 2004, \u00e8 il 12\u00ba e penultimo episodio della stagione 5 della serie.\nL'episodio ha vinto 3 Emmy Awards (allo sceneggiatore Terence Winter e agli interpreti Drea de Matteo e Michael Imperioli) nel 2004, su 4 nomination (la quarta nomination \u00e8 stata la regia di Tim Van Patten): \u00e8 stato inoltre nominato all'ASC award - American Society of Cinematographers 2005 per la fotografia (Alik Sakharov) e all'Eddie - American Cinema Editors 2005 per il montaggio (William B. Stich).\nSu richiesta degli attori Steven Van Zandt e Drea De Matteo, lo sceneggiatore e creatore della serie David Chase tagli\u00f2 almeno una scena in fase di montaggio, per aumentare la suspense finale e creare un maggiore \"effetto sorpresa\". Le scene vennero riutilizzate successivamente nell'episodio 74 della stagione 6 in una scena in flashback.\nL\"'Empire Magazine\" lo ha definito come il migliore episodio dell'intera serie: secondo il Time \u00e8 nella top ten della serie.\nTrama.\nSpiata a sua insaputa dalle telecamere dell'FBI, Adriana esce a notte fonda dal \"Crazy Horse\", getta un sacchetto in un cassonetto, poi ci ripensa e torna a riprenderlo. Insospettiti dal comportamento, l'agente Sanseverino e il suo staff iniziano ad indagare: nel frattempo Adriana continua a soffrire di colite ulcerosa, causata in buona parte dalla tensione a cui \u00e8 quotidianamente sottoposta. Tony continua il suo riavvicinamento verso Carmela, che, trovatasi impossibilitata a staccarsi dal marito (anche legalmente, vista la sua strenua opposizione ad iniziare una qualsiasi pratica per il divorzio) decide di accettare le avance di Tony che tenta una faticosa riconciliazione. Phil Leotardo, rivede l'omicidio del fratello Billy, freddato all'uscita da un ristorante da Tony Blundetto, sotto gli occhi dello stesso Phil.\nA New York, intanto, vi sono importanti sviluppi nella corsa alla scalata al potere della famiglia Lupertazzi: Little Carmine per codardia si tira indietro, spianando la strada a Johnny Sack. Tony deve risolvere quindi la faccenda del cugino Tony B., che si \u00e8 dato alla macchia dopo l'uccisione di Billy. La famiglia newyorchese vuole la sua testa e Tony, che ancora si sente in colpa per gli avvenimenti che avevano portato in carcere il cugino, tergiversa cercando inutilmente un accordo. Ad una cena al \"Vesuvio\", Carmela detta le condizioni del ritorno del marito a casa: nessun'altra infedelt\u00e0, rispetto coniugale e, soprattutto, un progetto futuro su un appezzamento di terreno da 600.000 dollari che Tony \"deve\" comprarle perch\u00e9 lei possa costruirci una casa. Messo alle strette dalla moglie, il boss accetta l'\"accordo\" riparatore.\nAl ristorante arrivano anche Chris e Adriana: Tony chiama in disparte il nipote e lo striglia pesantemente, per aver gestito in malo modo un traffico di sigarette, togliendogli anche met\u00e0 della quota nell'affare. Questo manda in bestia Chris che, una volta a casa, davanti ad Adriana inveisce contro il proprio capo, minacciando perfino di farlo fuori. Adriana, sempre pi\u00f9 disperata, attende che le cose si calmino.\nMa non \u00e8 cos\u00ec: un gruppo di scout trova casualmente su una spiaggia di Long Branch il cadavere di un uomo. Le indagini della polizia portano al \"Crazy Horse\" e i federali giungono ben presto ad Adriana, che lo gestisce.\nDopo essersi recato in ospedale e aver dato il benservito a Valentina, la sua ultima amante, ricoverata dopo le ustioni rimediate nella propria cucina, mentre gli preparava delle uova (ep. 63), Tony torna a casa. La famiglia Soprano, senza Meadow, si riunisce a tavola e festeggia il suo ritorno.\nPrelevata dall'FBI, Adriana \u00e8 torchiata per ore: \u00e8 costretta cos\u00ec a raccontare quello di cui \u00e8 stata involontaria testimone. Al \"Crazy Horse\", un tale Gilbert era stato ucciso a pugnalate per un affare di droga, da Matush (spacciatore mediorientale frequentatore del locale e amico di Adriana) e un altro socio. I due avevano chiesto ad Adriana di aiutarli mentre si sbarazzavano del corpo e la ragazza, ingenuamente, aveva taciuto della cosa a Christopher. \nUna volta chiuso il locale, aveva tentato quindi di sbarazzarsi di uno straccio sporco di sangue in un cassonetto, per poi ripensarci. L'FBI la mette cos\u00ec alle strette, minacciando di farle scontare 25 anni di carcere per favoreggiamento in omicidio: in cambio, il capitano Cubitoso vuole la sua collaborazione totale per incastrare i Soprano, e le registrazioni delle conversazioni.\nGiunta a casa, racconta tutto a Christopher, proponendogli di tradire Tony e fuggire insieme, rifacendosi una vita come collaboratori di giustizia. Chris, in preda alla collera, si scaglia su Adriana per strangolarla: solo all'ultimo istante si ritrae, confuso e disperato. Tony B. chiama Tony Soprano: il boss gli dice chiaro e tondo che non pu\u00f2 pi\u00f9 rimediare alla situazione e gli confida il vero motivo per cui non aveva partecipato, anni prima, alla rapina che aveva portato in carcere il cugino. Lo fa per liberarsi dal senso di colpa che lo attanaglia: terminata la telefonata infatti, chiama subito un amico di Silvio per rintracciare da dove \u00e8 partita la telefonata.\nAdriana riesce a convincere Chris: al mattino, dopo una notte insonne, il ragazzo esce per \"schiarirsi le idee\" e Adriana ne approfitta per chiamare l'agente Sanseverino, comunicarle che \u00e8 riuscita a convincere il fidanzato e preparare la valigia.\nAdriana \u00e8 a casa che aspetta il suo ritorno quando riceve la chiamata di Tony: il boss le dice che Chris ha avuto un incidente e che \u00e8 in un ospedale, fuori pericolo, e che Silvio l'avrebbe accompagnata. Adriana si avvia fuori dal New Jersey, dove lascia l'auto e la valigia e sale su quella di Silvio: il consigliere la tranquillizza e la porta in un luogo fuori mano, in un bosco di aceri, senza che Adriana sospetti di nulla. Una volta fermata l'auto, la ragazza capisce di essere condannata a morte. Cerca di fuggire piangendo e Silvio la uccide con due colpi di pistola.\nChristopher prende l'auto di Adriana, la porta al \"parcheggio a lungo termine\" (\"Long Term Parking\") dell'Aeroporto di Newark-Liberty e getta la valigia in una discarica. Tony nel frattempo a Brooklyn, presso il Ponte di Manhattan, per congratularsi col nuovo boss della citt\u00e0, Johnny Sack, che reclama di nuovo la testa di Tony B.: ma i modi supponenti di Johnny irritano Tony, che dichiara che i Lupertazzi non avranno mai la loro vendetta, che spetta invece ai Soprano. Giunto al \"Bada Bing\", Tony vi trova Chris, disperato e drogato: alla vista del nipote in quello stato, Tony va su tutte le furie e lo picchia selvaggiamente.\nIl giorno seguente, il boss accompagna Carmela a veder il terreno su cui edificare la nuova abitazione.\nL'appendice nell'episodio 74.\nCome accennato, una scena girata contestualmente a questo episodio \u00e8 stata inserita in un flashback dell'episodio \"Una cicogna in arrivo\", 74\u00b0 della serie e trasmesso due anni pi\u00f9 tardi, nel 2006, durante la prima parte della stagione 6.\nTony e Christopher si fermano a cenare in un ristorante, dopo aver portato via del vino pregiato a due ladri, che a loro volta lo stavano rubando da un deposito: ubriachi, il boss e il nipote, finita la cena, se ne stanno all'aria aperta. Christopher rivendica la sua fedelt\u00e0 verso il boss, ricordando il giorno della morte di Adriana. Uscito di casa, si era recato a casa Soprano dove Tony era da poco ritornato e, disperato, aveva raccontato tra le lacrime di aver saputo del tradimento della sua ragazza. Tony aveva reagito rabbiosamente, cercando di capire quanto sapevano i federali (in particolare temeva che avessero saputo dell'affare di Ralph Cifaretto) e da quanto continuava il passaggio d'informazioni: Chris non aveva saputo rispondere con precisione e, singhiozzando, aveva supplicato Tony di non essere lui stesso a dover uccidere Adriana, perch\u00e9 non ci sarebbe mai riuscito.Tony lo abbraccia e dice che se ne sarebbero occupati gli altri della banda.\nNello stesso episodio, durante la festa del patrono sant'Elzearo (nella versione italiana tradotto con \"Sant'Elisario\") del 27 settembre, Carmela trova Liz La Cerva, madre di Adriana, che le dice di non aver pi\u00f9 avuto notizie della figlia da ben due anni e di essere convinta che Chris l'abbia uccisa: inoltre, le dice che i federali sono stati a casa sua cercando delle tracce sul possibile omicidio della ragazza. Da allora la donna \u00e8 in uno stato di profonda depressione. Carmela ricorda a Liz che i due si erano semplicemente lasciati (la versione ufficiale che la banda Soprano ha fatto circolare), ma rimane con un forte dubbio, ricordando il carattere di Chris e il suo passato di tossicodipendente. Carmela non sar\u00e0 mai del tutto convinta della versione, sospettando che davvero Adriana sia stata uccisa.\nStruttura narrativa.\nDal punto di vista narrativo, gli avvenimenti che si sviluppano in questo penultimo episodio della quinta stagione segnano l'inizio della fine: in sostanza vengono poste le basi dell'aspetto definitivo dei personaggi e dei loro rapporti interpersonali su cui si baser\u00e0 l'intera ultima stagione.\nMusica.\nCome sempre accade nella musica della serie, alcuni temi musicali fanno da sottofondo ai momenti cruciali all'episodio:"}
{"id": "2718775", "revid": "486946", "url": "https://it.wikipedia.org/wiki?curid=2718775", "title": "Aeronautica militare del Kazakistan", "text": ""}
{"id": "2718776", "revid": "486946", "url": "https://it.wikipedia.org/wiki?curid=2718776", "title": "Aeronautica militare della Russia", "text": ""}
{"id": "2718777", "revid": "92723", "url": "https://it.wikipedia.org/wiki?curid=2718777", "title": "Aeronautica militare della Slovacchia", "text": ""}
{"id": "2718778", "revid": "115533", "url": "https://it.wikipedia.org/wiki?curid=2718778", "title": "Aeronautica militare della Svizzera", "text": ""}
{"id": "2718779", "revid": "115533", "url": "https://it.wikipedia.org/wiki?curid=2718779", "title": "Aeronautica militare ungherese", "text": ""}
{"id": "2718780", "revid": "287204", "url": "https://it.wikipedia.org/wiki?curid=2718780", "title": "James Sheridan", "text": ""}
{"id": "2718781", "revid": "115533", "url": "https://it.wikipedia.org/wiki?curid=2718781", "title": "Aeronautica militare dell'Ungheria", "text": ""}
{"id": "2718783", "revid": "300067", "url": "https://it.wikipedia.org/wiki?curid=2718783", "title": "Adama Darboe", "text": ""}
{"id": "2718784", "revid": "2044650", "url": "https://it.wikipedia.org/wiki?curid=2718784", "title": "Harlan Coben", "text": "Con \"Deal Breaker\" (1995), primo romanzo della serie gialla incentrata sul procuratore sportivo Myron Bolitar, ha vinto l'Anthony Award, mentre con \"Fade Away\" (1996), terzo romanzo della serie, ha vinto il Premio Edgar e il Premio Shamus.\nNel 2018 viene distribuita da Netflix la serie tv franco-britannica da lui creata \"Safe.\"\nBiografia.\nHarlan Coben nacque in una famiglia ebrea a Newark, nel New Jersey e crebbe a Livingston, si diplom\u00f2 presso la Livingston High School, insieme al suo amico d'infanzia, il futuro politico Chris Christie. Mentre studiava Scienze politiche all'Amherst College, entr\u00f2 a far parte della confraternita Psi Upsilon, insieme allo scrittore Dan Brown.\nAdattamenti cinematografici dei suoi romanzi.\nAlcuni suoi romanzi sono stati adattati come film o serie TV in Francia. Inoltre, nell'agosto 2018, Harlan Coben ha stretto un patto con Netflix, secondo cui 14 romanzi dello scrittore verrano sviluppati in altrettante serie TV o film, con lui stesso come produttore esecutivo. \nProduzioni esclusivamente cinematografiche.\nHa inoltre prodotto anche alcune serie cinematografiche: "}
{"id": "2718785", "revid": "123747820", "url": "https://it.wikipedia.org/wiki?curid=2718785", "title": "Giorgi Gamqrelidze", "text": ""}
{"id": "2718791", "revid": "283040", "url": "https://it.wikipedia.org/wiki?curid=2718791", "title": "Phaeophyta", "text": ""}
{"id": "2718795", "revid": "1805885", "url": "https://it.wikipedia.org/wiki?curid=2718795", "title": "Riccardo Nova", "text": "Biografia.\nStudia flauto e composizione presso il Conservatorio G. Verdi di Milano, allievo - fra gli altri - di Giacomo Manzoni,Giuliano Zosi Franco Donatoni, Guido Salvetti e Marlaena Kessick. Dopo gli studi accademici inizia un lungo periodo di apprendistato della tradizione musicale karnatika (India del sud) dove approfondisce in particolare gli aspetti ritmici e lo studio degli strumenti a percussione (mridangam e tavil). Le sue composizioni sono state eseguite da vari ensemble europei: Ensemble Modern, ICTUS ensemble, Ensemble Intercontemporain, Ensemble L'itinerare, Quartetto Arditti etc. La sua musica strumentale \u00e8 stata eseguita al Festival Ars Musica (Bruxelles), alla Biennale di Venezia, alla Saison Musicale IRCAM, Radio France, festival Ultrashall, etc. Ha collaborato con alcuni dei pi\u00f9 importanti musicisti di musica indiana e nel 2002 fonda Sincronie insieme a Fausto Romitelli, Massimiliano Viel, Giovanni Verrando e Giorgio Bernasconi. Nel 2003 compone le musiche per MA, performance di danza del coreografo Akram Khan che ha avuto risonanza internazionale, venendo replicata 200 volte dal 2004.. Nel 2006 il suo brano per orchestra \"Thirteen 13x8@terror genereting deity\" \u00e8 stato selezionato al Rostrum internazionale dei compositori (Parigi, Radio France 2007). Nel 2010 ha composto le musiche per \"Ipnos\" con la coreografia di Davide Bombana (Piccolo teatro studio di Milano, NCPA Munbai, Siri fort auditorium New Delhi). Nel 2012 \u00e8 andato in scena all'Auditorium parco della musica di Roma e a Milano (Piccolo Teatro) \"Nineteen Mantras\" con la regia di Giorgio Barberio Corsetti."}
{"id": "2718796", "revid": "712828", "url": "https://it.wikipedia.org/wiki?curid=2718796", "title": "Sushi Bar", "text": ""}
{"id": "2718797", "revid": "712828", "url": "https://it.wikipedia.org/wiki?curid=2718797", "title": "Sushi bar", "text": ""}
{"id": "2718801", "revid": "383470", "url": "https://it.wikipedia.org/wiki?curid=2718801", "title": "Brandhorstmuseum", "text": ""}
{"id": "2718802", "revid": "383470", "url": "https://it.wikipedia.org/wiki?curid=2718802", "title": "St\u00e4dtische Galerie im Lenbachhaus", "text": ""}
{"id": "2718805", "revid": "670021", "url": "https://it.wikipedia.org/wiki?curid=2718805", "title": "Fontana di Nettuno (Monaco di Baviera)", "text": "La fontana di Nettuno (in tedesco Neptunbrunnen) \u00e8 una fontana monumentale sita nel centro di Monaco di Baviera. \u00c8 situata nel vecchio giardino botanico (Alter Botanischer Garten) sulla Elisenstra\u00dfe, dirimpetto all'ex ingresso principale del palazzo della Giustizia (Justizpalast), non lontana dalla Karlsplatz.\nFu eretta nel 1937 da Joseph Wackerle e Oswald Bieber."}
{"id": "2718806", "revid": "1543377", "url": "https://it.wikipedia.org/wiki?curid=2718806", "title": "Aleksandr Aronovi\u010d Pe\u010derskij", "text": "Prigioniero di guerra come ufficiale sovietico dell'Armata Rossa, nel 1943 organizz\u00f2 e si mise a capo della rivolta dei prigionieri del campo di sterminio di Sobib\u00f3r.\nBiografia.\nFiglio di un avvocato ebreo, nacque il 22 febbraio 1909 a Kremen\u010duk, nel Governatorato di Poltava dell'Impero russo (oggi in Ucraina). Nel 1915, la sua famiglia si trasfer\u00ec a Rostov sul Don, dove lavor\u00f2 come elettricista in un'officina per la riparazione delle locomotive. Dopo il diploma universitario in musica e lettere, divent\u00f2 dapprima contabile e poi direttore di una piccola scuola per musicisti dilettanti. Nel 1936 divenne ispettore del dipartimento economico presso l'Istituto di finanza ed economia di Rostov.\nEntr\u00f2 a far parte, come ufficiale, dell'Armata Rossa nel giugno del 1941, dopo l'invasione dell'URSS da parte della Germania nazista.\nFatto prigioniero dai tedeschi nell'ottobre del 1941, tent\u00f2 inutilmente di evadere; riconosciuto come ebreo fu trasferito ad un campo di lavoro forzato a Minsk in Bielorussia e successivamente, il 22 settembre 1943, nel campo di concentramento di Sobib\u00f3r, assieme ad altri prigionieri di guerra sovietici di religione ebraica dei quali soltanto poche decine furono lasciati in vita per essere utilizzati nei lavori forzati.\nIl 5 luglio 1943 infatti Himmler aveva deciso di trasformare Sobib\u00f3r in un campo per prigionieri aggiungendovi un nuovo blocco di baracche e un arsenale con le armi catturate all'esercito sovietico. Per maggiore sicurezza il campo venne circondato da un campo minato.\nPe\u010derskij durante la prigionia aveva conosciuto una prigioniera di guerra ucraina che, divenuta una SS guardiana del lager, lo inform\u00f2 della rivolta avvenuta a Treblinka nell'agosto del 1943 e gli rifer\u00ec che a Sobib\u00f3r giravano voci di una prossima eliminazione di massa degli ebrei del campo. Ai sopravvissuti sarebbe stato affidato il compito di selezionare i beni dei deportati soppressi e quindi, essendo loro stessi scomodi testimoni, esaurito il loro lavoro, avrebbero fatto la stessa fine.\nNel campo frattanto si stava organizzando un gruppo di resistenti che, sotto la guida di Leon Feldhendler, che era stato capo del Consiglio Ebraico della citt\u00e0 polacca di Zolkiew, stavano progettando una rivolta per tentare di fuggire. I rivoltosi trovarono in Pe\u010derskij l'uomo pi\u00f9 adatto a guidarli per la sua esperienza e capacit\u00e0 di comandante militare.\nLa rivolta.\nIl piano per la rivolta prevedeva di attirare singolarmente in un luogo isolato gli ufficiali delle SS e ucciderli. In seguito si sarebbe assaltato l'arsenale del campo e, dopo essersi impossessati delle armi, fuggire dall'entrata principale, l'unica accessibile poich\u00e9 il resto del terreno circostante il lager era minato.\nIl 14 ottobre 1943 inizi\u00f2 la rivolta di Sobib\u00f3r. Undici ufficiali delle SS vennero uccisi, tuttavia la scoperta del cadavere di uno di essi mise in allerta le guardie del campo. Pe\u010derskij diede allora l'ordine di aprire una breccia nei reticolati e di tentare la fuga attraverso il campo minato. Sotto il fuoco delle mitragliatrici delle torrette di guardia i primi prigionieri corsero fuori verso i boschi circostanti saltando sulle mine ma aprendo cos\u00ec la strada agli altri che li seguivano.\nDei seicento detenuti in fuga circa la met\u00e0 riuscirono a evadere, ma 70 furono uccisi mentre fuggivano. Dei sopravvissuti, circa 170 furono nuovamente catturati dalle SS nei dintorni del lager e uccisi nei giorni seguenti assieme ad altri prigionieri che non avevano partecipato all'evasione. Alla fine della guerra erano rimasti in vita circa 50 o 60 fuggiaschi.\nLa rivolta di Sobib\u00f3r fu considerata uno smacco per le SS, per cui alla fine del 1943 si decise di eliminare il campo e ogni sua traccia spianando completamente il terreno su cui sorgeva. Al posto del \"lager\" vennero piantati alberi e costruita una fattoria abitata da una guardia ucraina con le finte funzioni di contadino.\nDopo la fuga.\nPe\u010derskij fu tra quelli che riusc\u00ec a salvarsi continuando a combattere contro i tedeschi aggregandosi ad una unit\u00e0 di partigiani sovietici e partecipando ad azioni di guerriglia sino a quando non ricevette una grave ferita ad una gamba che lo costrinse a ritirarsi.\nFinita la guerra, nel 1949 gli venne assegnata la Medaglia per merito in battaglia. Tornato alla vita civile in patria, fu coinvolto nella cosiddetta \"Lotta contro il cosmopolitismo\", una campagna politica condotta contro presunte tendenze scettiche e filo-occidentali dell'intellighenzia sovietica che coinvolse, in particolare, gli ebrei sovietici portando alla loro destituzione da incarichi e posizioni nell'amministrazione pubblica e, in alcuni casi, all'arresto. Pe\u010derskij fu licenziato dal teatro dove lavorava come amministratore e, non riuscendo a trovare un altro impiego, visse per cinque anni grazie al sostegno della moglie. Alla morte di Stalin, nel 1954, fu per\u00f2 riabilitato.\nNel 1963 fu testimone dell'accusa al processo contro undici guardie del campo di Sobib\u00f3r.\nIl grande pubblico cominci\u00f2 a conoscere gli avvenimenti di Sobib\u00f3r anche grazie al film, prodotto dalla televisione inglese, \"Fuga da Sobibor\" (1987) del regista Jack Gold per cui Rutger Hauer ha ricevuto un Golden Globe come miglior attore protagonista per la sua rappresentazione di Pe\u010derskij. Questi non partecip\u00f2 alla prima del film: la vedova successivamente dichiar\u00f2 che il governo sovietico gli aveva negato l'autorizzazione per recarsi negli Stati Uniti.\nUn documentario sulla fuga intitolato \"Sobibor, 14 Octobre 1943, 16 heures\" fu girato dal regista francese Claude Lanzmann nel 2001. Dal 2007 \u00e8 ricordato in una piccola targa posta su un muro della casa dove visse, inoltre una strada a Safed, in Israele, porta il suo nome.\nNel 2016 fu premiato da Vladimir Putin con l'Ordine del Coraggio. La decorazione postuma gli venne assegnata per aver organizzato la rivolta nel campo di concentramento di Sobib\u00f3r. La medaglia fu consegnata alla nipote, Natal\u2019e Lady\u010denko.\nNel film \"Sobibor, la grande fuga\", del 2018, il suo ruolo fu interpretato dallo stesso autore del film, Konstantin Jur'evi\u010d Chabenskij."}
{"id": "2718807", "revid": "326822", "url": "https://it.wikipedia.org/wiki?curid=2718807", "title": "Anice menta messicana", "text": ""}
{"id": "2718809", "revid": "1516087", "url": "https://it.wikipedia.org/wiki?curid=2718809", "title": "Luiz Razia", "text": "Carriera.\nGP2.\nAlla fine del 2006, Razia ha effettuato un test a Jerez de la Frontera con il team Racing Engineering e ne ha effettuato un altro nel 2008 sul circuito Paul Ricard. Il 2 ottobre 2008 viene annunciato il suo ingaggio da parte del Team Arden per il campionato 2008-2009 della GP2 Asia Series.\nHa firmato per la Fisichella Motor Sport per competere nella serie principale nella stagione 2009. Dopo aver ottenuto i suoi primi punti all'Autodromo Nazionale di Monza nella gara lunga, conquist\u00f2 la sua prima vittoria nella gara sprint.\nPer il campionato 2009-2010 della GP2 Asia Series corre invece per il team Barwa Addax.\nFormula 1.\nIl 15 dicembre 2009 \u00e8 stato ingaggiato come collaudatore, insieme ad \u00c1lvaro Parente, nel neonato team Virgin Racing.\nNel 2011 \u00e8 stato ingaggiato nel ruolo di collaudatore per la Lotus, debuttando in Formula 1 in occasione del primo turno di prove libere in Cina con la vettura di Jarno Trulli e guidando in seguito anche nella prima sessione di prove del GP del Brasile..\nNel mese di febbraio del 2013 nel corso dei Test di Jerez la Frontera il brasiliano viene ingaggiato dalla Marussia come pilota titolare per la stagione 2013 assieme a Max Chilton, anche lui un esordiente. Tuttavia, il 1\u00ba marzo, prima dell'inizio della stagione, la Marussia rescinde il suo contratto, ingaggiando al suo posto Jules Bianchi."}
{"id": "2718812", "revid": "1840984", "url": "https://it.wikipedia.org/wiki?curid=2718812", "title": "Kohei Hirate", "text": "Carriera.\nHirate cominci\u00f2 a competere con i kart nel 1999, a tredici anni. Nel 2003 si trasfer\u00ec in Europa, disputando due stagioni nel campionato italiano di Formula Renault 2.0, nel quale si classific\u00f2 in seconda posizione nel 2004. Nello stesso anno Hirate debutt\u00f2 in F3 Euro Series, categoria nella quale disput\u00f2 le stagioni 2005 e 2006, giungendo terzo in quest'ultima; nel 2006 Hirate divenne anche collaudatore del team Toyota di Formula 1, ruolo che mantenne anche la stagione successiva. \nNel 2007 pass\u00f2 in GP2 con il team Trident, senza per\u00f2 ottenere risultati di particolare rilievo; tornato in Giappone nel 2008, ha corso sia nel campionato giapponese GT che in Formula Nippon, dove ha concluso al quarto posto. Nel 2009 il giapponese ha continuato il suo impegno in queste due categorie. "}
{"id": "2718814", "revid": "468892", "url": "https://it.wikipedia.org/wiki?curid=2718814", "title": "Patrick Lemari\u00e9", "text": "Ha partecipato alle competizioni pi\u00f9 importanti come 24 Ore di Le Mans, American Le Mans Series, l'Indy Pro Series e il Champ Car Atlantic Championship. \n\u00c8 stato test driver dal 1999 al 2002 per la British American Racing."}
{"id": "2718815", "revid": "287204", "url": "https://it.wikipedia.org/wiki?curid=2718815", "title": "Leiva", "text": ""}
{"id": "2718819", "revid": "228587", "url": "https://it.wikipedia.org/wiki?curid=2718819", "title": "Linares", "text": ""}
{"id": "2718823", "revid": "1318658", "url": "https://it.wikipedia.org/wiki?curid=2718823", "title": "Orchestra (disambigua)", "text": ""}
{"id": "2718825", "revid": "80598", "url": "https://it.wikipedia.org/wiki?curid=2718825", "title": "La bella forza/la canzone del volontariato", "text": ""}
{"id": "2718826", "revid": "287204", "url": "https://it.wikipedia.org/wiki?curid=2718826", "title": "US Open 2007", "text": "Lo US Open 2007 \u00e8 stata la 126\u00aa edizione dello US Open (tennis) e quarta prova stagionale dello Slam per il 2007. Si \u00e8 disputato dal 27 agosto al 9 settembre 2007 al USTA Billie Jean King National Tennis Center in Flushing Meadows di New York negli Stati Uniti. Il singolare maschile \u00e8 stato vinto dallo svizzero Roger Federer, che si \u00e8 imposto sul serbo Novak \u0110okovi\u0107 in 3 set col punteggio di 7\u20136(4), 7\u20136(2), 6\u20134. Il singolare femminile \u00e8 stato vinto dalla belga Justine Henin, che ha battuto in 2 set la russa Svetlana Kuznecova. Nel doppio maschile si sono imposti Simon Aspelin e Julian Knowle. Nel doppio femminile hanno trionfato Nathalie Dechy e Dinara Safina. Nel doppio misto la vittoria \u00e8 andata alla bielorussa Viktoryja Azaranka, in coppia con Maks Mirny.\nPartecipanti uomini.\nAltri partecipanti.\nI seguenti giocatori hanno ricevuto una wildcard per il tabellone principale:\nI seguenti giocatori sono passati dalle qualificazioni:\nRisultati.\nSingolare maschile.\n Roger Federer ha battuto in finale Novak \u0110okovi\u0107 7\u20136(4), 7\u20136(2), 6\u20134\nSingolare femminile.\n Justine Henin ha battuto in finale Svetlana Kuznecova 6\u20131, 6\u20133\nDoppio maschile.\n Simon Aspelin / Julian Knowle ha battuto in finale Luk\u00e1\u0161 Dlouh\u00fd / Pavel V\u00edzner 7\u20135, 6\u20134\nDoppio femminile.\n Nathalie Dechy / Dinara Safina ha battuto in finale Chan Yung-jan / Chuang Chia-jung 6\u20134, 6\u20132\nDoppio misto.\n Viktoryja Azaranka / Maks Mirny ha battuto in finale Meghann Shaughnessy / Leander Paes 6\u20134, 7\u20136(6)\nJunior.\nSingolare ragazzi.\n Ri\u010dardas Berankis ha battuto in finale Jerzy Janowicz, 6\u20133, 6\u20134\nSingolare ragazze.\n Krist\u00edna Ku\u010dov\u00e1 ha battuto in finale Urszula Radwa\u0144ska, 6\u20133, 1\u20136, 7\u20136(4)\nDoppio ragazzi.\n Jonathan Eysseric / Jerome Inzerillo hanno battuto in finale Grigor Dimitrov / Vasek Pospisil, 6\u20132, 6\u20134\nDoppio ragazze.\n Ksenija Milevskaja / Urszula Radwa\u0144ska hanno battuto in finale Oksana Kala\u0161nikova / Ksenija Lykina, 6\u20131, 6\u20132\nCarrozzina.\nSingolare maschile in carrozzina.\n Shingo Kunieda ha battuto in finale Robin Ammerlaan 6\u20132, 6\u20132\nSingolare femminile in carrozzina.\n Esther Vergeer ha battuto in finale Florence Gravellier 6\u20133, 6\u20131\nDoppio maschile in carrozzina.\n Shingo Kunieda / Satoshi Saida hanno battuto in finale Robin Ammerlaan / Michael Jeremiasz 6\u20133, 6\u20132\nDoppio femminile in carrozzina.\n Jiske Griffoen / Esther Vergeer hanno battuto in finale Korie Homan / Sharon Walraven 6\u20131, 6\u20131\nSingolare quadrato in carrozzina.\n Peter Norfolk ha battuto in finale David Wagner 7\u20136(5), 6\u20132\nQuad doppio.\n Nick Taylor / David Wagner hanno battuto in finale Sarah Hunter / Peter Norfolk 6\u20131, 4\u20136, 6\u20130\nLegende.\nCampioni maschile per invito.\n Todd Martin\nCampionesse femminile per invito.\n Conchita Mart\u00ednez e Jana Novotn\u00e1\nCampioni misto per invito.\nRound Robin 1: Nata\u0161a Zvereva / Andr\u00e9s G\u00f3mez\nRound Robin 2: Anne Smith / Stan Smith"}
{"id": "2718833", "revid": "28731544", "url": "https://it.wikipedia.org/wiki?curid=2718833", "title": "Melbourne symphony orchestra", "text": ""}
{"id": "2718837", "revid": "28731567", "url": "https://it.wikipedia.org/wiki?curid=2718837", "title": "Macchine utensili", "text": ""}
{"id": "2718838", "revid": "619191", "url": "https://it.wikipedia.org/wiki?curid=2718838", "title": "Qubo", "text": ""}
{"id": "2718841", "revid": "155634", "url": "https://it.wikipedia.org/wiki?curid=2718841", "title": "US Open 2007 - Singolare maschile", "text": "Lo svizzero Roger Federer \u00e8 riuscito a vincere il suo quarto titolo consecutivo a New York battendo in finale il serbo Novak \u0110okovi\u0107 per 7-6(4), 7-6(2), 6-4 alla sua prima finale Slam in carriera. Con questo successo Roger raggiunge Roy Emerson nella classifica all time dei \"major\" vinti nel singolare. Era dai tempi di Bill Tilden che un giocatore non vinceva per 4 volte il titolo. Il ventenne \u0110okovi\u0107 \u00e8 andato per 2 volte sul 6-5 ed ha avuto 5 set point nel primo set e 2 nel secondo, ma non \u00e8 riuscito a concretizzarle."}
{"id": "2718846", "revid": "773636", "url": "https://it.wikipedia.org/wiki?curid=2718846", "title": "Nikon (disambigua)", "text": ""}
{"id": "2718847", "revid": "287204", "url": "https://it.wikipedia.org/wiki?curid=2718847", "title": "US Open 2007 - Singolare femminile", "text": "Justine Henin ha battuto in finale Svetlana Kuznecova 6-1, 6-3"}
{"id": "2718848", "revid": "28592", "url": "https://it.wikipedia.org/wiki?curid=2718848", "title": "Monastero di Troice-Sergieva Lavra", "text": ""}
{"id": "2718849", "revid": "1793900", "url": "https://it.wikipedia.org/wiki?curid=2718849", "title": "Guzzanti vs Berlusconi", "text": "Guzzanti vs Berlusconi. Paolo Guzzanti racconta la pi\u00f9 incredibile storia italiana: la vita vera di Silvio Berlusconi \u00e8 un libro scritto da Paolo Guzzanti pubblicato nel dicembre 2009 edito da Aliberti editore.\nColpito dall'autobiografia di Lee Iacocca, amministratore delegato della Chrysler, nel giugno 2000 Berlusconi aveva incaricato Paolo Guzzanti, giornalista e allora deputato di Forza Italia, di scrivergli una biografia su quel modello e per questo gli concesse delle lunghe interviste. Berlusconi poi cambi\u00f2 idea e il libro non usc\u00ec. Guzzanti ha utilizzato il materiale per questo libro, pubblicato dopo aver lasciato Il Popolo della Libert\u00e0.\nContenuto.\nIl libro, attraverso un'intervista inedita e varie analisi politiche e note personali, ripercorre la vita di Silvio Berlusconi, affrontandone minuziosamente gli aspetti controversi.\nFra cui, l'inizio della carriera come costruttore e i rapporti con la Banca Rasini, il rapporto con Putin, le vicende giudiziarie, il neologismo di Guzzanti, \"Mignottocrazia\" e quella che Guzzanti definisce \"la rivoluzione liberale\" tradita, tanto promessa, ma mai veramente voluta da Berlusconi."}
{"id": "2718850", "revid": "287204", "url": "https://it.wikipedia.org/wiki?curid=2718850", "title": "US Open 2007 - Doppio maschile", "text": "Simon Aspelin e Julian Knowle hanno battuto in finale Luk\u00e1\u0161 Dlouh\u00fd e Pavel V\u00edzner 7-5, 6-4."}
{"id": "2718852", "revid": "46562", "url": "https://it.wikipedia.org/wiki?curid=2718852", "title": "Mircene", "text": "Il mircene o \u03b2-mircene \u00e8 un terpene che si trova nell'olio essenziale di piante quali la verbena, la citronella, cannabis indica e la mircia (da cui trae il nome).\nIl mircene \u00e8 uno dei pi\u00f9 importanti prodotti chimici utilizzati nell'industria dei profumi.\nPer il suo odore gradevole \u00e8 talvolta usato direttamente.\nL'\u03b1-mircene (2-metil-6-metilen-1,7-ottadiene) \u00e8 un suo isomero strutturale che non si trova in natura."}
{"id": "2718853", "revid": "287204", "url": "https://it.wikipedia.org/wiki?curid=2718853", "title": "US Open 2007 - Doppio femminile", "text": "Nathalie Dechy e Dinara Safina hanno battuto in finale Chan Yung-jan e Chuang Chia-jung 6-4, 6-2."}
{"id": "2718856", "revid": "547034", "url": "https://it.wikipedia.org/wiki?curid=2718856", "title": "Episodi di Modern Family (prima stagione)", "text": "La prima stagione di \"Modern Family\" \u00e8 stata trasmessa dal network statunitense ABC dal 23 settembre 2009 al 19 maggio 2010.\nIn Italia la stagione \u00e8 andata in onda dal 5 febbraio al 16 luglio 2010 sul canale satellitare Fox Life. In chiaro \u00e8 stata trasmessa su Cielo dal 2 novembre 2010.\nLa nostra famiglia.\nTrama.\nClaire Pritchett e Phil Dunphy sono una classica coppia dei sobborghi statunitensi, sposata da sedici anni e con tre figli: Haley, sedicenne, poco studiosa, con molti amici, attenta alla moda; Alex, dodicenne, molto studiosa e con pochi amici; e Luke, dieci anni, per niente studioso, molto vivace e con l'atteggiamento strambo verso la vita ereditato dal padre. Phil \u00e8 un venditore immobiliare, appassionato di tecnologia, che cerca di mantenersi \"amico\" dei figli, mentre Claire, casalinga, \u00e8 quella che adotta verso di loro l'atteggiamento pi\u00f9 severo, in particolare con le figlie, alle quali vuole evitare gli errori da lei commessi in giovent\u00f9 e finisce col mettere in imbarazzo Haley, quando invita a casa il suo primo ragazzo, Dylan. Cameron Tucker e Mitchell Pritchett, fratello di Claire, sono una coppia omosessuale, fidanzata da circa cinque anni, di ritorno dal Vietnam, dove hanno adottato la neonata Lily, senza dirlo ai famigliari, per timore del loro giudizio. Gloria Maria Ramirez e Jay Pritchett, 62 anni, padre di Claire e Mitchell, sono sposati da circa sei mesi e con loro vive Manny Manuel Alberto Delgado, di dieci anni, molto studioso e maturo, figlio del primo matrimonio di Gloria. Gloria \u00e8 pi\u00f9 giovane di Claire (ha tredici mesi meno), e Jay viene occasionalmente scambiato per suo padre. Cameron e Mitchell invitano a cena tutta la famiglia per presentare Lily.\nLadro di biciclette.\nTrama.\nPhil decide di comprare una nuova bicicletta a Luke, che fino a quel momento usava la vecchia appartenuta alla sorella, anche se la moglie \u00e8 di parere contrario, perch\u00e9 non ritiene ancora il figlio abbastanza maturo da averne una sua. Poco tempo dopo avergli donato la nuova bicicletta, Phil per strada trova lasciata incustodita quella che crede sia la bici del figlio. Per \"insegnargli una lezione\" decide quindi di prenderla per fargli credere che qualcuno gliel'abbia rubata. Riportandola a casa, incontra la nuova vicina Desiree, un'attraente giovane donna, che gli chiede aiuto dopo essere rimasta chiusa fuori casa. In tale occasione, qualcuno ruba la bicicletta che aveva rubato al figlio. Frustrato comprer\u00e0 quindi una nuova bicicletta, ma quando \u00e8 pronto a rimproverare il figlio, scopre che quest'ultimo non aveva mai perso la sua. Intanto, Manny, che non ha ancora instaurato un buon rapporto con il patrigno, attende di incontrare il padre naturale, Javier, che per\u00f2 annulla l'appuntamento all'ultimo minuto. Mitchell e Cameron partecipano invece ad un incontro di gioco per bambini piccoli, al quale si ritrovano carichi di pressione e nervosi per cercare di evitare che loro stessi o Lily facciano brutta figura. Mitchell finir\u00e0 anche per \"rubare\" una costruzione fatta da un altro bambino per far sembrare che sia stata fatta da Lily, non sapendo che tali incontri vengono registrati.\nVola via con me.\nTrama.\nQuando Dylan va a trovare Haley e Phil prova a familiarizzare con lui a modo suo, \u00e8 l'occasione per Claire di ricordare al marito di non avere un gran rapporto con suo padre Jay. Phil, per provare il contrario alla moglie, va quindi a casa di Jay per passare del tempo con lui, ma i due si ritrovano subito reciprocamente a disagio. Quando Jay, che coltiva un hobby per gli aeroplanini radiocomandati, gli fa vedere come vola l'ultimo modello appena assemblato, finisce per colpirlo in faccia, probabilmente di proposito; l'impegnarsi di Phil per mostrarsi \"amico\" risulta infatti ai suoi occhi molto irritante. Nel frattempo, Manny passa del tempo con la sorellastra Claire, dimostrandogli ancora una volta come sia molto pi\u00f9 maturo rispetto alla sua et\u00e0. Alex, che litiga con la madre per non voler indossare un vestito ad un matrimonio, per evitare di ricalcare lo stile della sorella maggiore, cambia idea dopo una chiacchierata con Gloria. Mitchell, secondo Cam molto snob, scopre la praticit\u00e0 e l'utilit\u00e0 del frequentare un ipermercato.\nL'incidente.\nTrama.\nL'ex moglie di Jay, Dede, va a trovare il figlio Mitchell per chiedergli di fare da intermediario ad un tentativo di riappacificazione con il resto della famiglia. Dede non ha infatti preso bene la decisione dell'ex marito di risposarsi e, invitata al suo secondo matrimonio, si era resa protagonista di un atteggiamento molto imbarazzante, finendo per litigare con tutti. Nel frattempo Manny, vittima di uno scherzo da parte di un amichetto, esagera con la sua vendetta bruciandogli la bici, mentre Haley prega invano i suoi genitori di mandarla ad un concerto fuori citt\u00e0 con il suo ragazzo. Mitchell porta quindi Dede da Claire, che non ha mai avuto un ottimo rapporto con lei (secondo Claire, sua madre la faceva sentire una nullit\u00e0), ma dopo qualche momento di tensione accetta di renderla partecipe della prossima cena organizzata in casa sua con tutta la famiglia, Jay e Gloria compresi. Dovrebbe quindi essere l'occasione per riappacificarsi anche con Gloria, ma quando arriva il momento, dopo aver chiesto scusa per l'accaduto al matrimonio, si lascia di nuovo andare e tenta di strangolare Gloria. Sar\u00e0 il fidanzato di Haley, Dylan, anche lui ospite a cena, a riportare la calma con un discorso sulla passione che coinvolge tutti i componenti della famiglia e che non pu\u00f2 che derivare, dal suo punto di vista, da un profondo amore reciproco. Essendo Dylan un musicista, gli verr\u00e0 chiesto di suonare una canzone. Lui ne suona una dedicata ad Haley, che parla di fare l'amore sotto la luna. Claire e Phill, che prima di ascoltare la canzone si stavano convincendo a mandare la figlia al concerto, ritorneranno quindi alla loro posizione iniziale.\nLa pace ritrovata.\nTrama.\nLuke e Manny litigano a scuola poich\u00e9 il primo non vuole farsi chiamare \"nipote\" dal secondo; i rispettivi genitori vengono convocati davanti al preside, il signor Balaban, cosa che d\u00e0 luogo a un momento di tensione tra Claire e Gloria. La cena di famiglia programmata a casa di Jay \u00e8 quindi l'occasione per riappacificarsi non solo per Luke e Manny, ma anche per le rispettive madri. Gloria, infatti, non si sente ancora pienamente accolta dalla famiglia di Jay, mentre Claire ha ancora qualche difficolt\u00e0 a fidarsi completamente di lei e accettare che il padre abbia sposato una donna molto pi\u00f9 giovane di lui. Le due alla fine, grazie anche all'intermediazione di Phil, riusciranno a riconciliarsi. Nel frattempo, la stessa cena \u00e8 l'occasione per Cam di dimostrarsi grande appassionato di football, una delle poche cose che condivide con il suocero; mentre Mitchell, che prova a condividere la passione del compagno, ha difficolt\u00e0 a farsi coinvolgere da tale sport.\nUn pap\u00e0 \u00e8 poco e due sono troppi.\nTrama.\n\u00c8 il primo giorno di scuola. Phil pensa che sia un momento difficile per le casalinghe vedere i figli lasciare la loro casa e quindi rimanere sole per mezza giornata, perci\u00f2 decide di passare la giornata con Claire, finendo per\u00f2 pi\u00f9 ad infastidirla che a farle buona compagnia. Haley, intanto, ha iniziato a frequentare un corso di scuola guida, in cui mostra evidenti difficolt\u00e0. Manny decide di condividere le sue origini colombiane con i nuovi compagni di classe, indossando un poncho. Jay riesce a convincerlo a toglierlo durante il tragitto verso la scuola, ma Gloria lo far\u00e0 tornare indietro con lei a riportaglielo per mostrargli il supporto della famiglia. Tuttavia, quando Manny spiega di aver intenzione anche di suonare una canzoncina con il flauto di Pan, anche Gloria si rende conto che potrebbe mettersi molto in imbarazzo e ordina al marito di romperglielo. Mitchell, invece, sbatte involontariamente la testa di Lily contro il muro; insieme a Cam correr\u00e0 quindi dalla pediatra di fiducia, la dottoressa Miura, per poi scoprire di essersi preoccupati troppo inutilmente.\nUn talento naturale.\nTrama.\nManny, usualmente non ben performante negli sport, si scopre molto abile nella scherma; domina un torneo locale, gratificando molto Jay, che si sente molto orgoglioso di lui. Quando \u00e8 il momento di giocare la finale sia Jay che Gloria si sentono per\u00f2 in colpa per averlo caricato troppo, poich\u00e9 all'ultimo minuto l'altra finalista si rivela una bambina orfana con problemi di salute. Ci\u00f2 tuttavia non canceller\u00e0 del tutto la gioia per aver vinto un trofeo davanti a tutta la famiglia. L'occasione fa riflettere Phil e Claire sulle abilit\u00e0 personali dei rispettivi figli, non sentendosi molto ottimisti riguardo al futuro di Luke. Mitchell invece fa riemergere vecchi rancori contro sua sorella: i due da piccoli facevano parte di una coppia di pattinaggio di figura, ma Claire aveva sciolto la squadra prima di un evento importante. I due fratelli si ritroveranno ad eseguire la performance mancata ventuno anni prima nel parcheggio della palestra dove Manny sta duellando per il trofeo.\nGrandi speranze.\nTrama.\nPhil e Claire festeggiano il loro anniversario. Mentre Phil le dona diversi regali, compreso un bracciale, Claire non riesce a fare di meglio che preparargli cinque biglietti per abbracci omaggio. Nel corso della giornata, per compensare, prova a organizzare una sorpresa, invitando presso la loro casa Izzy Lafontaine, quello che crede un cantante del gruppo musicale preferito da Phil. In realt\u00e0, Phil, non ha idea di chi sia. Intanto, Jay raduna presso casa sua tutti i nipoti per un pigiama party, serata al quale lui tiene molto ogni anno. Haley, invitata ad una festa vicino alla casa del nonno, prova ad andarci con Dylan, ma Jay riuscir\u00e0 a trattenere entrambi a casa sua. Nel frattempo, dopo aver lasciato Lily con Gloria, Mitchell e Cameron si concedono una serata in compagnia della loro eccentrica amica Sal.\nUna festa da ricordare.\nTrama.\nIl compleanno di Luke si avvicina e Phil e Claire decidono di organizzargli una festa speciale. Negli anni precedenti, infatti, Luke non aveva avuto modo di festeggiarlo molto poich\u00e9, celebrandosi nello stesso periodo del giorno del ringraziamento, finiva con il passare in secondo piano. Phil non teme di esagerare e organizza una feste con molte attivit\u00e0 d'intrattenimento, compresa una piccola mostra di animali esotici e una parete d'arrampicata. Il tutto finisce per\u00f2 con il diventare parte di una serie concatenata di eventi che porteranno Luke a rompersi un braccio. A dare il via alla serie di eventi \u00e8 Haley, che sentitasi minacciata dalla ragazza che cura gli animali esotici, che aveva iniziato a flirtare con Dylan, libera uno scorpione velenoso per distrarla, generando caos. La festa \u00e8 anche l'occasione per Cam di indossare i panni del clown Fizbo, riprendendo cos\u00ec uno degli hobby praticati da adolescente, mentre Manny riesce ad attirare l'attenzione di una ragazza che gli piace mostrandosi coraggioso, dopo aver fallito presentandosi come un bambino gentile e divertente.\nTradizioni e contraddizioni.\nTrama.\nIl Natale \u00e8 alle porte e i Dunphy video-chiamano i genitori di Phil per fargli auguri. Durante la conversazione, Claire nota i segni di una bruciatura sul divano e, pensando sia stata provocata da una sigaretta, va su tutte le furie. Phil, quando nessuno dei tre figli vuole prendersi la colpa, annuncia di voler cancellare il Natale, togliendo tutte le decorazioni finch\u00e9 il colpevole non confesser\u00e0. Dopo che le due sorelle provano a scaricare la colpa su Luke, Alex confessa, ma alla fine si scoprir\u00e0 che anche lei era innocente e la bruciatura era stata causata da una decorazione appesa sull'albero di Natale che concentrava i raggi del sole su un punto del divano. Mitchell e Cameron, nel frattempo, portano Lily ad un centro commerciale per farle fare la sua prima foto con Babbo Natale. Tuttavia quando arriva il suo turno, poich\u00e9 l'uomo vestito da Babbo Natale non ha un aspetto che lo ricorda, daranno vita ad una lamentela che far\u00e0 licenziare il dipendente, Scott. Per farsi perdonare, Mitchell e Cameron lo ospiteranno nella loro casa, passando con lui la vigilia di Natale, mentre Cameron viene infastidito da un coro natalizio che lui stesso aveva fondato ma dal quale era stato cacciato l'anno precedente. A casa di Jay invece, Manny vuole festeggiare unendo alle tradizioni statunitensi anche quelle colombiane. Jay non \u00e8 entusiasta dell'idea, ma quando si rende conto che la cosa pi\u00f9 importante non \u00e8 rivivere le tradizioni celebrate con i suoi primi due figli, ma di viverne di nuove con la sua nuova famiglia, si lascia coinvolgere in alcune usanze tipiche della Colombia, come l'effettuare scherzi o lanciare fuochi d'artificio la sera di Natale.\nPhil si toglie un sassolino.\nTrama.\nA causa di un calcolo renale Phil \u00e8 costretto a recarsi in ospedale. Dopo che fa chiamare il numero d'emergenza, Claire si veste pi\u00f9 elegante per fare buona impressione sui vigili del fuoco che nel quartiere di loro residenza rispondono a tutte le chiamate di emergenza e hanno la fama di essere sexy. Nonostante sia dolorante, Phil si accorge di ci\u00f2, e dopo essersi sottoposto ad un'operazione ha in programma di usare la cosa a proprio vantaggio. Tuttavia, quando Claire viene a sapere che durante il ricovero ha trovato il tempo di intrattenere delle ragazze attraenti, vede immediatamente svanire i benefici che stava gi\u00e0 pregustando. Manny riceve la visita del suo padre naturale, Javier, che finalmente riesce a destare una buona impressione su Jay. Quest'ultimo rimarr\u00e0 infatti affascinato dal suo stile di vita che tanto detestava. Mitchell e Cameron provano a gestire i pianti notturni di Lily, ma hanno teorie diverse al riguardo: mentre Mitchell vuole lasciare la bambina a piangere finch\u00e9 non si calma da sola, per Cam ci\u00f2 equivale a una tortura.\nEquivoci pericolosi.\nTrama.\nPhil riceve via posta elettronica una foto erotica ma, nonostante pensa di averla cancellata, Claire la scopre. Tuttavia la moglie pensa che sia stato Luke a cercarla e Phil lascia che la colpa ricada su di lui, offrendosi di gestire la cosa per evitare di turbare il bambino. Alla fine per\u00f2 la verit\u00e0 verr\u00e0 a galla. Gloria si arrabbia con Jay per aver portato a casa da un casin\u00f2 di Las Vegas una statua che vuole rappresentare una sorta di cane maggiordomo; nonostante Jay ci sia legato sar\u00e0 costretto a liberarsene. Nel frattempo Cameron si lascia coinvolgere ancora una volta in vicende personali altrui, finendo per ospitare a casa sua il matrimonio del giardiniere, provocando l'irritazione di Mitchell.\nCambiare si pu\u00f2?\nTrama.\nClaire non \u00e8 molto portata per la tecnologia. Quando Phil, dopo aver installato un nuovo impianto home theater, acquista un nuovo telecomando universale, lei non riesce proprio a capirne il funzionamento, finendo per distruggerlo per la frustrazione; inoltre pensa che il marito si diverta ad installare apparecchi complicati per farla sembrare stupida. Cos\u00ec, per dimostrarle che \u00e8 lei il problema e non gli oggetti troppo cervellotici, Phil insegna ad utilizzare lo stesso telecomando ad Haley, considerata la figlia meno intelligente in campo tecnologico. Jay, incontrando Cameron per strada, lo presenta ai suoi amici come un amico del figlio. Mitchell, per vendicarsi, fa credere al padre che il suo amico di lunga data Shorty sia omosessuale. Intanto, Manny organizza un incontro con quella che crede una coetanea conosciuta su internet, ma in realt\u00e0 si riveler\u00e0 un'adulta ingannata dal suo solito atteggiamento maturo. Gloria aiuter\u00e0 la donna imbarazzata a riconquistare un po' d'autostima.\nToccata e fuga.\nTrama.\nClaire si incontra con una vecchia amica con cui lavorava, Valerie, prima che abbandonasse una promettente carriera da manager dopo essere rimasta incinta di Haley e aver sposato Phil. Claire \u00e8 determinata a mostrarle di non essere pentita di aver scelto di dedicarsi alla famiglia e di avere una famiglia felice, ma quando la invita a casa marito e figli non mostrano il meglio di loro stessi. Nel frattempo Haley litiga con Dylan, ma i due si ricongiungeranno presto, prima di litigare nuovamente. Intanto, Jay accetta di giocare a squash con Cam, ma vivr\u00e0 una situazione per lui imbarazzante nello spogliatoio. Gloria richiede l'assistenza legale di Mitchell dopo un incidente stradale in cui lei sostiene di non avere colpe, pur essendo in realt\u00e0 dalla parte del torto.\nGiochi pericolosi.\nTrama.\n\u00c8 il giorno di San Valentino e ogni coppia \u00e8 pronta a celebrarlo in modi diversi. Phil e Claire si preparano per uno scambio di biglietti d'auguri seguito da una cena romantica, abitudine ormai consolidata negli anni, ma quando Dylan regala ad Haley un dipinto che riproduce una loro foto, Phil decide di optare per qualcosa di differente dal solito. Entrambi decidono di passare una notte di passione in hotel, dopo aver lasciato i bambini da amici, rendendo le cose pi\u00f9 piccanti con una sorta di gioco di ruolo in cui indossano i panni di due personaggi inventati, Clive e Juliana. Purtroppo per loro per\u00f2 la serata sembra andare male quando il soprabito di Claire rimane incastrato sulle scale mobili, mentre sotto non sta indossando nient'altro. Jay regala degli orecchini a Gloria, per poi portarla allo spettacolo del comico David Brenner; Gloria lo apprezzer\u00e0 fino a quando l'attore non trasforma Jay nell'oggetto di molte sue battute. Mitchell \u00e8 impegnato quasi tutto il giorno in tribunale, da cui non ne esce soddisfatto in quanto \u00e8 costretto a patteggiare senza avere quindi l'occasione di pronunciare la sua arringa finale che aveva preparato da molto tempo. Trover\u00e0 comunque modo di pronunciarla in pubblico nel tentativo di aiutare Manny con Cam a conquistare una coetanea.\nPaure e fobie.\nTrama.\nPhil e Luke, dopo aver fantasticato per giorni su quello che potesse esserci nelle fondamenta della casa, decidono di andare ad esplorarle. Tale voglia era venuta dopo che il tecnico della tv via cavo che si era calato sotto l'abitazione aveva fatto un commento su un'imprecisata collezione. Phil tuttavia si dimostra pauroso, e quando c'\u00e8 da passare da uno stretto cunicolo fa di tutto per evitare di andare oltre. Quando Luke prende l'iniziativa, anche Phil \u00e8 per\u00f2 costretto ad entrarci; i due fuggiranno dopo aver visto degli scheletri, che poi si riveleranno decorazioni di Halloween appartenute ai vecchi proprietari della casa. Per Haley \u00e8 invece arrivato il momento di prendere la patente di guida; dopo aver fallito due volte l'esame finale, carica di tensione lo affronta una terza volta riuscendo alla fine ad avere successo. Nel frattempo, Mitchell e Cameron ospitano per un brunch la pediatra di Lily, la quale pronuncia la sua prima parola, \"mamma\", facendo andare nel panico i genitori adottivi. Quando Manny cerca di trovare una scusa per non andare con gli amici ad un parco divertimenti, Gloria riesce a fargli affrontare la sua paura verso le montagne russe.\nQuattro impronte e un funerale.\nTrama.\nPhil decide di incontrare la sua ex ragazza Denise, con cui si era rimesso in contatto attraverso Facebook. Claire inizialmente si mostra gelosa, pensando a maliziose intenzioni di Denise, cos\u00ec Phil, per dimostrarle di avere torto, la invita a casa loro. Quando Claire la incontra si ricrede, ma alla fine risulter\u00e0 che la sua prima impressione era stata esatta. Nel frattempo Alex si diverte a far credere al fratello che Denise sia la sua madre naturale e che quindi sia stato adottato. Jay decide di regalare un quadro con una frase d'ispirazione a Manny, ma mentre lo appende finisce per uccidere la sua tartaruga. Jay prova ad incolpare un procione, ma alla fine confesser\u00e0 la sua colpa. Mitchell, sentendosi sempre pi\u00f9 oppresso dal lavoro, che gli ha gi\u00e0 fatto perdere momenti importanti della crescita di Lily, decide di licenziarsi.\nVan Gogh a sorpresa.\nTrama.\nPhil e Claire devono aiutare Luke e Haley a portare a termine dei progetti per la scuola. Haley deve preparare dei tortini; la ragazza riesce a fare in modo che faccia tutto la madre; ma quando Claire capisce il gioco della figlia decide di costringerla a farseli da sola. Luke, invece, che secondo la sorella Alex soffre di ADHD, deve preparare un cartellone su Van Gogh; nonostante solo Phil abbia fiducia in lui, alla fine riuscir\u00e0 a sorprendere tutti. Cameron passa una serata con Gloria, cercando di ripianare alcuni momenti imbarazzanti che aveva avuto nei mesi precedenti insiemi a lei. Mitchell invece va con Jay ad osservare uno sciame meteorico, una delle poche attivit\u00e0 che occasionalmente effettua con il padre. In tale occasione ci sar\u00e0 anche Manny, che per mostrarsi un buon \"fratello\" segue il consiglio del patrigno nell'offendere Mitchell con battute scherzose.\nUn compleanno movimentato.\nTrama.\nPhil festeggia il compleanno lo stesso giorno del lancio dell'iPad; appassionato di tecnologia vuole assolutamente regalarselo. Per non fargli passare la giornata in coda davanti a un negozio, Claire si offre di comprarglielo; tuttavia, nonostante si alzi prima del solito quella mattina, finisce con il riaddormentarsi, non riuscendo nella sua missione visto che l'iPad viene esaurito in poche ore. Per Phil, molto deluso, si prospetta quindi un compleanno triste, ma Luke riuscir\u00e0 a suo modo a procurarglielo prima della fine della giornata. Jay pensa di essere un buon giocatore di scacchi, ma in realt\u00e0 scopre presto che Manny e Gloria fino a quel momento lo avevano lasciato vincere. Mitchell e Cameron ascoltano le voci dei vicini dopo aver impostato involontariamente il baby monitor sulla stessa frequenza di quello usato da loro. La prima volta finiscono con il credere che qualcuno sia entrato nella loro casa, occasione in cui Mitchell si accorge che potrebbe avere qualche difficolt\u00e0 in un'eventuale autodifesa; in seguito Cameron continuer\u00e0 ad ascoltare le conversazioni di una coppia che vive nella stessa zona per poi intervenire direttamente nella loro relazione quando si accorge che potrebbe andare in crisi per un malinteso.\nLa rivincita di Phil.\nTrama.\nL'allenatore della squadra di basket di Luke e Manny viene considerato troppo duro dai rispettivi genitori. Quando Jay e Phil gli espongono qualche critica, lui si fa da parte e abbandona la squadra. Phil, che ha gi\u00e0 avuto esperienze da allenatore di basket in passato, \u00e8 pronto a prendere il suo posto, ma Jay lo scavalca e prende il comando. Tuttavia alla fine Jay dovr\u00e0 ammettere che ci sono cose che Phil riesce a fare meglio di lui. Manny chiede per la prima volta a sua madre di non assistere alla sua partita per evitare che venga messo in imbarazzo dalle sue attenzioni eccessive nei suoi confronti; allo stesso tempo anche Alex chiede a Claire di non mostrarsi con le quando \u00e8 in compagnia delle sue amiche. Le due ripiegheranno quindi su Lily per sfogare i loro sentimenti materni. Nel frattempo Mitchell, non a proprio agio nel ruolo di padre casalingo, accetta di andare ad un colloquio di lavoro. Intanto Cam aveva iniziato a lavorare presso un negozio di bigliettini di auguri, ma anche lui non vede l'ora di ritornare a dedicarsi a tempo pieno ad accudire la figlia. Quindi, Mitchell accetter\u00e0 di iniziare a lavorare per Charlie Bingham.\nIn viaggio con Scout.\nTrama.\nIl padre di Phil, Frank, va a visitare il figlio e i nipoti. Pur presentandosi come al solito con il suo atteggiamento spontaneo e giocoso, secondo Claire nasconde un qualche problema. Frank, arrivato in camper, dona il suo cane Scout, che non pu\u00f2 pi\u00f9 vivere con lui e la moglie in quanto quest'ultima ha sviluppato un'allergia. Tuttavia Frank ci \u00e8 molto affezionato e alla fine se lo riporter\u00e0 con s\u00e9 nel viaggio di ritorno. Intanto, Cam si propone di sostituire il batterista del gruppo di Dylan, che ha dovuto trasferirsi poco prima di un'esibizione. Cam si dimostrer\u00e0 un batterista molto abile, anche se si lascer\u00e0 trasportare un po' troppo dalla passione. Jay, decide invece di far saltare la scuola a Manny per portarlo al cinema, dove viene proiettato un film nel cui cast vi \u00e8 un ex compagno di scuola di Mitchell. Il film \u00e8 per\u00f2 di genere horror e finir\u00e0 per impressionare molto Manny.\nIl compleanno di Jay.\nTrama.\nPer il 63\u00ba compleanno di Jay Gloria organizza una vacanza alle Hawaii; Jay crede sia solo per loro due ma Gloria gli fa la non gradita sorpresa di invitare anche tutto il resto della famiglia. Arrivati in aeroporto, Mitchell si accorge di aver dimenticato il portafoglio, quindi Phil lo riaccompagna a casa a prenderlo. Per evitare di far perdere l'aereo entrambi \u00e8 costretto ad ignorare un sms che lo informava di un'irruzione presso la sua abitazione. In realt\u00e0 si trattava di Dylan, che, avendo passato la notte con Haley di nascosto, \u00e8 finito per rimanere bloccato nell'abitazione non riuscendo ad andarsene prima che la famiglia Dunphy se ne andasse attivando l'antifurto. Mentre Claire si fa prendere sempre pi\u00f9 dalla paura di prendere l'aereo, Manny viene scambiato per un omonimo presente nella \"no fly list\" e Haley viene attratta da un ragazzo che credeva erroneamente pi\u00f9 grande di lei.\nLuna di miele alle Hawaii.\nTrama.\nArrivati a Maui, Phil vuole trasformare il viaggio in una luna di miele, che era mancata quando aveva sposato Claire, trattandosi di un matrimonio improvvisato. Anche se Claire \u00e8 determinata a non perdere di vista i bambini, Phil riuscir\u00e0 comunque a ritagliare qualche momento romantico, organizzando anche una cerimonia per rinnovare voti matrimoniali. Jay ha intenzione di passare le vacanze all'insegna dell'ozio e dell'assoluto riposo, ma quando il fratello lo chiama per fargli auguri e gli ricorda che il padre \u00e8 morto proprio a 63 anni, decide di stare pi\u00f9 attento a ci\u00f2 che mangia ed inizia a fare pi\u00f9 attivit\u00e0 fisica, finendo per\u00f2 per esagerare e avere problemi alla schiena. A Haley viene concesso di passare del tempo con amici appena conosciuti, ma finisce per andare incontro alla sua prima ubriacatura. Mitchell ha in programma di effettuare molte attivit\u00e0 per immergersi nella cultura locale, ma Cam gli far\u00e0 riscoprire il piacere del concedersi un po' di relax.\nRitratto di famiglia.\nTrama.\nClaire organizza una foto ritratto con tutta la famiglia. Secondo l'idea di Claire tutti vestiti di bianco dovrebbero posizionarsi in fila sulle scale della sua abitazione, ma la sua attenzione ossessiva per i dettagli, nel caso specifico un gradino danneggiato, la costringe a spostare la messa in posa presso la casa di Jay. Anche qui per\u00f2 le cose non andranno secondo piani, ma lo scatto della foto si trasformer\u00e0 comunque in un momento divertente e memorabile. Nel frattempo Phil, Gloria, Alex e Manny vanno a vedere una partita dei Los Angeles Lakers. Durante l'intervallo Gloria e Phil vengono inquadrati dalla kiss cam e Gloria bacia Phil. Jay aiuta Luke per un compito scolastico, raccontandogli cosa faceva da giovane negli anni '60. Per rendere il racconto interessante, decide di inventarsi alcuni particolari, specie su persone importanti che avrebbe incontrato. Cam \u00e8 impegnato a cantare in una cerimonia, dove intona l\"'Ave Maria\" di Schubert, mentre Mitchell, solo in casa, \u00e8 costretto ad affrontare un piccione dal quale \u00e8 completamente terrorizzato."}
{"id": "2718858", "revid": "729019", "url": "https://it.wikipedia.org/wiki?curid=2718858", "title": "US Open 2007 - Doppio misto", "text": "Viktoryja Azaranka e Maks Mirny hanno battuto in finale Meghann Shaughnessy e Leander Paes 6-4, 7-6(6)."}
{"id": "2718864", "revid": "1305772", "url": "https://it.wikipedia.org/wiki?curid=2718864", "title": "Edward Adams", "text": ""}
{"id": "2718866", "revid": "6923", "url": "https://it.wikipedia.org/wiki?curid=2718866", "title": "Carambola libera", "text": ""}
{"id": "2718868", "revid": "119227165", "url": "https://it.wikipedia.org/wiki?curid=2718868", "title": "Energia di grande unificazione", "text": "L'energia di grande unificazione formula_1 o la scala GUT \u00e8 il livello di energia al di sopra del quale, se raggiunto, la forza elettromagnetica, la forza debole e la forza forte diventano indistinguibili fra di loro. La forza elettromagnetica e la forza debole diventano indistinguibili a energie pi\u00f9 basse, formando la forza elettrodebole, mentre alcuni studiosi ritengono che la forza gravitazionale richiede energie pi\u00f9 grandi per essere unificate alla altre tre. Di preciso la Teoria della grande unificazione (GUT) pu\u00f2 predire l'energia della grande unificazione, ma spesso con grande incertezza (dovuta alla scelta del gruppo di gauge, del contenuto di Higgs, del contenuto di materia e per altri ancora parametri liberi della teoria). Inoltre, al momento non si \u00e8 raggiunto un accordo rispetto ad un'unica energia di grande unificazione.\nSecondo Stephen Hawking in \"A Brief History of Time\", il valore dell'energia di grande unificazione non \u00e8 molto ben conosciuto, ma con molta probabilit\u00e0 dovrebbe trovarsi intorno alle migliaia di milioni di milioni (1015) GeV. Il pi\u00f9 potente acceleratore di particelle che sia mai stato costruito pu\u00f2 raggiungere energie dell'ordine di poche migliaia di GeV. La scala 1015 GeV \u00e8 di pochi ordini di grandezza inferiore la scala di Planck, limite in cui anche gli effetti gravitazionali diventano dominanti."}
{"id": "2718869", "revid": "1602064", "url": "https://it.wikipedia.org/wiki?curid=2718869", "title": "Riserva naturale di Suklaphanta", "text": "La riserva naturale di Suklaphanta \u00e8 un'area naturale protetta del Nepal istituita nel 1976 che si trova nella regione dell'Estremo Occidente. Il parco ha una superficie di 305\u00a0km\u00b2 ed \u00e8 circondato da un'area cuscinetto costituita nel 2004 di 243,5\u00a0km\u00b2.\nStoria.\nLa riserva \u00e8 stata una zona di caccia per molti anni ed \u00e8 stata nominata riserva reale di caccia nel 1969. Nel 1976 \u00e8 stata dichiarata Royal Suklaphanta Wildlife Reserve. La superficie iniziale era di 155\u00a0km\u00b2, estesi successivamente agli attuali 305\u00a0km\u00b2.\nTerritorio.\nLa riserva si trova nella parte sud-occidentale del paese al confine con lo stato indiano dell'Uttar Pradesh. L'area della riserva \u00e8 delimitata a sud e ad ovest dal fiume Mahakali (detto anche Sarda), a est dal fiume Chaudhar e a nord da una cintura di foreste e coltivazioni che si estendono a sud della strada nazionale H01 (Mahendra Highway).\nIl territorio ha una elevazione che va dai circa 175 m. della pianura del Terai ai circa 1.400 m delle colline del Siwalik.\nLe citt\u00e0 pi\u00f9 vicine sono Mahendranagar (circa 8\u00a0km a ovest) e Dhangadhi (circa 50\u00a0km a est)"}
{"id": "2718870", "revid": "1442080", "url": "https://it.wikipedia.org/wiki?curid=2718870", "title": "Open di Francia 2007 - Singolare femminile", "text": "Justine Henin ha battuto in finale Ana Ivanovi\u0107 6-1, 6-2."}
{"id": "2718873", "revid": "1305772", "url": "https://it.wikipedia.org/wiki?curid=2718873", "title": "Potosi", "text": ""}
{"id": "2718874", "revid": "182193", "url": "https://it.wikipedia.org/wiki?curid=2718874", "title": "Stemma del Dakota del Nord", "text": "Lo stemma del Dakota del Nord (ufficialmente in inglese Great Seal of the State of North Dakota, ossia \"Gran Sigillo dello Stato del Dakota del Nord\") \u00e8 in uso fin dalla nascita dello Stato, avvenuta nel 1889. Talvolta i colori all'interno possono differire a seconda della provenienza dell'immagine.\nDescrizione.\nAl centro dello stemma appare un albero, il cui tronco \u00e8 circondato da tre fasci di grano; a destra della pianta si trovano un aratro, un'incudine e un martello; a sinistra invece si trova un arco attraversato da tre frecce, e un nativo americano sul dorso di un cavallo mentre insegue un bisonte in direzione del tramonto; il fogliame della pianta \u00e8 sovrastato da un semicerchio di quarantadue stelle, circondate dal motto \"LIBERTY AND UNION NOW AND FOREVER, ONE AND INSEPARABLE\" (\"Libert\u00e0 e unione ora e per sempre, uno e inseparabile\"), frase proveniente dal racconto di Daniel Webster \"Reply to Hayne\". Sul bordo pi\u00f9 esterno appaiono le scritte \"GREAT SEAL\" (\"Gran Sigillo\") in cima, mentre \"STATE OF NORTH DAKOTA\" (\"Stato del Dakota del Nord\") sul fondo; fra di esse appare la data del 1\u00ba ottobre 1889, giorno in cui lo Stato \u00e8 entrato ufficialmente a far parte degli Stati Uniti d'America."}
{"id": "2718876", "revid": "28732293", "url": "https://it.wikipedia.org/wiki?curid=2718876", "title": "RoccoBarocco", "text": ""}
{"id": "2718882", "revid": "6923", "url": "https://it.wikipedia.org/wiki?curid=2718882", "title": "Fillite", "text": ""}
{"id": "2718886", "revid": "78458581", "url": "https://it.wikipedia.org/wiki?curid=2718886", "title": "Aiuto ergogenico", "text": "Viene definito aiuto ergogenico ogni fattore esterno in grado di determinare un miglioramento delle performance fisiche. Questi fattori includono aiuti meccanici (come i tessuti ergogenici), aiuti farmacologici, aiuti fisiologici, aiuti nutrizionali e aiuti psicologici.\nGli aiuti ergogenici possono influenzare direttamente la capacit\u00e0 fisiologica del corpo umano migliorando le performance, rimuovendo impedimenti fisiologici che impattano sulla prestazione e/o aumentando la velocit\u00e0 di recupero dopo l'allenamento o la competizione.\nAlcuni esempi sono gli steroidi, gli anabolizzanti, la caffeina, i tessuti ergogenici, la Beta-Alanina."}
{"id": "2718891", "revid": "2184761", "url": "https://it.wikipedia.org/wiki?curid=2718891", "title": "Rai 5", "text": "Rai 5 \u00e8 un canale televisivo semigeneralista italiano, edito dalla Rai e gestito dalla struttura Rai Cultura.\nSi occupa di cultura con una particolare attenzione al mondo dell'arte, proponendo documentari, reportage e intrattenimento (musica, danza e teatro). \u00c8 disponibile nelle zone coperte dal multiplex RAI Mux B.\nDal 2017 il direttore di Rai 5 \u00e8 Piero Corsini.\nStoria.\nGli inizi: alla ricerca di un'identit\u00e0.\nNei primi mesi del 2009, dopo la nascita di Rai 4, la Rai inizia a costituire il suo quinto canale generalista. Si continua a vociferare sui vari target che assumer\u00e0 Rai 5; il direttore di Rai 4 Carlo Freccero annuncia che se lui diventer\u00e0 direttore del nuovo canale lo impronter\u00e0 verso lo stesso target di Rai Storia. Successivamente si discute per improntare il canale verso i programmi di intrattenimento e comicit\u00e0 che hanno fatto la storia della Rai in modo da affiancare la programmazione del canale satellitare RaiSat Extra; poi si discute per poter improntare il target del canale verso il cinema sostituendo RaiSat Cinema.\nVerso la met\u00e0 del 2010, alla vigilia del rinnovamento dell'offerta, la Rai annuncia che il target del canale sar\u00e0 improntato verso la cultura. Dopo la nascita della direzione del canale, avvenuta il 27 aprile 2010, la Lega Nord inizia a richiederne la direzione, a volerne stabilire il centro di produzione a Milano e a volerlo rendere il canale dell'Expo 2015. Successivamente il presidente della Rai, Paolo Garimberti, dichiara che Rai 5 sar\u00e0 s\u00ec il canale dell'Expo 2015, ma che non diventer\u00e0 il canale del Nord.\nPrima del lancio del canale, sulle reti generaliste della Rai va in onda uno spot che sottolinea la nuova visione del mondo con il nuovo canale Rai 5. \nLe direzioni D'Alessandro e Ferrario.\nIl canale nasce quindi il 26 novembre 2010 in concomitanza dello switch off in Lombardia, dalle ceneri di Rai Extra. Alla nascita del canale il logo di Rai 5 si alterna a quello di Rai Extra in modo da evidenziare la transizione. Il primo programma in onda sul nuovo canale \u00e8 \"Africa Benedetta\", con Benedetta Mazzini.\nIl 7 dicembre 2010 va in onda in diretta la prima del Teatro alla Scala con l'opera di Richard Wagner \"La valchiria\". Nel 2011 l'esperienza viene replicata con la trasmissione in diretta del \"Don Giovanni\" di Mozart che ottiene uno dei migliori risultati di audience della rete.\nIl 10 maggio 2011 va in onda la semifinale dell'Eurovision Song Contest 2011, manifestazione canora in cui l'Italia ha avuto diritto di voto, con commento di Raffaella Carr\u00e0. Questa parte della manifestazione andr\u00e0 in onda sempre su Rai 5 anche nel 2012 e 2013, commentata da Federica Gentile di Radio 2. La semifinale del 2013 raggiunge un'audience ragguardevole: 150.000 spettatori.\nIl 23 agosto 2011 il canale vede il ritorno del \"Late Show with David Letterman\" (chiamato anche \"David Letterman Show\"), precedentemente trasmesso su Sky Uno e su RaiSat Extra, che andr\u00e0 in onda fino al suo termine.\nSu Rai 5 vanno in onda anche alcuni brevi notiziari realizzati dalla redazione di Rai News.\nIl 16 agosto 2013 trasmette per la prima volta il Palio di Siena.\nIl 19 settembre 2013 il consiglio d'amministrazione della Rai, in seguito al trasferimento di Ferrario alla sede ligure della Rai, nomina alla direzione di Rai 5 per la seconda volta Pasquale D'Alessandro, che aveva lasciato l'incarico due anni prima per dirigere Rai 2. Dopo due mesi e mezzo, D'Alessandro presenter\u00e0 il nuovo palinsesto del canale improntandolo, per volere della dirigenza Rai, verso la cultura ed il teatro, specialmente nella programmazione della prima serata che si apre ogni sera alle 20:45 con una puntata di \"Passepartout\".\nIl 20 gennaio 2014 il gruppo di \"Fuori orario\" realizza il contenitore \"Scaramouche scaramouche\" dedicato al cinema d'autore, con la proposta di cortometraggi, documentari, rushes e materiali di repertorio.\nDal 12 giugno 2014 il canale entra a far parte di Rai Cultura, precedentemente nota come Rai Educational, diretta da Silvia Calandrelli, aggiungendosi a Rai Storia e Rai Scuola.\nDal 19 settembre 2016 trasmette anche in alta definizione sulla piattaforma satellitare Tiv\u00f9sat. Con il cambio di emissione avvenuto nello stesso periodo, il canale ha cominciato a trasmettere i programmi storici d'arte e culturali su aspect ratio 4:3 in 16:9 pillarbox, assieme agli altri canali Rai.\nIl 10 aprile 2017 Rai 5 cambia logo, grafiche e colori, passando dall'arancione al verde oliva.\nIl 22 novembre 2017 viene nominato nuovo direttore del canale Piero Corsini.\nDal 20 ottobre 2021 la versione in definizione standard sul digitale terrestre passa alla codifica MPEG-4 rimanendo visibile solo su dispositivi HD.\nIl 14 dicembre 2021, in seguito ad una riorganizzazione delle frequenze, viene eliminata la versione SD da Tiv\u00f9sat, rimanendo disponibile solo in HD.\nPalinsesto.\nI programmi si rivolgono a un pubblico attento ed esigente e riguardano vari aspetti della cultura: arte, spettacolo, viaggi, musica e danza, moda e costume, lirica e teatro, design e nuove tecnologie, documentari e film d'autore.\nAscolti.\nLa trasmissione in diretta de \"La traviata\", il 7 dicembre 2013, ottiene una media del 3,26% pari a 650.000 spettatori e segna il record di ascolto della rete.\nShare mensile Rai 5.\nDati Auditel relativi al giorno medio mensile sul target individui 4+."}
{"id": "2718892", "revid": "1305772", "url": "https://it.wikipedia.org/wiki?curid=2718892", "title": "Providencia", "text": "Il termine Providencia (\"Provvidenza\" in spagnolo) pu\u00f2 riferirsi a:"}
{"id": "2718894", "revid": "193285", "url": "https://it.wikipedia.org/wiki?curid=2718894", "title": "St. Sigmund im Sellrain", "text": ""}
{"id": "2718897", "revid": "132266", "url": "https://it.wikipedia.org/wiki?curid=2718897", "title": "Ruolo Normale", "text": ""}
{"id": "2718898", "revid": "74801", "url": "https://it.wikipedia.org/wiki?curid=2718898", "title": "Brandeis University", "text": "La Brandeis University \u00e8 un'universit\u00e0 privata degli Stati Uniti, con sede a Waltham, nel Massachusetts, circa a ovest di Boston.\nFu fondata nel 1948 e prende il nome di Louis Brandeis, il primo giudice ebraico ad entrare a far parte della Corte Suprema degli Stati Uniti. . Vi insegno' Michael C. Astour\nL'universit\u00e0 comprende i seguenti College:\nPur essendo pi\u00f9 piccola di molte altre universit\u00e0 americane, la Brandeis University \u00e8 oggigiorno tra le pi\u00f9 quotate degli Stati Uniti, e i suoi centri di ricerca tra i pi\u00f9 rinomati.\nLa \"Heller School for Social Policy and Management\", fondata nel 1959, ."}
{"id": "2718899", "revid": "1425424", "url": "https://it.wikipedia.org/wiki?curid=2718899", "title": "John Hoeven", "text": "Carriera.\nHa iniziato la propria carriera politica quale Governatore del Dakota del Nord, incarico che mantiene dal 15 dicembre 2000 al 7 dicembre 2010, rendendosi uno dei governatori in carica per pi\u00f9 tempo nella storia degli Stati Uniti.\nPrima di essere un politico, Hoeven ha svolto l'incarico di presidente dell'unica banca statalizzata della nazione, la Bank of North Dakota (BND), dal 1993 al 2000. Secondo i sondaggi Hoeven era uno fra i governatori che godeva di maggior popolarit\u00e0 tra i propri elettori.\nNel 2011 vinse le elezioni per il Senato, strappando il seggio ai democratici."}
{"id": "2718901", "revid": "132266", "url": "https://it.wikipedia.org/wiki?curid=2718901", "title": "Ruolo Speciale", "text": ""}
{"id": "2718924", "revid": "1711424", "url": "https://it.wikipedia.org/wiki?curid=2718924", "title": "Ettringite (calcestruzzo)", "text": "L'ettringite o sale di Candlot, (o pi\u00f9 raramente \"bacillo del cemento\") da un punto di vista chimico \u00e8 un trisolfo-alluminato di calcio idrato: &lt;chem&gt;3CaO.Al2O3.3CaSO4.32H2O&lt;/chem&gt;.\nIn un calcestruzzo si pu\u00f2 formare ettringite per reazione tra l'alluminato tricalcico, che \u00e8 uno dei componenti principali del clinker di Portland, e i solfati di calcio.\nLa sua formazione pu\u00f2 avere effetti positivi o negativi sul grado di durabilit\u00e0 del calcestruzzo.\nNel primo caso si parla di ettringite primaria o non distruttiva (EEF da \"Early Ettringite Formation\"), ed \u00e8 provocata volontariamente, la seconda, invece, \u00e8 chiamata ettringite secondaria o distruttiva (DEF da \"Delayed Ettringite Formation\") e la sua formazione \u00e8 accidentale e non desiderata. \nEttringite Primaria.\nIl cemento Portland \u00e8 costituito essenzialmente da due componenti:\nIl solfato di calcio viene utilizzato come regolatore di presa, aggiunto in misura di circa il 4-6% nel mulino di macinazione del cemento.\nIn assenza di questo componente, il clinker, subito dopo la miscelazione con l'acqua farebbe una presa pressoch\u00e9 immediata, tale da non lasciare il tempo di gettare il calcestruzzo.\nLa presa rapida \u00e8 associata alle veloci reazioni di idratazione dell'alluminato tricalcico che si trasforma in alluminati idrati di calcio (&lt;chem&gt;CAH&lt;/chem&gt;).\nIn questo caso la funzione del gesso \u00e8 quella di reagire con l'alluminato tricalcico, in presenza di acqua, provocando la formazione di ettringite che precipita sulle particelle di &lt;chem&gt;C3A&lt;/chem&gt;, sotto forma di minutissimi cristalli aghiformi, formando una pellicola che avvolge la superficie dei granuli di celite che rallenta, ma non arresta, l'ulteriore idratazione e di conseguenza la formazione di &lt;chem&gt;CAH&lt;/chem&gt;.\nPertanto la funzione del gesso in questa fase \u00e8 quella di far avvenire la presa in tempi idonei a consentire la miscelazione degli ingredienti, il trasporto, il getto e la costipazione del calcestruzzo.\nL'aumento di volume a seguito della formazione dell'ettringite primaria in questo caso non \u00e8 pericolosa per il calcestruzzo poich\u00e9 si manifesta quando il conglomerato \u00e8 ancora in fase plastica, pertanto non si generano tensioni interne al materiale.\nEttringite Secondaria.\nIl solfato pu\u00f2 avere origine dall'ambiente esterno o essere gi\u00e0 presente all'interno del calcestruzzo, ad esempio, come impurit\u00e0 del cemento o a causa della presenza di inerti \"inquinati\" da gesso.\nIn questo caso in letteratura si parla di:\nEsaminiamo il caso dell'attacco solfatico esterno che \u00e8 tra l'altro il pi\u00f9 comune.\nI solfati in natura possono trovarsi:\nI pi\u00f9 comuni sono i solfati di sodio, potassio, calcio, magnesio e ammonio. Quando il calcestruzzo \u00e8 indurito, l'eventuale ingresso di solfati provenienti dall'ambiente esterno determina la formazione di ettringite. Infatti, lo ione solfato, diverso da quello di calcio, reagisce prima con la calce che si produce a seguito dell'idratazione del clinker di Portland, generando gesso, e successivamente quest'ultimo reagisce con gli alluminati idrati di calcio (&lt;chem&gt;CAH&lt;/chem&gt;) con formazione dell'ettringite secondaria:\nl'aumento di volume che si genera a seguito della formazione dell'entringite secondaria determina l'insorgere in seno alla matrice cementizia di tensioni di trazione, superiori alla resistenza a trazione del conglomerato, che provocano danni severi al calcestruzzo indurito sotto forma di fessurazioni, delaminazioni e distacchi.\nCome gi\u00e0 accennato in precedenza, questo tipo di degrado del conglomerato cementizio \u00e8 noto come attacco solfatico.\nNei terreni l'attacco solafatico diventa importante quando questi vengono solubilizzati dalle acque meteoriche, sotterranee, sorgive, ecc. che successivamente vengono in contatto con le opere in calcestruzzo armato, di norma fondazioni.\nRimedi.\nIl modo pi\u00f9 efficace per prevenire l'attacco solfatico (acque e terreni selenitosi) consiste nell'impedire la penetrazione dei solfati all'interno del calcestruzzo.\nAffinch\u00e9 ci\u00f2 avvenga, bisogna far s\u00ec che la matrice risulti impermeabile, cio\u00e8 che le eventuali porosit\u00e0 che si dovessero formare non siano fra loro intercomunicanti.\nA tal fine bisogna adottare nel mix design, un rapporto acqua/cemento il pi\u00f9 basso possibile (normalmente inferiore a 0,55) e procedere dopo il getto ad un'accurata vibrazione e ricorrere ad una idonea stagionatura umida. \nQuesti accorgimenti, che devono essere tanto pi\u00f9 spinti quanto maggiore \u00e8 la concentrazione del solfato proveniente dall'esterno, permettono di ottenere un calcestruzzo poco poroso e fessurato e pertanto pi\u00f9 impermeabile alla penetrazione dei solfati.\nUn secondo modo per rendere il calcestruzzo impermeabile \u00e8 quello di intervenire dall'esterno mediante l'utilizzo di protezioni superficiali impermeabili quali guaine, resine o pitture.\nQueste diventano necessarie quando bisogna proteggere strutture gi\u00e0 in esercizio dove l'attacco solfatico \u00e8 gi\u00e0 iniziato; hanno l'inconveniente dei maggiori costi e del rischio di distacco a causa ad esempio di sbalzi termici.\nAltro modo per prevenire l'attacco solfatico \u00e8 ridurre il tenore di idrossido di calcio e alluminato tricalcico (&lt;chem&gt;C3A&lt;/chem&gt;) da cui dipende la formazione dell'ettringite. \nNel primo caso sono consigliabili i cementi tipo III (cemento siderurgico) e tipo IV (cemento pozzolanico) che avendo una percentuale di clinker inferiore a quella del cemento tipo I (cemento Portland) durante l'idratazione producono una minore quantit\u00e0 di calce, anzi nel tipo IV nell'attivazione della pozzolana ne viene consumata anche una parte. \nTra i due tipi il pi\u00f9 idoneo \u00e8 il cemento siderurgico, perch\u00e9 pu\u00f2 essere prodotto anche ad alte percentuali di loppa (e di conseguenza basse percentuali di clinker), mentre quello pozzolanico necessita sempre di un quantitativo minimo di clinker che deve garantire il tenore di calce necessario all'attivazione della pozzolana. \nNel secondo caso si pu\u00f2 ricorrere ai cementi solfatoresistenti che presentano, rispetto al Portland normale, basse percentauli di celite che nei tipi III e IV, come abbiamo visto, garantiscono anche durante l'idratazione un minor tenore di idrossido di calcio.\nLe norme UNI EN 206-1:2006 e UNI 11104 nelle strutture soggette all'attacco solfatico, quali quelle con classe di esposizione XA1, XA2 o XA3, impongono l'utilizzo di cementi resistenti ai solfati.\nSecondo la UNI 8981-2, a seconda della classe di esposizione devono essere utilizzati i seguenti cementi resistenti ai solfati:\nPer attacchi pi\u00f9 severi di quelli previsti dalle suddette classi di esposizione si rende necessario utilizzare delle protezioni superficiali quali guaine, resine o pitture impermeabilizzanti.\nNel caso di basse temperature (0-10 \u00b0C), l'utilizzo cementi solfatoresistenti, cio\u00e8 cementi a basso o nullo tenore di alluminato tricalcico, potrebbe non garantire da solo la protezione dall'attacco solfatico, poich\u00e9 in queste condizioni termiche, il gesso reagisce anche con i silicati idrati di calcio creando un composto ancora pi\u00f9 dannoso dell'ettringite, la thaumasite.\n\u00c8 pertanto sempre consigliato adottare tutti quegli accorgimenti necessari a rendere il calcestruzzo impermeabile ai solfati."}
{"id": "2718925", "revid": "729019", "url": "https://it.wikipedia.org/wiki?curid=2718925", "title": "Springfield Mod. 1861", "text": "Lo Springfield Model 1861 \u00e8 un moschetto a canna rigata (\"rifled musket\") che adopera proiettili di tipo Mini\u00e8, in dotazione all'Esercito americano ed al Corpo dei Marines durante la Guerra di secessione. Comunemente ci si riferisce ad esso come \"Springfield\", dal momento che il suo originario luogo di produzione era a Springfield (Massachusetts). Esso fu di gran lunga il fucile pi\u00f9 usato dall'esercito unionista nel corso della Guerra civile americana, a causa della sua gittata, della sua precisione e della sua potenza ed affidabilit\u00e0.\nCaratteristiche.\nLa differenza pi\u00f9 notevole tra il Modello 1861 e il pi\u00f9 antico Modello 1855 fu (nel modello pi\u00f9 recente), l'eliminazione dell'innesco tipo Mainard. Questo consisteva in un nastro in carta o in rame sottile contenente le dosi di fulminato di mercurio distanziate tra di loro e disposto in modo tale che un meccanismo comandato dall'azionamento del cane lo facesse scorrere presentando di volta in volta una dose di innesco davanti al focone. Esso rappresentava un grande progresso rispetto ai vecchi meccanismi a pietra focaia, ma era comunque ancora di scarsa affidabilit\u00e0 e di alto costo. Nello Springfield modello 1861 si prefer\u00ec quindi l'adozione del meccanismo (detto \"cap and ball\") che prevedeva l'uso della capsula a percussione posta sul luminello. La produzione delle capsule era infatti meno costosa di quella dei nastri ed il loro funzionamento pi\u00f9 sicuro.\nIl modello 1861, la cui canna era lunga 40 pollici (101,6\u00a0cm.), sparava proiettili tipo Mini\u00e9 di calibro .58, ed il suo peso complessivo era di circa 9 libbre (circa 4\u00a0kg). La gittata utile si aggirava intorno ai 200-300 metri ed usava come innesco la capsula a percussione. Truppe addestrate erano in grado di sparare a una cadenza di tre colpi al minuto, ed il tiro poteva essere preciso fino a distanze di 500 metri, sebbene in guerra spesso la distanza di combattimento fosse assai minore. La tacca di mira consisteva in un meccanismo \"a foglia\" (cio\u00e8 a lamina metallica regolabile in altezza) a differenza di quella usata nell'Enfield mod. 1853, usato dall'Esercito confederato, in cui era presente un alzo rigido regolabile in altezza mediante un elemento scorrevole.\nA causa del continuo aumento della domanda di armi, per far fronte alle esigenze belliche l'armeria governativa di Springfield diede in appalto la costruzione dell'arma a venti fabbriche private. Tra queste la pi\u00f9 importante fu la Colt, che oper\u00f2 al modello varie piccole modifiche (per esempio alla canna ed al cane) tanto che si parla di \"modello 1861 Colt special\". Alcune di queste furono poi adottate anche per le armi fabbricate dalla stessa Springfield.\nLa baionetta dell'arma era del tipo con innesto a manicotto sulla canna e a sezione triangolare.\nStoria.\nIl modello 1861 fu di scarso uso durante i primi anni della guerra di secessione (molti reparti usavano infatti ancora il vecchio modello Springfield 1822 e 1842 a canna liscia, originariamente a pietra focaia ma convertiti per l'uso della capsula a percussione, in calibro .69). Tuttavia con il tempo queste vecchie armi furono sostituite tutte con il modello 1861 di cui vennero prodotti pi\u00f9 di 700.000 esemplari anche grazie all'aiuto fornito dalle fabbriche private, come gi\u00e0 detto.\nQuest'arma rappresent\u00f2 certo un passo in avanti nella realizzazione delle armi leggere americane e fu la prima ad essere prodotta in un cos\u00ec alto numero di esemplari. Alcuni storici per\u00f2 affermano che i vantaggi che il suo uso poteva comportare furono in parte vanificati dal fatto che spesso le reclute non erano adeguatamente istruite sul suo uso e che i vantaggi derivanti dall'accuratezza del tiro sulle lunghe distanze non poterono essere apprezzati poich\u00e9 le truppe erano addestrate piuttosto agli scontri a distanza ravvicinata con grande volume di fuoco. Il proiettile calibro .58, inoltre, poich\u00e9 per la sua pesantezza seguiva una traiettoria poco tesa, obbligava i soldati ad una accurata e continua taratura delle mire, cosa non sempre agevole sul campo di battaglia.\nIl modello Springfield 1861 fu sostituito dal modello Springfield 1863, che era una versione leggermente migliorata. \nDopo la guerra, con l'introduzione dei nuovi bossoli in ottone, numerosi Mod. 1861/1863 furono convertiti in fucili a retrocarica (Springfield mod.1865), montando una culatta incernierata, con apertura verso l'alto.\nUso odierno.\nLo Springfield modello 1861 \u00e8 assai popolare, oggi, tra gli appassionati di rievocazioni di battaglie della guerra civile americana. Poich\u00e9 per\u00f2 le armi originali dell'epoca sono rare e costose, essendo divenute ormai ricercati oggetti da collezione, si preferisce usare riproduzioni moderne fabbricate da Compagnie italiane specializzate in repliche di armi storiche, come Pedersoli, Armi Sport ed Euro Arms, di buona affidabilit\u00e0 e prezzo pi\u00f9 contenuto."}
{"id": "2718930", "revid": "857138", "url": "https://it.wikipedia.org/wiki?curid=2718930", "title": "Samaniego", "text": "Il toponimo Samaniego pu\u00f2 riferirsi a diverse localit\u00e0:"}
{"id": "2718931", "revid": "76963", "url": "https://it.wikipedia.org/wiki?curid=2718931", "title": "M\u012bna Tominaga", "text": "\u00c8 meglio conosciuta col nome d'arte . La sua carriera di seiy\u016b ha avuto inizio nel 1975.\nVita privata.\nIl 29 giugno 1990 Miina ha sposato il suo collega Kazuki Yao, dal quale ha poi divorziato. Nell'agosto 2001 ha invece sposato Sh\u014dichir\u014d Masumoto, dal quale ha avuto una figlia nel 2002."}
{"id": "2718932", "revid": "326822", "url": "https://it.wikipedia.org/wiki?curid=2718932", "title": "Yoshiko Masumoto", "text": ""}
{"id": "2718933", "revid": "1149807", "url": "https://it.wikipedia.org/wiki?curid=2718933", "title": "Restaurant Empire II", "text": "Restaurant Empire 2 \u00e8 il seguito del primo \"Restaurant Empire\".\nNel gioco \u00e8 possibile giocare anche con la prima campagna per apprenderne le basi, ma le espansioni sono state inserite solo nella seconda campagna e nella modalit\u00e0 gioco libero."}
{"id": "2718935", "revid": "326822", "url": "https://it.wikipedia.org/wiki?curid=2718935", "title": "Tominaga Miina", "text": ""}
{"id": "2718936", "revid": "326822", "url": "https://it.wikipedia.org/wiki?curid=2718936", "title": "Yoshiko Tominaga", "text": ""}
{"id": "2718937", "revid": "767487", "url": "https://it.wikipedia.org/wiki?curid=2718937", "title": "Pizzo Paradisino", "text": "Il Pizzo Paradisino (3.305\u00a0, detto anche \"Piz Paradisin\"), \u00e8 una montagna delle Alpi di Livigno nelle Alpi Retiche occidentali.\nDescrizione.\nSi trova lungo la linea di confine tra l'Italia e la Svizzera. Si pu\u00f2 salire sulla vetta partendo dal Rifugio Saoseo (1.987\u00a0m)."}
{"id": "2718938", "revid": "326822", "url": "https://it.wikipedia.org/wiki?curid=2718938", "title": "Tominaga Yoshiko", "text": ""}
{"id": "2718939", "revid": "287204", "url": "https://it.wikipedia.org/wiki?curid=2718939", "title": "Mina Tominaga", "text": ""}
{"id": "2718940", "revid": "1504506", "url": "https://it.wikipedia.org/wiki?curid=2718940", "title": "Ercole Bentivoglio (politico)", "text": "Biografia.\nFiglio di Ludovico Bentivoglio, crebbe nella Bologna dominata politicamente dalla sua famiglia e governata dallo zio Giovanni. Nel 1488 fece parte del Collegio dei Sedici magistrati, nel 1491 fu senatore e nel 1494 gonfaloniere di giustizia: la sventata congiura di Giovanni Malvezzi aveva infatti convinto Giovanni Bentivoglio a esercitare in proprio il governo della citt\u00e0 e a circondarsi di uomini appartenenti alla propria famiglia, emarginando le ambizioni delle altre famiglie patrizie bolognesi a funzioni di pura rappresentanza.\nFunzioni svolte, del resto, anche da Ludovico, che nel 1492 si occup\u00f2 del matrimonio di Alessandro Bentivoglio con Ippolita Sforza e nel 1494 accompagn\u00f2 a Mantova la cugina Laura sposa di Giovanni Gonzaga. Assunse anche compiti militari: nel 1493 fu messo al comando di un reparto di balestrieri e nel 1500, alleato di Cesare Borgia, combatt\u00e9 a Rimini contro Pandolfo Malatesta.\nIl 24 dicembre 1502, mentre era inviato a trattare col Valentino la sicurezza di Bologna, fu preso prigioniero dai Francesi, che pretesero la sua liberazione in cambio di un riscatto: l'incidente si risolse grazie all'intervento del governatore di Milano Charles d'Amboise.\nNel novembre del 1506, quando i suoi famigliari furono cacciati da Bologna in virt\u00f9 dei maneggi di Giulio II, Ercole fu trattenuto dal papa che lo fece membro del nuovo Senato dei Quaranta, imponendo alla famiglia il cambiamento dello stemma, nel quale furono inserite le ghiande, i frutti del rovere, albero simbolo della famiglia di Giulio II.\nLa collaborazione di Ercole al nuovo ordine fu totale e quando, nel 1511, Annibale Bentivoglio lo fece membro del restaurato Collegio dei Sedici, egli evit\u00f2 di compromettersi politicamente con i propri parenti, guadagnandosi la fiducia di Leone X il quale, dopo la definitiva cacciata di Annibale da Bologna nel 1512, il 22 giugno 1513 lo conferm\u00f2 senatore.\nLo zelo di Ercole fu tale che egli si oppose presso il papa alla richiesta di Annibale ed Ermes Bentivoglio di poter far ritorno a Bologna e fu gratificato nel 1517 con la nomina a gonfaloniere. Rimasto fedele al nuovo ordine politico, contrast\u00f2 il tentativo di rientrare a Bologna di Annibale Bentivoglio, appoggiato dal vescovo bolognese Bernardo Rossi e dalle armi di Annibale Rangoni e Francesco Maria Della Rovere. Il figlio Ludovico, avuto dalla moglie Giulia Manzoli, guid\u00f2 la resistenza della citt\u00e0 e i soldati di Annibale furono respinti con gravi perdite il 20 aprile 1522."}
{"id": "2718941", "revid": "599013", "url": "https://it.wikipedia.org/wiki?curid=2718941", "title": "Tomoi", "text": "Il Tomoi \u00e8 uno stile malese di arti marziali. Il nome Tomoi si riferisce a \"siku lutut\", che in malese significa \"gomiti e ginocchia\". \nEtimologia.\nLa parola tomoi deriva da \"dhoi muay\" o \"dhee muay\" che in tailandese significa pugilato e in generale il combattimento coi pugni. Originariamente fu il termine con il quale ci si riferiva alle vecchie forme di combattimento della Muay Thai, ora nota anche come Muay Boran (boxe tradizionale).\nStoria.\nNon \u00e8 chiaro esattamente dove le varie forme indo - cinesi di kickboxing hanno avuto origine, ma sicuramente sono basate su tecniche cinesi con qualche influenza dalle arti marziali indiane; Il Tomoi era un passatempo popolare prima del risveglio islamico inizio nel 1980. Dopo la venuta al potere, il governo ha vietato diverse tradizioni culturali malesi per i loro \"elementi non- islamici \", tra balli come mak yong e ombre cinesi o Wayang kulit. Il Tomoi \u00e8 stato anche messo fuori legge nel 1990, principalmente a causa del rituale danza di guerra animista che precede la lotta, ma anche a causa della violenza. Alcuni professionisti Tomoi gareggiavano nel pugilato, kickboxing e muay thai circuito al di fuori della Malaysia, e la popolarit\u00e0 del Tomoi raggiunse il suo punto pi\u00f9 basso. Nel 2006 il divieto \u00e8 stato abolito e il Tomoi \u00e8 tornato ad essere praticato sotto il nome di moi Kelate che significa \" Kelantan boxe \" nel dialetto locale; il nome utilizzato dai promotori \u00e8 \" freestyle kickboxing \" ma la maggior parte di malesi ancora lo chiamano Tomoi.\nTecniche e combattimento.\nIl Tomoi ha tecniche di combattimento praticamente simili a quelle della Muay Thai thailandese, vengono infatti usati colpi di pugno, calcio, gomiti, ginocchia; l'abbigliamento standard consiste di pantaloncini, guanti boxe, bracciali e pezzi di cotone sui piedi. I bracciali sono stati tradizionalmente iscritti con preghiere per la vittoria, ma al giorno d'oggi non sempre \u00e8 cos\u00ec. Il combattimento dura di solito cinque round, ciascuno della durata di tre minuti, con un periodo di riposo di due minuti. Mordere, colpire all'inguine, tenersi alle corde, attaccare un avversario caduto, e colpire l'avversario quando \u00e8 voltato \u00e8 proibito. Durante il match, la musica tradizionale \u00e8 suonata con il gendang (batteria), serunai (oboe) e altri strumenti. La musica rallenta e accelera secondo il ritmo di combattimento e la vittoria \u00e8 di solito ottenuta ai punti, ma il 20% dei combattimenti finisce con un ko che si verifica quando l'avversario \u00e8 caduto e non si rialza dopo che l'arbitro conta fino a dieci come nella boxe occidentale."}
{"id": "2718944", "revid": "123916411", "url": "https://it.wikipedia.org/wiki?curid=2718944", "title": "Ely Galleani", "text": "Biografia.\nDi origini ucraine per parte di madre, \u00e8 stata attiva in particolare negli anni settanta in film di genere poliziesco o della commedia erotica all'italiana. \u00c8 stata sposata con il regista Carlo Vanzina (da cui si \u00e8 poi separata) e si \u00e8 ritirata dalle scene.\nSorellastra dell'attrice Halina Zalewska, morta prematuramente all'et\u00e0 di 36 anni il 21 agosto 1976 in un incendio, ha avuto anche interessi in campo editoriale, pubblicando un e-book per l'editore Simonelli.\n\u00c8 stata accreditata anche con gli pseudonimi \"Ely de Galleani\", \"Elly De Galeani\", \"Edy Gall\" e \"Justine Gall\"."}
{"id": "2718945", "revid": "110157", "url": "https://it.wikipedia.org/wiki?curid=2718945", "title": "Rheurdt", "text": "Rheurdt \u00e8 un comune di 6.716 abitanti della Renania Settentrionale-Vestfalia, in Germania.\nAppartiene al distretto governativo (\"Regierungsbezirk\") di D\u00fcsseldorf e al circondario (\"Kreis\") di Kleve (targa KLE)."}
{"id": "2718947", "revid": "125325379", "url": "https://it.wikipedia.org/wiki?curid=2718947", "title": "Natale", "text": "Il Natale \u00e8 la festa annuale che commemora la nascita di Ges\u00f9, osservata principalmente il 25 dicembre come celebrazione religiosa e culturale da miliardi di persone in tutto il mondo. Una festa importante nell'anno liturgico cristiano, preceduta dal tempo dell'avvento, che dura quattro settimane. Il giorno di Natale \u00e8 un giorno festivo in molti paesi, celebrato religiosamente dalla maggioranza dei cristiani, cos\u00ec come culturalmente da molti non cristiani, e costituisce il punto centrale delle festivit\u00e0 natalizie organizzate attorno ad esso.\nCade il 25 dicembre per tutte le Chiese cristiane che seguono il calendario gregoriano, mentre cade il 7 gennaio (con un ritardo di 13 giorni) per quelle che seguono il calendario giuliano. Tuttavia anche la Chiesa greco-ortodossa, con eccezione della Chiesa slava polacca e delle Chiese orientali (siriache o copte), si sono adeguate al calendario gregoriano, pur mantenendo il calendario giuliano per la loro tradizionale liturgia.\nLe tradizioni natalizie moderne e popolari della festa includono il dono, completare un calendario dell'avvento o una corona d'Avvento, la musica natalizia come il canto di Natale. La Nativit\u00e0 viene rappresentata, si scambiano cartoline natalizie e si espongono decorazioni natalizie come alberi di Natale, luci natalizie, presepi, ghirlande, strenne, vischio e agrifoglio.\nDiverse tradizioni correlate e spesso intercambiabili, conosciute come Babbo Natale, San Nicola e Christkind, sono associate ai doni per i bambini durante il periodo natalizio. Poich\u00e9 le offerte di regali e molti altri aspetti della festa comportano un'intensa attivit\u00e0 economica, il periodo \u00e8 diventata un evento significativo sul piano economico e commerciale.\nSecondo il calendario liturgico \u00e8 una solennit\u00e0 di importanza superiore all'Ascensione e alla Pentecoste ma inferiore alla Pasqua, pi\u00f9 importante per il suo significato. Rimane la festa pi\u00f9 popolarmente sentita tra i cristiani ma in tempi recenti ha assunto, nella civilt\u00e0 occidentale, un significato laico sempre maggiore con lo scambio di doni legati alla famiglia e a figure del folclore religioso cristiano o pagano come Babbo Natale.\nEtimologia.\nIl termine italiano \"Natale\" deriva dal latino cristiano \"Nat\u0101le(m)\" per ellissi di \"diem nat\u0101lem Christi\" (\"giorno di nascita di Cristo\"), a sua volta dal latino \"nat\u0101lis\", derivato da \"n\u0101tus\" (\"nato\"), participio perfetto del verbo \"n\u0101sci\" (\"nascere\").\nOrigine della festivit\u00e0.\nLa prima traccia del Natale risale al \"Commentario su Daniele\" di sant'Ippolito di Roma, datato al 203-204, molti anni prima delle testimonianze di analoghe festivit\u00e0 del Sole Invitto.\nAltri riferimenti poco certi sulla festivit\u00e0 del Natale risalgono al IV secolo. La prima menzione certa della Nativit\u00e0 di Cristo con la data del 25 dicembre risale invece al 336, e la si riscontra nel \"Chronographus\", redatto intorno alla met\u00e0 del IV secolo dal letterato romano Furio Dionisio Filocalo.\nLe origini storiche della festa non sono note e sono state spiegate con varie ipotesi. Si \u00e8 sostenuto che la sua data venne fissata al 25 dicembre per fare coincidere la festa del \"Natalis Solis Invicti\" con la celebrazione della nascita di Cristo, indicato nel \"Libro di Malachia\" come nuovo \"sole di Giustizia\" (cfr. \"Malachia\" III,20), tuttavia sia Tertulliano che pi\u00f9 tardi Papa Leone I attestano il fastidio e la riprovazione dei vertici della Chiesa nei confronti dei cristiani che perpetuando le usanze pagane manifestavano una venerazione nei confronti del Sole.\nIn particolare papa Leone I afferma: \nD'altronde, la teoria dell'assimilazione della festa del \"Sol Invictus\" compare per la prima volta solo dopo quasi 1000 anni, e si ritrova nella chiosa che un anonimo commentatore fa di uno scritto del vescovo siriano Jacob Bar-Salibi.\nInoltre, sono da considerare le numerose attestazioni, antecedenti il 274, della convinzione di larga parte della comunit\u00e0 cristiana che Ges\u00f9 Cristo fosse nato il 25 dicembre.\nLa data in questione \u00e8 infatti attestata da\nPer questi motivi si \u00e8 scritto che fu Aureliano che decise di festeggiare il \"Sol Invictus\" il 25 dicembre - ossia in una data che sino a quel momento non aveva avuto alcun rilievo nel calendario festivo pagano - in un ultimo tentativo di creare un\u2019alternativa pagana - e dunque di rivitalizzare una religione ormai morente - ad una data gi\u00e0 da tempo divenuta significativa per una religione cristiana di crescente popolarit\u00e0.\nSono state proposte anche soluzioni diverse, sia in relazione a influenze ebraiche sia a tradizioni interne al cristianesimo.\nSecondo taluni le diverse ipotesi possono coesistere.\nLa tradizione cristiana ha basi comuni con quella popolare e contadina, dal momento che pi\u00f9 o meno nello stesso periodo si celebravano una serie di ricorrenze e riti legati al mondo pagano: infatti nell'antica Roma dal 17 al 23 si festeggiavano i Saturnali in onore di Saturno, dio dell'agricoltura, durante i quali avvenivano scambi di doni e sontuosi banchetti.\nFestivit\u00e0 solari.\nCome gi\u00e0 detto, secondo alcuni osservatori il solstizio d'inverno e il culto del \"Sol Invictus\" nel tardo impero romano hanno avuto un ruolo nell'istituzione e nello sviluppo del Natale, ma la festa non si sovrappone alle celebrazioni per il solstizio d'inverno e alle feste dei saturnali romani, in quanto questi ultimi duravano dal 17 al 23 dicembre. Ci\u00f2 che \u00e8 vero \u00e8 che gi\u00e0 nel calendario romano il termine \"Natalis\" veniva impiegato per molte festivit\u00e0, come il \"Natalis Romae\" (21 aprile), che commemorava la nascita dell'Urbe, e il \"Dies Natalis Solis Invicti\", la festa dedicata alla nascita del Sole (Mitra), introdotta a Roma da Eliogabalo (imperatore dal 218 al 222) e ufficializzato per la prima volta da Aureliano nel 274 d.C. con la data del 25 dicembre.\n\u00c8 soprattutto quest'ultima festa a polarizzare l'attenzione degli studiosi. Se gi\u00e0 verso il 200 era ampiamente diffusa nelle comunit\u00e0 cristiane dell'oriente greco la celebrazione del 6 gennaio come giorno della nascita di Ges\u00f9, successivamente si registra il prevalere della data del 25 dicembre. Secondo qualcuno ci\u00f2 si spiegherebbe con la grande popolarit\u00e0, al tempo, della devozione al Sole Invitto.\nAlcune coincidenze storiche sono particolarmente significative, tra le quali:\nQuando i missionari incominciarono la conversione dei popoli germanici, adattarono alla tradizione cristiana molte feste pagane. Le celebrazioni pagane vennero cos\u00ec ricondotte alle celebrazioni del Natale, mantenendo per\u00f2 alcune delle tradizioni e dei simboli originari (fu lo stesso papa Gregorio Magno, tra gli altri, a suggerire apertamente questo approccio alle gerarchie ecclesiastiche). Fra i simboli moderni del Natale che appaiono derivare dalle tradizioni germaniche e celtiche pagane compare, fra l'altro, l'uso decorativo del vischio e dell'agrifoglio e l'albero di Natale.\nIn Islanda i festeggiamenti del solstizio d'inverno continuarono a essere celebrati per tutto il Medioevo, fino all'epoca della Riforma protestante.\nAnche in altre regioni la sovrapposizione fra gli antichi culti pagani del sole e la celebrazione del Natale cristiano continu\u00f2 almeno fino alla fine del XII secolo, come segnalato dal vescovo siriano Jacob Bar-Salibi:\nNon tutti gli studiosi pensano che il Natale derivi da festivit\u00e0 pagane. Ad esempio secondo Thomas Talley mancherebbero sufficienti prove di tale tesi. Secondo Susan Roll non ha importanza quanto possa avere perfettamente senso una sorta di relazione e i testi esistenti non hanno ancora dimostrato con chiarezza il collegamento tra il Natale e le festivit\u00e0 pagane precedenti.\nData di nascita di Ges\u00f9.\nLa data di nascita di Ges\u00f9 \u00e8 sconosciuta: tale data infatti non \u00e8 indicata nei Vangeli n\u00e9 in altri scritti contemporanei. Fin dai primi secoli, i cristiani svilupparono comunque diverse tradizioni, basate anche su ragionamenti teologici. Questi fissavano il giorno della nascita in date diverse, tanto che il filosofo Clemente Alessandrino (150 - 215 d.C.) annotava in un suo scritto: \"Non si contentano di sapere in che anno \u00e8 nato il Signore, ma con curiosit\u00e0 troppo spinta vanno a cercarne anche il giorno\" (\"Stromata\", I,21,146).\nIl testo di Clemente registra comunque l'esistenza di una tradizione antica relativa alla nascita di Ges\u00f9 in una data di mezzo inverno. Tale tradizione viene fatta risalire ai seguaci di Basilide, attivo ad Alessandria prima del 150, che celebravano il 6 o il 10 gennaio, con il battesimo di Ges\u00f9, la sua nascita come \"Figlio di Dio\".\nIl dibattito sulla data di nascita di Ges\u00f9, rilanciato nel Novecento, suggerisce anche ipotesi alternative o complementari all'ipotesi dell'istituzione del Natale in sostituzione alla festa pagana del Sol Invictus. Un primo riferimento, per quanto controverso, al 25 dicembre come giorno di nascita di Ges\u00f9 \u00e8 presente in Ippolito di Roma nel 204, circa 70 anni prima di Aureliano, e lo studioso Paul de Lagarde ha evidenziato come la data del 25 dicembre era presumibilmente calcolata in Occidente gi\u00e0 nel 221, nella Cronografia di Sesto Giulio Africano.\nIn generale, diversi studiosi hanno tentato una ricostruzione plausibile della nascita di Ges\u00f9, arrivando a ritenere verosimile il 25 dicembre. Shemarjahu Talmon, dell'Universit\u00e0 Ebraica di Gerusalemme, ha ricostruito le turnazioni sacerdotali degli ebrei e le ha applicato al calendario gregoriano sulla base dello studio del Libro dei Giubilei scoperto a Qumran. In questa maniera, ha stabilito che la data di nascita di Ges\u00f9 potrebbe essere il 25 dicembre.\n\u00c8 stata anche ipotizzata una possibile lettura simbolica della data di nascita: dato che la data della morte di Ges\u00f9 nei Vangeli si colloca tra il 25 marzo e il 6 aprile del calendario gregoriano, per calcolare la data di nascita di Ges\u00f9 secondo alcuni studiosi si sarebbe seguita la credenza che la morte sia avvenuta nell'anniversario della sua \"venuta al mondo\". Secondo questa ipotesi, per la festivit\u00e0 del Natale si calcol\u00f2 che Ges\u00f9 fosse morto nell'anniversario della sua incarnazione o concezione (non della sua nascita), e cos\u00ec si pens\u00f2 che la sua data di nascita dovesse cadere nove mesi dopo la data del Venerd\u00ec Santo, tra il 25 dicembre e il 6 gennaio.\nAlcuni studiosi hanno inoltre suggerito una possibile relazione con la festa ebraica della Ridedicazione del Tempio, la Hanukkah, che cade il venticinquesimo giorno di Kislev, un mese lunare che corrisponde approssimativamente a novembre o dicembre. La festa ha per\u00f2 un significato diverso, dura otto giorni e non pare avere comunque inciso in modo significativo sulla scelta della data del Natale.\nIl Natale nei primi secoli del cristianesimo.\nLa celebrazione del Natale non \u00e8 presente nei primi elenchi delle festivit\u00e0 cristiane, per esempio in quello di Ireneo e in quello di Tertulliano, e Origene ricorda che nella Scrittura solo i peccatori festeggiavano la data del compleanno.\nCelebrazioni in Alessandria d'Egitto.\nLe prime evidenze di una celebrazione del Natale provengono da Alessandria d'Egitto, circa 200 d.C., quando Clemente di Alessandria disse che certi teologi egiziani, \"molto curiosi\", definirono non solo l'anno, ma anche il giorno della nascita di Ges\u00f9, il 25 Pachon, corrispondente al 20 maggio del ventottesimo anno di Augusto, ma fecero questo non perch\u00e9 ritenessero che il Cristo fosse nato quel giorno, ma solo perch\u00e9 quel mese era il nono del loro calendario.\nAltri scelsero le date del 24 o 25 Pharmuthi (19 o 20 aprile).\nUn testo del 243, \"De paschae computus\", attribuito a Cipriano ma probabilmente apocrifo, dichiara che la nascita di Cristo fu il 28 marzo perch\u00e9 fu in quel giorno che il sole fu creato.\nClemente dichiara anche che i Balisilidiani celebravano l'Epifania e con essa, probabilmente, anche la nascita di Ges\u00f9, il 15 l'11 Tybi (10 o 6 gennaio). In un qualche momento la doppia commemorazione di Epifania e Nativit\u00e0 deve essere diventata comune, sia perch\u00e9 l'apparizione dei pastori era considerata una delle manifestazioni della gloria di Cristo, sia forse a causa di una discrepanza del vangelo di Luca presente in vari codici, tra cui il codice Bezae, in cui le parole di Dio sono rese \"houios mou ho agapetos, ego semeron gegenneka se\" (\"tu sei il mio figlio prediletto, in questo giorno ti ho generato\") al posto di \"en soi eudokesa\" (\"in te mi sono compiaciuto\").\nAbraham Ecchelensis (1600-1664) riferisce della presenza di un \"dies Nativitatis et Epiphaniae\" da una costituzione della chiesa di Alessandria al tempo del Concilio di Nicea.\nEpifanio riferisce di una cerimonia dai tratti gnostici ad Alessandria in cui, la notte tra il 5 e il 6 gennaio, un disco solare inquartato (oggi noto come \"croce celtica\") detto \"Kor\u00ea\" era portato in processione attorno a una cripta, al canto \"Oggi a quest'ora Kor\u00ea ha dato vita all'Eterno\".\nGiovanni Cassiano (360-435) scrive tra il 418 e il 427 che i monasteri egiziani ancora \"osservano gli antichi costumi\".\nIl 29 Choiak (11 agosto) e 1\u00ba gennaio 433 Paolo di Emesa predica presso Cirillo di Alessandria, e i suoi sermoni mostrano che la celebrazione del Natale il mese di dicembre era gi\u00e0 fermamente stabilita, e i calendari provano la sua permanenza; per cui la festa si era diffusa in Egitto tra il 427 e il 433.\nCelebrazioni a Cipro, Armenia e Anatolia.\nA Cipro, alla fine del IV secolo, Epifanio dichiara contro gli Alogi che Cristo era nato il 6 gennaio ed era stato battezzato l'8 novembre.\nEfrem il Siro (i cui inni si riferiscono all'Epifania e non al Natale) prova che la Mesopotamia ancora festeggiava la nascita tredici giorni dopo il solstizio d'inverno, ovvero il 6 gennaio. Contemporaneamente in Armenia la data di dicembre era ignorata, e tuttora gli Armeni celebrano il Natale (\"Surb Tsnund\") il 6 gennaio.\nIn Anatolia, i sermoni di Gregorio di Nissa su Basilio Magno (morto prima del 1\u00ba gennaio 379) e i due seguenti durante la festa di santo Stefano, provano che nel 380 il Natale era gi\u00e0 celebrato il 25 dicembre.\nNel V secolo Asterio di Amaseia e Anfilochio di Iconio, contemporanei di Basile e Gregorio, mostrano che nelle loro diocesi le feste dell'Epifania e del Natale erano separate.\nCelebrazioni a Gerusalemme.\nNel 385 Egeria scrive di essere rimasta profondamente impressionata dalla festa della Nativit\u00e0 di Gerusalemme, che aveva aspetti prettamente natalizi; il vescovo si recava di notte a Betlemme, tornando a Gerusalemme il giorno della celebrazione.\nLa presentazione di Ges\u00f9 al tempio era celebrata quattordici giorni dopo.\nMa questo calcolo inizia dal 6 gennaio, e la festa continuava per gli otto giorni dopo quella data; successivamente menziona solo le due feste maggiori dell'Epifania e della Pasqua.\nPer cui il 25 dicembre nel 385 non era osservato a Gerusalemme.\nGiovanni di Nikiu, per convincere gli armeni a osservare la data del 25 dicembre, fa notizia di una corrispondenza tra Cirillo di Gerusalemme e papa Giulio I in cui Cirillo dichiara che il suo clero non pu\u00f2, nella singola festa della nascita e del battesimo, effettuare una doppia processione tra Betlemme e il Giordano e chiede a Giulio di stabilire la vera data della Nativit\u00e0 \"dai documenti del censimento portati a Roma da Tito\"; Giulio stabilisce il 25 dicembre.\nIn un altro documento si riferisce che Giulio scrisse a Giovenale di Gerusalemme (circa 425-458), aggiungendo che Gregorio Nazianzeno a Costantinopoli era stato criticato per aver dimezzato le festivit\u00e0, ma Giulio mor\u00ec nel 352 e la testimonianza di Egeria rende questi ultimi due documenti di origine dubbia.\nSofronio Eusebio Girolamo, scrivendo nel 411, rimprovera ai palestinesi di mantenere la celebrazione della nascita di Cristo nella festa della Manifestazione.\nCosma Indicopleuste suggerisce che anche alla met\u00e0 del VI secolo la chiesa di Gerusalemme riteneva, basandosi sul passo evangelico di Luca, che il giorno del battesimo fosse il giorno della nascita di Ges\u00f9 in quanto essere divino.\nLa commemorazione di Davide e Giacomo l'Apostolo si svolgeva il 25 dicembre.\nCelebrazioni ad Antiochia.\nAd Antiochia, dopo una lunga resistenza, la festa del 25 dicembre venne accolta nel 386 grazie all'opera di san Giovanni Crisostomo.\nDurante la festa di san Filogonio del 386 San Giovanni Crisostomo, in reazione ad alcuni riti e feste ebraiche, invit\u00f2 la chiesa di Antiochia a celebrare la nascita di Cristo il 25 dicembre, quando gi\u00e0 parte della comunit\u00e0 la celebrava in quel giorno da almeno dieci anni; dichiar\u00f2 che in Occidente la festa era gi\u00e0 celebrata e che egli desiderava introdurla, che questa era osservata dalla Tracia a Cadice e che la sua miracolosamente rapida diffusione era un segno della sua genuinit\u00e0.\nPer giustificare la decisione, interpret\u00f2 gli episodi evangelici dicendo che il sacerdote Zaccaria entr\u00f2 nel Tempio ricevendo l'annuncio del concepimento di Giovanni Battista a settembre; il vangelo data quindi il concepimento di Ges\u00f9 dopo sei mesi, ovvero a marzo, per cui la nascita sarebbe avvenuta a dicembre. Dichiar\u00f2 inoltre di sapere che i rapporti del censimento della Sacra Famiglia erano ancora a Roma, e quindi Roma doveva aver celebrato il Natale il 25 dicembre per un tempo abbastanza lungo da consentire al Crisostomo di riportare con certezza la tradizione romana.\nIl riferimento agli archivi romani \u00e8 antico almeno quanto Giustino e Tertulliano. Papa Giulio I, nella falsificazione cirillina citata in precedenza, afferma di aver calcolato la data basandosi su Flavio Giuseppe, sulla base della stessa considerazione non provata riguardante Zaccaria.\nCelebrazioni a Costantinopoli.\nNel 379/380 Gregorio Nazianzeno si fa iniziatore (in lingua greca: \"exarchos\") presso la Chiesa di Costantinopoli della nuova festa, proposta in tre sue omelie predicate in tre giorni successivi nella cappella privata chiamata Anastasia; dopo il suo esilio nel 381, la festa scomparve.\nSecondo Giovanni di Nikiu, Onorio, presente durante una delle sue visite, si accord\u00f2 con Arcadio perch\u00e9 fosse osservata la festa nella stessa data di Roma.\nKellner colloca questa visita nel 395; Baumstark tra il 398 e il 402; l'ultima data si basa su una lettera di Giacomo di Edessa citata da George di Beelt\u00e2n, che dichiara che il Natale fu portato a Costantinopoli da Arcadio e Crisostomo dall'Italia dove \"secondo la tradizione\" si era tenuta fin dai tempi apostolici.\nCrisostomo fu vescovo tra il 398 e il 402, quindi la festa sarebbe stata introdotta in questo periodo da Crisostomo vescovo allo stesso modo in cui era stata introdotta ad Antiochia da Crisostomo presbitero; per\u00f2 L\u00fcbeck prova che le evidenze su cui si basa la tesi di Baumstark non sono valide.\nSecondo Erbes' la festa \u00e8 stata introdotta da Costantino I tra il 330 e il 335; esattamente nel 330 secondo l'opinione di alcuni storici, e probabilmente consigliato della madre Elena e dai vescovi del Concilio di Nicea.\nCelebrazioni a Roma.\nLa prima celebrazione del Natale a Roma avvenne nel 336. Fino al 354, quando papa Liberio decise di fissare la data come nascita di Cristo, tale celebrazione era considerata come una celebrazione pagana dedicata al Sole.\nRiguardo alla Chiesa di Roma, la pi\u00f9 antica fonte sulla celebrazione del Natale come cattolica \u00e8 il \"Cronografo del 354\" compilato nel 354, che contiene tre date significative:\nNella lista dei consoli sono indicati i giorni di nascita e di morte di Cristo e le date di ingresso a Roma e di martirio dei santi Pietro e Paolo.\nUna citazione significativa \u00e8:\n anche se la presenza in un calendario ufficiale lascia supporre che siano esistite delle celebrazioni popolari precedenti.\nDiffusione del Natale in Italia.\nSul finire del IV secolo la festa pass\u00f2 a Milano, per poi diffondersi nelle altre diocesi dell'Italia settentrionale.\nLa tradizione cristiana.\nNella tradizione cristiana, il Natale celebra la nascita di Ges\u00f9 a Betlemme da Maria. Il racconto \u00e8 pervenuto attraverso i vangeli secondo Luca e Matteo, che narrano l'annuncio dell'angelo Gabriele, la deposizione nella mangiatoia, l'adorazione dei pastori, la visita dei magi. Alcuni aspetti devozionali (la grotta, il bue e l'asino, i nomi dei Magi) risalgono invece a tradizioni successive e a racconti presenti in vangeli apocrifi.\nIl significato cristiano della festa risiede nella celebrazione della presenza di Dio. Con la nascita di Ges\u00f9, Dio per i cristiani non \u00e8 pi\u00f9 infatti un Dio distante, che si pu\u00f2 solo intuire da lontano, ma \u00e8 un Dio che si rivela ed entra nel mondo per rimanervi fino alla fine dei tempi.\nPer quanto riguarda la liturgia, nella Chiesa latina il giorno di Natale \u00e8 caratterizzato da quattro messe:\nIl Natale \u00e8 al centro di un tempo liturgico specifico, il Tempo di Natale, che segue il tempo di Avvento; incomincia con i primi vespri del 24 dicembre e termina con la domenica del Battesimo di Ges\u00f9.\nAl di fuori del cristianesimo.\nNel corso dell'ultimo secolo, con il progressivo secolarizzarsi dell'Occidente, e in particolar modo dell'Europa Settentrionale, il Natale ha continuato a rappresentare un giorno di festa anche per i non cristiani, assumendo significati diversi da quello religioso. In questo ambito, il Natale \u00e8 generalmente vissuto come festa legata alla famiglia, alla solidariet\u00e0, allo scambio di regali e alla figura di Babbo Natale.\nAl tempo stesso la festa del Natale, con connotazioni di tipo secolare-culturale, ha conosciuto una crescente diffusione in molte aree del mondo, estendendosi anche in Paesi dove i cristiani sono piccole minoranze, come in India, Pakistan, Cina, Taiwan, Giappone e Malaysia.\nAl di fuori del suo significato religioso, il Natale ha inoltre assunto nell'ultimo secolo una significativa rilevanza in termini commerciali ed economici, legata all'usanza dello scambio di doni. A titolo di esempio, negli Stati Uniti \u00e8 stato stimato che circa un quarto di tutta la spesa personale venga effettuata nel periodo natalizio.\nTradizioni natalizie.\nIl Natale \u00e8 una festa accompagnata da diverse tradizioni, sociali e religiose, spesso variabili da paese a paese.\nTra i costumi, le pratiche e i simboli familiari del Natale sono presenti il presepe, l'albero natalizio, la figura di Babbo Natale, il calendario dell'Avvento, lo scambio di auguri e di doni.\nMolte tradizioni natalizie sono infine legate alla musica (esistono molti canti natalizi di carattere sia sacro sia profano, molti dei quali noti internazionalmente e altri a carattere pi\u00f9 locale), a particolari piante (l'agrifoglio, il vischio, la stella di Natale), e pietanze tipiche; tra queste ultime si ricordano, in Italia, il panettone e pandoro tra i dolci, e lo zampone e il cotechino tra i cibi salati.\nPresepe.\nIl presepe, derivato da rappresentazioni medievali che la tradizione fa risalire a san Francesco d'Assisi, \u00e8 una ricostruzione figurativa della nativit\u00e0 di Ges\u00f9 ed \u00e8 una tradizione particolarmente radicata in Italia.\nAlbero di Natale.\nL'albero di Natale, altro simbolo del Natale, \u00e8 un abete (o altra conifera sempreverde) addobbato con piccoli oggetti colorati (soprattutto palle di diversi colori), luci, festoni, dolciumi, piccoli regali impacchettati e altro. Le origini vengono in genere fatte risalire al mondo tedesco nel XVI secolo, sulla base di preesistenti tradizioni cristiane e pagane. Verso il secolo XI si diffuse nell'Europa del Nord l'uso di allestire rappresentazioni (sacre rappresentazioni o misteri) che riproponevano episodi tratti dalla Bibbia.\nNel periodo d'Avvento, una rappresentazione molto richiesta era legata al brano della Genesi sulla creazione. Per simboleggiare l'albero \u00abdella conoscenza del bene e del male\u00bb del giardino dell'Eden si ricorreva, data la regione (Nord Europa) e la stagione, a un abete sul quale si appendevano dei frutti.\nDa quell'antica tradizione si giunse via via all'albero di Natale dei giorni nostri, di cui si ha una prima documentazione certa risalente al 1512 in Alsazia.\nMusica e canti.\nI primi inni di Natale esistenti, in particolare, compaiono nella Roma del IV secolo. Inni latini come \"Veni redemptor gentium\", scritto da Ambrogio, arcivescovo di Milano, erano austere dichiarazioni della dottrina teologica dell'Incarnazione in opposizione all'arianesimo. Ancora oggi in alcune chiese viene cantata la \"Corde natus ex Parentis\" (\"Dall'amore del Padre generato\") del poeta spagnolo Prudenzio (m. 413). Nei secoli IX e X, la \"Sequenza\" o \"Prosa\" natalizia fu introdotta nei monasteri del Nord Europa, sviluppandosi sotto Bernardo di Chiaravalle in una sequenza di strofe in rima. Nel XII secolo il monaco parigino Adamo di San Vittore inizi\u00f2 a trarre musica dai canti popolari, introducendo qualcosa di pi\u00f9 vicino al tradizionale canto natalizio.\nLe canzoni ora conosciute specificamente come canti natalizi erano in origine canti popolari cantati durante le celebrazioni come \"la marea del raccolto\" e il Natale. Fu solo pi\u00f9 tardi che i canti natalizi iniziarono a essere cantati in chiesa. Tradizionalmente, i canti sono stati spesso basati su schemi di accordi medievali, ed \u00e8 questo che d\u00e0 loro il loro suono musicale unico e caratteristico. Alcuni canti come \"Persone hodie\", \"Il buon re Venceslao\" e \"L'agrifoglio e l'edera\" possono essere fatti risalire direttamente al Medioevo. Sono tra le pi\u00f9 antiche composizioni musicali ancora regolarmente cantate. \"Adeste Fideles\" (O venite tutti voi fedeli) appare nella sua forma attuale a met\u00e0 del XVIII secolo, anche se le parole potrebbero aver avuto origine nel XIII secolo.\nIl canto di canti natalizi inizialmente sub\u00ec un calo di popolarit\u00e0 dopo la Riforma protestante nel nord Europa, sebbene alcuni riformatori, come Martin Lutero, scrivessero canti e ne incoraggiassero l'uso nel culto. I canti sono sopravvissuti in gran parte nelle comunit\u00e0 rurali fino al risveglio dell'interesse per le canzoni popolari nel XIX secolo. Il riformatore inglese del XVIII secolo Charles Wesley comprese l'importanza della musica per il culto. Oltre ad impostare molti salmi su melodie, che furono influenti nel Grande Risveglio negli Stati Uniti, scrisse testi per almeno tre canti natalizi. Il pi\u00f9 noto era originariamente intitolato \"Hark! How All the Welkin Rings\", in seguito ribattezzato \"Hark! the Herald Angels Sing\".\nCanzoni natalizie completamente secolari sono emerse alla fine del XVIII secolo. \"Deck the Halls\" risale al 1784 e l'americano \"Jingle Bells\" fu protetto da copyright nel 1857. Nel XIX e XX secolo, gli spiritual e le canzoni afroamericane sul Natale, basati sulla loro tradizione di spirituals, divennero pi\u00f9 ampiamente conosciuti. Un numero crescente di canzoni natalizie stagionali \u00e8 stato prodotto commercialmente nel XX secolo, comprese variazioni jazz e blues. Inoltre, c'\u00e8 stato un risveglio di interesse per la musica antica, dai gruppi che cantano musica popolare, come The Revels, agli interpreti di musica classica e altomedievale. John Rutter ha composto molti canti tra cui \"All Bells in Paradise\", \"Angels' Carlo\", \"Candlelight Carol\", \"Donkey Carol\", \"Jesus Child\", \"Shepherd's Pipe Carol\" e \"Star Carol\".\nDurante il 19\u00b0 secolo negli Stati Uniti, c'\u00e8 stata una significativa adozione delle tradizioni natalizie da tedeschi e altri immigrati, cos\u00ec come i romanzi di Charles Dickens, tra cui \"Il Circolo Pickwick\" e \"Canto di Natale\". Le pratiche includevano feste di Natale, canti natalizi porta a porta, invio di cartoline natalizie, regali e decorare case e alberi. La gente esponeva presepi e presepi. [189] C'erano diversi canti natalizi americani composti durante il 19\u00b0 secolo, tra cui \"It Came Upon the Midnight Clear\" nel 1849, \"I Heard the Bells on Christmas Day\" nel 1863 e \"Away in a Manger\" nel 1885. Questo periodo di tempo segn\u00f2 l'inizio della tradizione odierna dei gruppi corali americani e britannici che eseguivano il Messia di H\u00e4ndel durante il Natale, piuttosto che durante la Pasqua.\nLa musica natalizia negli Stati Uniti \u00e8 stata influenzata dalla musica comunitaria e religiosa, cos\u00ec come dalla radio, dalla televisione e dalle registrazioni. La radio ha coperto la musica natalizia di spettacoli di variet\u00e0 degli anni '40 e '50, cos\u00ec come le stazioni moderne che trasmettono esclusivamente musica natalizia dalla fine di novembre al 25 dicembre. I film di Hollywood hanno presentato nuova musica natalizia, come \"White Christmas\" in \"La taverna dell'allegria\" e \"Rudolph la renna dal naso rosso\". I canti tradizionali sono stati inclusi anche nei film di Hollywood, come \"Hark the Herald Angels Sing\" in \"La vita \u00e8 meravigliosa\" (1946), e \"Silent Night\" in \"Una storia di Natale\". Le canzoni natalizie americane includono canti e inni religiosi, cos\u00ec come canzoni secolari con buona volont\u00e0, Babbo Natale e regali.\nCucina tradizionale.\nUno speciale pasto natalizio in famiglia (cena di Natale) \u00e8 tradizionalmente una parte importante della celebrazione delle festivit\u00e0 e il cibo che viene servito varia notevolmente da paese a paese. Alcune regioni hanno pasti speciali per la vigilia di Natale, come la Sicilia, dove vengono serviti 12 tipi di pesce. Nel Regno Unito e nei paesi influenzati dalle sue tradizioni, un pasto natalizio standard include tacchino, oca o qualche altro grosso uccello, sugo, patate, verdure, a volte pane e sidro. Si preparano anche dolci particolari, come il Christmas pudding, le mince pie, la Christmas cake (o torta di Natale), il panettone, il pandoro, il tronchetto di Natale, il panforte, il torrone e il ceppo di Natale. Il pasto natalizio tradizionale dell'Europa centrale \u00e8 la carpa fritta o altro pesce.\nCarte.\nLe cartoline di Natale sono messaggi illustrati di auguri scambiati tra amici e familiari durante le settimane che precedono il giorno di Natale. Il saluto tradizionale recita \"auguri di buon Natale e felice anno nuovo\", molto simile a quello del primo biglietto di auguri natalizio commerciale, prodotto da Sir Henry Cole a Londra nel 1843. L'usanza di inviarli \u00e8 diventata popolare tra un ampio spaccato di persone con l'emergere della moderna tendenza allo scambio di E-card.\nLe cartoline di Natale vengono acquistate in quantit\u00e0 considerevoli e presentano opere d'arte, progettate commercialmente e pertinenti alla stagione. Il contenuto del disegno potrebbe riguardare direttamente la narrazione natalizia, con raffigurazioni della Nativit\u00e0 di Ges\u00f9, o simboli cristiani come la Stella di Betlemme, o una colomba bianca, che pu\u00f2 rappresentare sia lo Spirito Santo che la pace sulla Terra. Altre cartoline natalizie sono pi\u00f9 laiche e possono raffigurare tradizioni natalizie, figure mitiche come Babbo Natale, oggetti direttamente associati al Natale come candele, agrifoglio e palline, o una variet\u00e0 di immagini associate alla stagione, come attivit\u00e0 natalizie, scene sulla neve e la fauna selvatica dell'inverno settentrionale. Ci sono persino carte e generi umoristici che raffigurano scene nostalgiche del passato come gli acquirenti crinolinati nei paesaggi stradali idealizzati del XIX secolo.\nAlcuni preferiscono le carte con una poesia, una preghiera o un versetto biblico; mentre altri si allontanano dalla religione con un \"Buongiorno\".\nFrancobolli commemorativi.\nUn certo numero di nazioni hanno emesso francobolli commemorativi durante il periodo natalizio. I clienti delle poste usano spesso questi francobolli per spedire le cartoline di Natale e sono molto apprezzati dai filatelici. Questi francobolli sono regolari francobolli, a differenza di guarnizioni di Natale (che sono etichette), e sono validi per l'affrancatura per tutto l'anno. Di solito vengono messi in vendita tra l'inizio di ottobre e l'inizio di dicembre e vengono stampati in quantit\u00e0 considerevoli.\nRegali natalizi.\nLa tradizione dei regali natalizi si riferisce alla consuetudine, alla mezzanotte del 24 dicembre o nella mattina seguente, di scambiarsi regali tra familiari e amici.\nLo scambio di doni \u00e8 uno degli aspetti fondamentali della moderna celebrazione del Natale, che lo rende il periodo dell'anno pi\u00f9 redditizio per i rivenditori e le aziende di tutto il mondo. A Natale, le persone si scambiano doni basati sulla tradizione cristiana associata a San Nicola e sui doni di oro, incenso e mirra che furono dati al bambino Ges\u00f9 dai Magi. La pratica del dono nella celebrazione romana dei Saturnali pu\u00f2 aver influenzato le usanze cristiane, ma d'altra parte il \"dogma centrale dell'Incarnazione\" cristiano, tuttavia, stabilirono saldamente nel dare e nel ricevere doni il principio strutturale di quell'evento ricorrente ma unico\u00bb, perch\u00e9 furono i Magi biblici, \u00abinsieme a tutti i loro simili, che ricevettero il dono di Dio mediante la rinnovata partecipazione dell'uomo alla vita divina.\nBabbo Natale.\nBabbo Natale, presente in molte culture, \u00e8 un anziano dalla barba bianca che distribuisce i doni ai bambini, di solito la sera della vigilia di Natale. Deriva dalla figura storica di san Nicola di Bari, ma nella sua forma moderna si \u00e8 diffuso a partire dal XIX secolo negli Stati Uniti: un ruolo importante nella definizione della sua figura ebbe la poesia \"A Visit from Saint Nicholas\", pubblicata nel 1823 e attribuita allo scrittore newyorchese Clement Clarke Moore, nella quale Babbo Natale venne proposto ai lettori con le fattezze che oggi conosciamo.\nIl Natale nell'arte.\nIl Natale, e in particolare la scena della Nativit\u00e0 di Ges\u00f9, \u00e8 uno dei maggiori temi dell'arte cristiana fin dalle sue origini. Nell'ultimo secolo la festivit\u00e0 ha continuato a ispirare numerose opere che comprendono, oltre alle tradizionali pitture e sculture, anche film, musiche sacre e romanzi.\nAlcune tra le opere pi\u00f9 famose sono:"}
{"id": "2718948", "revid": "287204", "url": "https://it.wikipedia.org/wiki?curid=2718948", "title": "Sandona", "text": ""}
{"id": "2718949", "revid": "110157", "url": "https://it.wikipedia.org/wiki?curid=2718949", "title": "Uedem", "text": "Uedem \u00e8 un comune di 8.409 abitanti della Renania Settentrionale-Vestfalia, in Germania.\nAppartiene al distretto governativo (\"Regierungsbezirk\") di D\u00fcsseldorf e al circondario (\"Kreis\") di Kleve (targa KLE)."}
{"id": "2718951", "revid": "110157", "url": "https://it.wikipedia.org/wiki?curid=2718951", "title": "Wachtendonk", "text": "Wachtendonk \u00e8 un comune di 7.816 abitanti della Renania Settentrionale-Vestfalia, in Germania.\nAppartiene al distretto governativo (\"Regierungsbezirk\") di D\u00fcsseldorf e al circondario (\"Kreis\") di Kleve (targa KLE)."}
{"id": "2718954", "revid": "419119", "url": "https://it.wikipedia.org/wiki?curid=2718954", "title": "Lago di Circonio", "text": "Il lago di Circonio (in sloveno: Cerkni\u0161ko jezero, in tedesco: \"Zirknitzer See\") \u00e8 un importante lago della Slovenia situato vicino a Circonio (\"Cerknica\" in sloveno) da cui il nome, nella regione della Carniola interna. In italiano \u00e8 noto anche col nome di palude Lugea.\nDescrizione.\nIl lago \u00e8 ubicato in una conca pianeggiante con terreno impermeabile (un tipo di dolina carsica chiamata \"polje\") compresa tra la catena montuosa del monte Pomario (\"Veliki Javornik\") e quella del monte delle Streghe (\"Velika Slivnica\"). \nLa particolarit\u00e0 di questo specchio d'acqua consiste nel fatto che \u00e8 un lago carsico effimero (o stagionale), ovvero che il suo volume dipende dalle precipitazioni: il suo bacino si pu\u00f2 svuotare del tutto in poco tempo, poich\u00e9 in alcuni punti sono presenti degli inghiottitoi in grado di drenare tutta l'acqua, inclusa quella degli immissari, nella cavit\u00e0 del sottosuolo. \nQuando \u00e8 in fase di piena invade l'intera vallata a sud di Circonio, diventa il maggiore lago della Slovenia per estensione: la sua superficie pu\u00f2 raggiungere infatti i 38\u00a0km\u00b2, mentre l'altitudine sul livello del mare pu\u00f2 variare da 546 a 551 metri. La profondit\u00e0 massima raggiunge i 10 metri, ma quella media solo 1 metro, a causa delle irregolarit\u00e0 del suo volume.\nIl lago di Circonio \u00e8 formato da alcuni corsi d'acqua carsici immissari tra cui il principale \u00e8 il torrente Circonio, che attraversa Circonio; non possiede per\u00f2 emissari. Le caratteristiche di questo lago sono analogamente possedute dall'italiano lago di Doberd\u00f2, in provincia di Gorizia. \nIl lago \u00e8 un'importante riserva naturale per molte specie animali, soprattutto per la nidificazione di numerose specie di uccelli.\nProtezione.\nIl lago rientra nel Parco regionale Notranjska, istituito nel 2002. Dal 2006 \u00e8 inserito nella lista di Ramsar delle \"zone umide di importanza internazionale\" tutelate ai sensi convenzione di Ramsar."}
{"id": "2718956", "revid": "110157", "url": "https://it.wikipedia.org/wiki?curid=2718956", "title": "Weeze", "text": "Weeze \u00e8 un comune di 10.445 abitanti della Renania Settentrionale-Vestfalia, in Germania.\nAppartiene al distretto governativo (\"Regierungsbezirk\") di D\u00fcsseldorf e al circondario (\"Kreis\") di Kleve (targa KLE)."}
{"id": "2718957", "revid": "88740", "url": "https://it.wikipedia.org/wiki?curid=2718957", "title": "David Crane (programmatore)", "text": "\u00c8 una delle menti pi\u00f9 geniali nella storia del settore videoludico, tra l'altro cofondatore della Activision e ideatore del classico \"Pitfall!\".\nBiografia.\nCrane nacque nella cittadina di Nappanee (Indiana) e si laure\u00f2 in ingegneria elettronica al DeVry Institute of Technology di Phoenix, per poi trasferirsi nella Silicon Valley per lavoro. Dal 1975 fu assunto alla National Semiconductor.\nInizi\u00f2 l'attivit\u00e0 videoludica nel 1977 all'Atari, realizzando titoli per la neonata console Atari 2600. Gi\u00e0 dal 1978 complet\u00f2 come programmatore il primo titolo, il ben riuscito \"Outlaw\", seguito da \"Canyon Bomber\" nel 1979. Con il passaggio della gestione dell'Atari alla Warner Communications e a Ray Kassar, l'ambiente dell'azienda si fece pi\u00f9 inquadrato e meno artistico e alcuni sviluppatori si sentivano poco valorizzati. Durante una partita di tennis tra Crane e il collega Alan Miller, i due decisero di creare una nuova azienda: nel 1979 lasciarono l'Atari e fondarono, insieme ai colleghi Bob Whitehead e Larry Kaplan, al discografico Jim Levy e finanziati dall'imprenditore Richard Muchmore, l'Activision.\nA differenza di Atari, che basava gran parte della produzione del software su conversioni spesso poco riuscite di videogiochi arcade o legati ad altri media (uno dei fattori che porter\u00e0 alla crisi dei videogiochi del 1983), Crane cercava di creare titoli originali, in grado di vendere per la loro effettiva sostanza, e non solo per il nome. Inoltre Activision cercava di promuovere designer e programmatori, con tanto di ritratti sui manuali: in Atari i nomi dei creatori non venivano neppure menzionati all'interno dei crediti. \nLa produzione personale di Crane in Activision si fece pi\u00f9 prolifica; gi\u00e0 nel 1980 uscirono i primi due giochi accreditati a lui, ora come game designer, seguiti da altri tre nel 1981, pi\u00f9 uno, \"Kaboom!\", del quale realizz\u00f2 solo la grafica.\nCrane divent\u00f2 celebre creando \"Pitfall!\" (1982), uno dei primi videogiochi a piattaforme e uno dei titoli pi\u00f9 venduti in assoluto per Atari 2600. Grazie al pluripremiato \"Pitfall!\" Crane fu nominato designer dell'anno dalle riviste \"Video Game Update\" e \"Video Review\".\nInizialmente Activision sviluppava ancora giochi per Atari 2600, incluso \"Pitfall!\", diventando un concorrente della stessa Atari, ma presto si affermarono altri sistemi e la produzione si pot\u00e9 diversificare.\nNel 1983 Crane lavor\u00f2 ad \"Activision Decathlon\" e nel 1984 al seguito di \"Pitfall!\" e alla conversione dell'originale per la nuova Atari 5200. Dopo la crisi del 1983, che colp\u00ec in particolare le console, Crane pass\u00f2 alla realizzazione di giochi per computer: il geniale \"Little Computer People\", \"Ghostbusters\", e il pi\u00f9 ordinario '. L'ultimo gioco di Crane a marchio Activision fu \"Skate Boardin (1987).\nNel 1987 Crane lasci\u00f2 l'Activision, secondo lui perch\u00e9 il nuovo presidente Bruce Davis tagli\u00f2 immotivatamente il suo stipendio, promettendo bonus non ben definiti. Nel 1987-1988 lavor\u00f2 alla Hasbro Electronics, dove collabor\u00f2 al progetto di un innovativo lettore video interattivo chiamato inizialmente NEMO, che non arriv\u00f2 mai alla pubblicazione, ma alcuni giochi furono in seguito riadattati per altri sistemi.\nNel 1986 Garry Kitchen e altri colleghi avevano lasciato l'Activision per fondare la societ\u00e0 di sviluppo Imagineering e poco dopo l'editrice Absolute Entertainment, usata quando si volevano pubblicare in proprio i giochi sviluppati. Alla fine del 1988 Crane entr\u00f2 alla Absolute come vice presidente e sviluppatore.\nNel 1989 svilupp\u00f2 il primo titolo per la Absolute, l'avventura \"\", passando per la prima volta alla console NES. Fu uno dei pi\u00f9 grandi successi di Crane, che ne realizz\u00f2 anche un seguito per Game Boy nel 1990.\nNel 1991 svilupp\u00f2 ben tre videogiochi sulla serie animata dei \"Simpson\". Nel 1992 realizz\u00f2 per la prima volta un gioco che porta il suo nome nel titolo: \"David Crane's Amazing Tennis\". Seguirono \"Toys\" (1993) sul film \"Toys\", ' (1994) sulla serie TV \"Quell'uragano di pap\u00e0\", il film interattivo \"Night Trap\" (1994) e infine lo strategico ' (1996). In seguito Crane rimase attivo nel settore, ma soprattutto nella direzione di compagnie e nello sviluppo di casual game.\nNel 1995 la Absolute Entertainment venne chiusa; nello stesso anno Crane fond\u00f2, sempre insieme a Kitchen, la Skyworks Technologies, compagnia che si occupava di casual game e di titoli per console portatili o telefoni cellulari. Crane assunse il ruolo di direttore tecnico.\nNel 2009 lasci\u00f2 il direttivo della Skyworks, che rimase qualche anno in attivit\u00e0 senza di lui, e insieme a Garry Kitchen fond\u00f2 la AppStar Games, specializzata in giochi per dispositivi mobili, con Crane come direttore tecnico.\nAppStar ebbe vita breve e nel 2011 Crane entr\u00f2 alla Viacom (fino al 2012) e alla SGK Service, societ\u00e0 di consulenza per l'industria videoludica guidata da Garry Kitchen.\nNel 2010 Crane fu la prima persona a ricevere il \"premio pioniere\" (\"Pioneer Award\") per l'industria dei videogiochi agli Annual Interactive Achievement Awards.\nNel 2021 Crane insieme a Garry e Dan Kitchen fond\u00f2 la Audacity Games, specializzata in nuovi giochi originali per Atari 2600 per il mercato del retrogaming.\nVideogiochi realizzati.\nL'elenco \u00e8 incompleto e non comprende tutti i poco noti casual game ai quali Crane ha collaborato in tempi pi\u00f9 recenti, tra cui molti advergame. Nel 2009 Crane sosteneva di aver sviluppato il suo 68\u00b0 videogioco commerciale."}
{"id": "2718960", "revid": "226458", "url": "https://it.wikipedia.org/wiki?curid=2718960", "title": "Legame fosfo-estereo", "text": "Il legame fosfo-estereo \u00e8 un legame chimico estere che si instaura tra un gruppo fosfato (acido) ed un alcool in un processo detto esterificazione, in cui viene eliminata una molecola d'acqua.\nH3PO4 + ROH \u2192 H2PO4R + H2O\nAd esempio, il legame che nell'ATP intercorre tra il fosfato alfa e il carbonio 5' del ribosio \u00e8 un legame fosfo-estereo. Questo tipo di legame (detto a bassa energia) si differenzia dal legame fosfo-anidridico (ad alta energia) presente tra i fosfati alfa/beta e beta/gamma nell'ATP. Un altro esempio lo ritroviamo nell'intermedio della glicolisi 1,3-bisfosfoglicerato (1-3-BPG) che contiene due legami fosforici, ma a differente energia di idrolisi, uno fosfo-anidridico sul carbonio 1 e uno fosfo-estereo sul carbonio 3.\nL'energia di idrolisi \u00e8 quella energia che si sviluppa quando viene rotto un legame e il significato funzionale dell'utilizzo di molecole ad alto contenuto energetico come fonte di energia risiede nella possibilit\u00e0 di accoppiare una reazione di idrolisi di un legame ad alta energia con una reazione utile che non potrebbe avvenire altrimenti. In questo modo si utilizza l'energia contenuta nelle \"molecole ad alta energia\", come l'ATP."}
{"id": "2718961", "revid": "287204", "url": "https://it.wikipedia.org/wiki?curid=2718961", "title": "Castors Braine", "text": "Il Castors Braine \u00e8 una societ\u00e0 cestistica avente sede a Braine-l'Alleud, in Belgio. Fondata nel 1939, gioca nel campionato belga."}
{"id": "2718965", "revid": "1272592", "url": "https://it.wikipedia.org/wiki?curid=2718965", "title": "Santuario della Madonna dell'Adonai", "text": "Il santuario della Madonna dell'Adonai si trova nei pressi di Brucoli e fa parte della diocesi di Siracusa. In base ad antiche testimonianze, riprese anche da scrittori del XVI e XVII secolo, il santuario sarebbe un oratorio paleocristiano, come attesta l'epiteto ebraico della \"Madonna Mater Adonai\", ovvero Madre del mio Signore.\nFondazione.\nL'oratorio venne fondato nella prima met\u00e0 del III secolo da un cristiano di nome Publio, in uno degli ipogei costituiti dalle cosiddette grotte del Greco che, fin dal paleolitico, mostrano una marcata vocazione sacra.\nInizialmente utilizzate come ipogei funebri, poi occupate dai Greci Megaresi come ricovero e luogo di sepoltura intorno al VII secolo a.C., durante la colonizzazione greca della Sicilia, quindi rifugio e luogo di culto dei cristiani perseguitati (250 d.C.).\nSi trattava dei fedeli della comunit\u00e0 di Leontinoi, oppressa dalla persecuzione di Decio e Valeriano.\nLa pi\u00f9 grande delle Grotte, trasformate dai Greci in una vera e propria necropoli, fu intitolata alla Mater Adonai.\nLe figure dipinte sullo sfondo risalgono al III secolo e furono realizzate da Sant'Agatone, vescovo di Lipari, che vi trov\u00f2 rifugio insieme ai cristiani Lentinesi.\nDecadenza e riscoperta.\nNel IV secolo, in seguito, all'editto di Costantino, la grotta-oratorio cadde in abbandono. Dell'oratorio di Mater Adonai si persero le tracce per circa un millennio, anche se continu\u00f2 ad essere tramandato il ricordo di una grotta con un'immagine della Madonna, che nessuno aveva pi\u00f9 ritrovato.\nUna delle ipotesi \u00e8 che al tempo dell'invasione araba della Sicilia la grotta fosse stata nascosta per evitare che venisse distrutta.\nLa riscoperta di questo luogo di culto si colloca tra il 1500 e il 1600. La leggenda attribuisce il fatto a un pastore che era entrato nella grotta per recuperare una mucca rimastavi intrappolata.\nSuccessivamente la Grotta fu allargata e davanti ad essa fu costruito un avancorpo in muratura. Accanto alla chiesetta nel 1600 fu edificato un piccolo convento dove un gruppo di soldati spagnoli, dopo aver rinunciato alla vita militare, fond\u00f2 una comunit\u00e0 laica.\nIl sisma del 1693.\nIl terremoto del 1693 avvenne in due tempi. La prima forte scossa di terremoto si verific\u00f2 il 9 gennaio. Segu\u00ec poi quello che gli scienziati chiamano il \"silenzio sismico\", cio\u00e8 la mancanza dello sciame sismico, ovvero delle scosse cosiddette di \"assestamento\".\nL'11 gennaio, mentre la gente pensava ormai ad un pericolo scampato, si manifest\u00f2 la seconda terribile scossa: quella di massima intensit\u00e0.\nL'evento sismico interess\u00f2 un'area vastissima da Malta alla Calabria e rase al suolo un terzo della Sicilia.\nL'intensit\u00e0 stimata corrisponderebbe all'undicesimo grado della scala Mercalli.\nIl numero delle vittime, non ricostruibile con esattezza, oscilla tra oltre 60.000 e le 100.000. Secondo i racconti, tramandati dalle passate generazioni, si verific\u00f2 anche un maremoto (con onde di 15 m) e l'esplosione della polveriera del castello che fece altre 800 vittime.\nIl movimento tellurico della seconda scossa distrusse completamente Augusta (Siracusa): case, edifici pubblici e chiese.\nStando ai racconti dei sopravvissuti, l'unica chiesa che nel territorio di Augusta rimase illesa in quell'immane cataclisma fu quella della Madonna di Adonai, a Brucoli, che resistette poi anche a quelli del 1848 e 1990.\nQuello del 1693, definito il terremoto del \"Val di Noto\", ebbe il suo epicentro tra Augusta e Melilli.\nAltri terremoti che hanno devastato la Sicilia Sud-orientale, secondo gli studiosi, (1452, 1693, 1848, 1990), hanno sempre avuto lo stesso epicentro: l'area di Augusta.\nIl restauro.\nDopo il sisma del 1990, si \u00e8 deciso di eseguire il restauro del santuario e la sua messa in sicurezza.\nI lavori, iniziati nel 2006, hanno seguito un \"iter\" difficoltoso che ha determinato notevoli ritardi.\nSi \u00e8 trattato nel complesso di un lavoro invasivo, che ha pesantemente inficiato il patrimonio architettonico del santuario.\nAlcune delle antiche pietre del pluricentenario cenobio sono sparite e molte sono state le modifiche arbitrarie al suo interno. Altre parti sono state demolite e non pi\u00f9 ripristinate, cancellando la memoria storica dell'antico sito.\nDanni alla flora del giardino del santuario e all'area verde immediatamente limitrofa sono stati registrati e denunciati a pi\u00f9 riprese e in diverse sedi. Questa situazione ha determinato anche diversi e risentiti interventi da parte del parroco responsabile, Don Palmiro Prisutto.\nVergine nera.\nL'immagine sacra della Vergine dell'Adonai, contrariamente a quanto si crede, non \u00e8 una Madonna Nera forse risalente al III sec. d.C. Tuttavia gli studiosi non sono riusciti finora a stabilire una datazione certa.\nLa Madonna \u00e8 raffigurata seduta su un serto di nuvole con in braccio il bambino che con la mano destra impugna una croce, mentre con la sinistra poggia il suo scettro sul mondo.\nQuanto alla tradizione delle vergini nere, nei primi tre secoli dell'era cristiana si aveva sempre pi\u00f9 l'impressione che un'adorazione della Grande Dea potesse affermarsi come religione dominante dell'Impero Romano, che avrebbe incorporato addirittura i culti di Mithra e del Sol Invictus. Il culto della Grande Madre aveva dominato da Oriente a Occidente sotto un gran numero di nomi prima che gli Elleni arrivassero in Grecia o i Romani in Italia. In seguito, nonostante il formalismo dell'adorazione dell'imperatore e della religione ufficiale, un'ondata di devozione popolare la stava ormai riportando al ruolo preminente di cui aveva goduto prima dell'avvento della religione dell'Olimpo. Nel Cristianesimo, il principio femminile era rappresentato dalle Madonne nere. Man mano che il Cristianesimo si afferm\u00f2, le grandiose statue di bronzo e di marmo delle divinit\u00e0 pagane vennero distrutte. Sopravvissero immagini domestiche pi\u00f9 piccole oppure offerte votiva, nascoste nella terra, nelle fenditure delle rocce o dentro alberi cavi, specialmente nei luoghi di campagna pi\u00f9 sperduti. Alcune andarono perdute, altre, forse, continuarono ad essere visitate come alberi e pietre mitologiche, molto tempo dopo che la loro vera natura era stata dimenticata.\nLe Vergini nere del cristianesimo vengono talora identificate con Iside, la Grande Madre, Cibele e Demetra. Si pensi infatti all'epiteto greco di Melaina (\u039c\u03ad\u03bb\u03b1\u03b9\u03bd\u03b1), che talora si accompagna alle divinit\u00e0 femminili."}
{"id": "2718976", "revid": "155634", "url": "https://it.wikipedia.org/wiki?curid=2718976", "title": "Open di Francia 2007 - Doppio maschile", "text": "Mark Knowles e Daniel Nestor hanno battuto in finale Luk\u00e1\u0161 Dlouh\u00fd e Pavel V\u00edzner 2-6, 6-3, 6-4."}
{"id": "2718985", "revid": "729019", "url": "https://it.wikipedia.org/wiki?curid=2718985", "title": "Slovensk\u00e9 vzdu\u0161n\u00e9 zbrane", "text": "La Slovensk\u00e9 vzdu\u0161n\u00e9 zbrane, abbreviata anche come SVZ, era la designazione dell'aeronautica militare della Repubblica Slovacca tra il 1939 ed il 1945 e parte integrante delle forze armate della Repubblica slovacca.\nBench\u00e9 all'atto della sua costituzione si stabil\u00ec fosse una forza di difesa aerea del proprio territorio nazionale, durante il periodo della sua esistenza venne coinvolta in alcune fasi salienti della seconda guerra mondiale, affiancando prima alcuni suoi reparti alla tedesca Luftwaffe durante la Campagna di Polonia e successivamente alle Potenze dell'Asse durante l'Operazione Barbarossa.\nStoria.\nNel 1939, dopo l'autonomia conquistata all'interno della all'interno della Cecoslovacchia come conseguenza della conferenza di Monaco, Adolf Hitler invit\u00f2 l'ex-Primo Ministro slovacco Jozef Tiso a proclamare una Repubblica slovacca indipendente, per evitare di incorrere in una divisione della Slovacchia tra Ungheria e Polonia. Il 14 marzo dello stesso anno il parlamento approv\u00f2 la scissione avviando anche la costituzione di una propria forza armata di difesa del territorio nazionale la quale fu ben presto impiegata durante la brevissima guerra slovacco-ungherese. Il cosiddetto \"Trattato di protezione\", firmato il 23 marzo subordin\u00f2 la politica economica, militare ed estera alla Germania, almeno formalmente, ed ebbe come conseguenza l'entrata della Slovacchia fra le Potenze dell'Asse e la partecipazione alla guerra contro la Polonia, l'Unione Sovietica e successivamente alla dichiarazione di guerra a Regno Unito e Stati Uniti d'America.\nTuttavia molti esponenti che militavano nella precedente aeronautica militare cecoslovacca e che non erano in linea col l'orientamento del governo, dovuto alla grande influenza tedesca nelle decisioni politico militari del paese, decisero di fuggire aggregandosi a reparti della francese Arm\u00e9e de l'air ed alla polacca Polskie Si\u0142y Powietrzne w Wielkiej Brytanii.\nTra i piloti pi\u00f9 decorati dell'aeronautica slovacca del periodo il pi\u00f9 decorato fu l'asso J\u00e1n Re\u017e\u0148\u00e1k accreditato di 32 abbattimenti confermati sul fronte orientale ed in Ucraina contro velivoli della sovietica Sovetskie Voenno-vozdu\u0161nye sily.\nVerso la fine del conflitto, quando le sorti delle Potenze dell'Asse erano compromesse, il paese fu costretto a subire la controffensiva da parte dell'Armata Rossa e delle truppe del Regno di Romania che dall'agosto 1944, grazie ad un colpo di stato condotto dal re Michele, avevano affiancato i sovietici. Come supporto interno gruppi di insurrezionalisti slovacchi cre\u00f2 la Slovensk\u00e9 povstaleck\u00e9 letectvo dotandosi di alcuni velivoli appartenuti alla precedente forza aerea.\nDistintivi ottici di riconoscimento.\nIl simbolismo di riconoscimento applicato alla flotta aerea era basato sulle coccarde posizionate sulle superfici superiore ed inferiore delle ali e sul timone. Basato sulla croce di ferro gi\u00e0 utilizzata dalla Luftwaffe se ne distingueva per la presenza dei colori della bandiera nazionale slovacca. Al posto del nero il blu con un cerchio rosso all'interno della croce."}
{"id": "2718986", "revid": "76963", "url": "https://it.wikipedia.org/wiki?curid=2718986", "title": "Kenji Utsumi", "text": " Era affiliato con Ken Production, azienda da lui stesso fondata. Era sposato con la collega Michiko Nomura."}
{"id": "2718987", "revid": "47767", "url": "https://it.wikipedia.org/wiki?curid=2718987", "title": "Evoluzione teistica", "text": ""}
{"id": "2718990", "revid": "287204", "url": "https://it.wikipedia.org/wiki?curid=2718990", "title": "Variabile Orione", "text": "Il termine variabile Orione si riferisce a una stella, spesso associata ad una nebulosa diffusa, che mostra dei fenomeni di variabilit\u00e0 irregolari dovute a violente eruzioni di materia.\n\u00c8 comune opinione che si tratti di stelle pre-sequenza principale, che manifestano delle escursioni di luminosit\u00e0 dell'ordine anche di diverse magnitudini. Si riconoscono due classi di variabili Orione: le stelle T Tauri (compreso il sottogruppo delle EX Lupi o \"EXor\") e le FU Orionis (o \"FUor\").\nAlcune variabili Orione (come nel caso di V1647 Orionis) non possiedono delle caratteristiche che le rendono completamente assimilabili all'una o all'altra classe, quanto piuttosto a una via di mezzo; talune mostrano delle piccole escursioni di luminosit\u00e0 con cadenza periodica, altre sono caratterizzate da bruschi affievolimenti, altre ancora mostrano nei loro spettri delle formazioni che indicano la presenza di fenomeni di accrescimento."}
{"id": "2718991", "revid": "88740", "url": "https://it.wikipedia.org/wiki?curid=2718991", "title": "Yehuda Elkana", "text": "Nato in Vojvodina (all'epoca facente parte del Regno di Jugoslavia, in seguito diventata citt\u00e0 della Serbia) in una famiglia ebraica, durante la seconda guerra mondiale fu internato per un anno con la famiglia in un campo di concentramento nazista. Nel 1948 si trasfer\u00ec in Israele, e dopo alcuni anni negli Stati Uniti, dove si iscrisse alla Brandeis University del Massachusetts. Studi\u00f2 fisica, matematica, storia della scienza e biologia, laureandosi nel 1968 con la tesi \u00ab \"On the Emergence of the Energy Concept\" \u00bb.\nDopo aver insegnato per un anno alla Universit\u00e0 di Harvard, Elkana torn\u00f2 in Israele, dove insegn\u00f2 al Dipartimento di Storia e Filosofia della Scienza della Universit\u00e0 Ebraica di Gerusalemme, del quale fu anche direttore.\nNel 1977-78 insegn\u00f2 come professore associato alla Universit\u00e0 di Oxford. Dal 1981 al 1991 fu direttore del \"Cohn Institute for the History and Philosophy of Science and Ideas\" dell'Universit\u00e0 di Tel Aviv.\nDal 1992 al 1999 fu membro del \"Academic Advisory Board\" del Collegium Budapest, e suo vicepresidente.\nDal 1995 al 1999 \u00e8 stato Professore di filosofia della scienza al Politecnico federale di Zurigo. In aprile 1997 divenne membro del Comitato Scientifico del \"Collegium Helveticum\" del Politecnico di Zurigo. Nel 2001 \u00e8 entrato a far parte del \"Board of Trustees\" della Carnegie Foundation for the Advancement of Teaching.\nYehuda Elkana \u00e8 stato cofondatore ed editore della rivista \"Science in Context\" e autore di numerosi libri e articoli accademici.\nDal 1999 fu presidente e rettore della Central European University di Budapest.\nSposato con Yehudit Elkana, ha avuto quattro figli.\n\u00c8 scomparso nel 2012 all'et\u00e0 di 78 anni a seguito di un tumore."}
{"id": "2718992", "revid": "121837", "url": "https://it.wikipedia.org/wiki?curid=2718992", "title": "Variabili Orione", "text": ""}
{"id": "2718993", "revid": "110157", "url": "https://it.wikipedia.org/wiki?curid=2718993", "title": "Muay Lao", "text": "Muay Lao \u00e8 una forma di kickboxing praticata nel Laos ed \u00e8 una branca dei molti stili di kickboxing indo-cinesi. Le altre forme di kickboxing provenienti da tale regione sono: Pradal Serey dalla Cambogia, Muay Thai dalla Thailandia e lethwei dalla Birmania. Questa forma di kickboxing comprende attacchi con ginocchia, gomiti, pugni e calci. Nel 170\u00ba episodio di King of the Hill, Kahn utilizza le arti marziali laotiane per i combattimenti da strada. Il Muay Lao \u00e8 stato inserito tra gli sport dei XXV Giochi del Sud-est asiatico, tenutisi in Laos."}
{"id": "2718994", "revid": "155634", "url": "https://it.wikipedia.org/wiki?curid=2718994", "title": "Open di Francia 2007 - Doppio femminile", "text": "Alicia Molik e Mara Santangelo hanno battuto in finale Katarina Srebotnik e Ai Sugiyama 7-6 (5), 6-3."}
{"id": "2718995", "revid": "72396", "url": "https://it.wikipedia.org/wiki?curid=2718995", "title": "Anassandrida II", "text": "Figlio di Leonte, contemporaneo di Creso, regn\u00f2 nella seconda met\u00e0 del secolo VI a.C..\nBiografia.\nAnassandrida aveva avuto due mogli, delle quali non conosciamo il nome ma che erano sicuramente spartane, visto che le regine lo dovevano essere per legge. Dato che la prima moglie non riusciva a rimanere incinta, ottenne dagli efori il permesso di sposarne una seconda, dalla quale ebbe il figlio Cleomene. Dalla prima moglie, poco tempo dopo, ebbe il figlio Dorieo, ai quali seguirono Leonida, l'eroe delle Termopili, e Cleombroto, che fu nominato reggente del trono ag\u00ecade di Sparta alla morte in battaglia del fratello.\nDurante il regno di Ananssandrida, Sparta sconfisse finalmente Tegea, che aveva tenuto in scacco i suoi predecessori Euricratide e Leonte, e fu rafforzato il potere degli efori.\nAlla sua morte, il trono pass\u00f2 al primogenito Cleomene I."}
{"id": "2719003", "revid": "1488558", "url": "https://it.wikipedia.org/wiki?curid=2719003", "title": "Francesco Daveri", "text": "Note biografiche.\nFu Professor of Practice e direttore del programma Full-Time MBA (Master in Business Administration) della SDA Bocconi School of Management dell'Universit\u00e0 Bocconi. \nIn precedenza era stato professore di Politica Economica presso l'Universit\u00e0 Cattolica del Sacro Cuore (sede di Piacenza) (2015- 2017), l'Universit\u00e0 di Parma (1998-2015) e l'Universit\u00e0 di Brescia (1992-1998).\nCollabor\u00f2 con diverse istituzioni nazionali e internazionali tra cui la Banca Mondiale, il Ministero dell'Economia, la Commissione europea e il Parlamento Europeo. Fu autore di commenti sul \"Corriere della Sera\" nonch\u00e9 il \"managing editor\" del sito di informazione economica LaVoce.info. \nCome ricercatore studi\u00f2 soprattutto la relazioni esistenti tra riforme economiche, innovazione, produttivit\u00e0 e crescita economica."}
{"id": "2719004", "revid": "767487", "url": "https://it.wikipedia.org/wiki?curid=2719004", "title": "Dregen", "text": "Viene inoltre ricordato per essere stato uno dei fondatori della rock and roll band svedese The Hellacopters insieme a Nicke Andersson.\nCarriera.\nDregen \u00e8 stato uno dei membri fondatori dei Backyard Babies nel 1987 e successivamente, nel 1994, uno dei membri fondatori della band The Hellacopters insieme all'allora batterista degli Entombed, Nicke Andersson. Nel 1996 decidere per\u00f2 di lasciare la band fondata appena due anni prima, dopo aver pubblicato con essa due album per concentrarsi pienamente sul progetto Backyard Babies. Dregen ha suonato inoltre la chitarra nel supergruppo Supershit 666 insieme a Ginger (The Wildhearts) alla voce e chitarra, Nicke Andersson (Hellacopters) alla batteria e al noto produttore svedese Thomas Skogsberg al basso. L'unico album della band, prodotto dalla Inferno Records, \u00e8 un EP contenente 6 tracce pubblicato nel 1999. Non si sono mai esibiti dal vivo ed il disco \u00e8 stato suonato e registrato in un tempo minimo. Sia Ginger che Dregen hanno ribadito pi\u00f9 volte in interviste, che vorrebbero registrare nuovo materiale e magari partire in tour con i Supershit666, ma i loro continui impegni musicali e discografici non hanno ancora permesso la realizzazione di questo loro sogno. Dregen ha pi\u00f9 volte suonato dal vivo con il cantautore svedese Lars Winnerb\u00e4ck, con il quale ha inciso anche una cover dei Rolling Stones, \"Dead Flowers\", per un album tributo alla nota band inglese. Ha inoltre registrato un live album insieme a Tyla frontman dei Dogs D'Amour, intitolato \"The Poet and the Dragon\". Tra il 2004 e il 2007 ha suonato in altre band quali Midlife Crisis e Snowracer, e recentemente ha anche collaborato con l'artista rap svedese Timbuktu nella traccia \"Tack f\u00f6r kaffet\". Nel luglio 2011 entra ufficialmente a far parte del progetto solista di Michael Monroe (ex Hanoi Rocks).\nCon i Michael Monroe Dregen si esibisce in svariati tour in Scandinavia e Gran Bretagna, partecipando attivamente alla composizione dell'ultimo disco della band \"Horns And Halos\" e lavorando, al contempo, al suo progetto solista.\n\"Horns and Halos\" vede la luce ad agosto 2013 ed, il mese successivo, \u00e8 la volta del primo disco solista del chitarrista svedese, intitolato semplicemente \"Dregen\".\nIl disco, distribuito dalla Universal Records, anticipa un tour che coinvolge tutta Europa, affiancato dall'ultimo progetto di Nicke Andersson con i suoi Imperial State Electric.\nDregen \u00e8 sposato con la cantante svedese Pernilla Andersson e vive a Runmar\u00f6 nell'arcipelago di Stoccolma.\nLa coppia \u00e8 riuscita dopo svariati tentativi seguiti e documentati dalla stampa svedese ad avere un figlio. Il primogenito, chiamato Sixten Riff Sinatra, \u00e8 nato all'inizio del 2013."}
{"id": "2719006", "revid": "1573940", "url": "https://it.wikipedia.org/wiki?curid=2719006", "title": "Shahrest\u0101n di Mehriz", "text": "Lo shahrest\u0101n di Mehriz (farsi \u0634\u0647\u0631\u0633\u062a\u0627\u0646 \u0645\u0647\u0631\u06cc\u0632) \u00e8 uno degli 11 \"shahrest\u0101n\" della provincia di Yazd, il capoluogo \u00e8 Mehriz."}
{"id": "2719010", "revid": "729019", "url": "https://it.wikipedia.org/wiki?curid=2719010", "title": "Medaglia commemorativa della 9\u00aa Armata", "text": "La medaglia commemorativa della 9\u00aa Armata fu una medaglia non ufficiale realizzata per iniziativa privata, rivolta a tutti coloro che avessero militato nella 9\u00aa Armata dell'esercito italiano durante la Seconda guerra mondiale."}
{"id": "2719011", "revid": "1117982", "url": "https://it.wikipedia.org/wiki?curid=2719011", "title": "Anassandride", "text": "Biografia.\nNato a Rodi, pi\u00f9 precisamente a Camiro, poi si stabil\u00ec ad Atene, dove esercit\u00f2 l'attivit\u00e0 drammaturgica all'epoca di Filippo II.&lt;br&gt; Esponente della commedia di mezzo, secondo la \"Suda\" Anassandride fu autore di 65 commedie e ottenne dieci vittorie (sette alle Dionisie, la prima nel 376 a.C. alla 101\u00aa Olimpiade, e tre alle Lenee).\nOpere.\nAnche se si dice che abbia distrutto molte delle sue opere, adirato per il fatto che erano state respinte, restano comunque 82 frammenti, di cui 2 dubbi, e 41 titoli:\nSecondo la \"Suda\", Anassandride fu il primo poeta a inserire gli intrighi amorosi e le seduzioni delle vergini nelle commedie, che, come emerge da titoli e frammenti, erano appunto incentrate sull'amore, sul quotidiano e sulla parodia mitologica. \nAnassandride scrisse, pare, anche ditirambi, di cui non resta niente."}
{"id": "2719014", "revid": "599013", "url": "https://it.wikipedia.org/wiki?curid=2719014", "title": "Chris Hanson", "text": "Nella NFL.\nStagione 1999\nPreso dai Cleveland Browns pur senza essere stato scelto al draft, passa subito ai Green Bay Packers dove gioca solamente una partita facendo 4 punt per 157 yard con il pi\u00f9 lungo di 44 yard di cui 2 \"downed\" e 2 ritornati per un totale di 3 yard. \nStagione 2000\nPassa ai Miami Dolphins ma quasi subito si fa male, termina la stagione sulla lista infortunati senza mai giocare.\nStagione 2001\nPassa ai Jacksonville Jaguars dove gioca 16 partite facendo 82 punt per 3577 yard con il pi\u00f9 lungo di 59 yard di cui 6 terminati fuori dal campo di gioco, 11 \"downed\", 24 nelle 20 yard avversarie, 12 in touchback, 15 faircatch e 38 ritornati per 295 yard. Ha fatto 2 corse per nessuna iarda facendo un fumble poi recuperato e un tackle da solo. \nStagione 2002\nHa giocato 16 partite facendo 81 punt per 3583 yard con il pi\u00f9 lungo di 64 yard di cui 3 terminati fuori dal campo di gioco, 18 \"downed\", 27 nelle 20 yard avversarie, 10 in touchback, 11 faircatch e 39 ritornati per 339 yard ed infine 2 tackle da solo.\nStagione 2003\nHa giocato 5 partite facendo 23 punt per 1001 yard con il pi\u00f9 lungo di 58 yard di cui uno bloccato, uno terminato fuori dal campo di gioco, 3 \"downed\", 4 nelle 20 yard avversarie, un touchback, 2 faircatch e 16 ritornati per 235 yard, 2 kickoff per 74 yard di cui uno ritornato e un onside kick non recuperato, ed infine un tackle da solo.\nStagione 2004\nHa giocato 16 partite facendo 84 punt per 3592 yard con il pi\u00f9 lungo di 69 yard di cui 5 terminati fuori dal campo di gioco, 19 \"downed\", 28 nelle 20 yard avversarie, 9 in touchback, 13 faircatch e 38 ritornati per 429 yard con 2 touchdown. Ha fatto anche un tackle da solo.\nStagione 2005\nHa giocato 16 partite facendo 82 punt per 3517 yard con il pi\u00f9 lungo di 74 yard\"record personale\" di cui uno bloccato, 15 terminati fuori dal campo di gioco, 12 \"downed\", 33 nelle 20 yard avversarie, 11 in touchback, 15 faircatch e 29 ritornati per 236 yard con un touchdown. \nStagione 2006\nHa giocato 16 partite facendo 72 punt per 2920 yard con il pi\u00f9 lungo di 58 yard di cui uno bloccato, 13 terminati fuori dal campo di gioco, 7 \"downed\", 20 nelle 20 yard avversarie, 7 in touchback, 16 faircatch e 29 ritornati per 343 yard con 2 touchdown.\nStagione 2007\nPassa all'inizio ai New Orleans Saints ma poi prima dell'inizio della stagione firma con i New England Patriots dove gioca 16 partite facendo 44 punt per 1821 yard con il pi\u00f9 lungo di 64 yard di cui uno bloccato, 10 terminati fuori dal campo di gioco, 6 \"downed\", 13 nelle 20 yard avversarie, 6 in touchback, 8 faircatch e 14 ritornati per 75 yard. \nStagione 2008\nHa giocato 16 partite facendo 49 punt per 2143 yard con il pi\u00f9 lungo di 70 yard di cui 9 terminati fuori dal campo di gioco, 6 \"downed\", 19 nelle 20 yard avversarie\"record personale\", 10 in touchback, 13 faircatch e 11 ritornati per 158 yard. Infine ha fatto 3 tackle di cui uno da solo. \nStagione 2009\nHa giocato 16 partite facendo 56 punt per 2221 yard con il pi\u00f9 lungo di 56 yard di cui uno bloccato, 8 terminati fuori dal campo di gioco, 7 \"downed\", 18 nelle 20 yard avversarie, 5 in touchback, 16 faircatch e 20 ritornati per 180 yard. \nStagione 2010\n\u00c8 diventato \"unrestricted free agent\".\nVittorie e premi.\n(1) Pro Bowl (stagione 2002).\n(1) miglior giocatore della squadra speciale del mese della AFC (mese di settembre della stagione 2005)."}
{"id": "2719016", "revid": "110157", "url": "https://it.wikipedia.org/wiki?curid=2719016", "title": "Ockenheim", "text": "Ockenheim \u00e8 un \"Ortsgemeinde\", un comune appartenente ad un \"Verbandsgemeinde\", una sorta di comune collettivo che si trova nella Renania-Palatinato, nel circondario di Magonza-Bingen, Germania.\nGeografia fisica.\nIl paese di Ockenheim si trova immerso nelle colline della Renania-Palatinato.\nStoria.\nI primi documenti riguardanti Ockenheim sono datati anno 835. Il monastero di St. Maria ad Gradus di Magonza deteneva una quota considerevole dei territori della zona dove ora risiede il paese. Il monastero concesse lo sfruttamento dei terreni in cambio della devozione pastorale.\nPolitica.\nConsiglio Comunale.\nIl Consiglio \u00e8 costituito da 19 membri, contando anche il Sindaco. Le sedie sono cos\u00ec ripartite:"}
{"id": "2719017", "revid": "188116", "url": "https://it.wikipedia.org/wiki?curid=2719017", "title": "Politica economica fascista", "text": "La politica economica fascista si riferisce alla politica del fascismo in ambito economico e finanziario.\nDescrizione.\nIl fascismo sostiene di rappresentare una \"terza via\" rispetto al socialismo internazionale ed al capitalismo liberale, fornendo un'alternativa economica alle due ideologie precedentemente esistenti.\nI caratteri fondamentali delle dottrine economiche fasciste sono rappresentati da: corporativismo, socializzazione, dirigismo, autarchia, socialismo nazionale, sindacalismo nazionale. Queste caratteristiche possono essere ritrovate sia nelle politiche economiche dei fascismi di governo sia nei principi di tutti i movimenti fascisti senza incarichi dall'inizio del novecento ad ora, sebbene ognuno di essi abbia dato a queste caratteristiche un peso diverso, a seconda del luogo e del periodo storico.\nIl corporativismo viene favorito in un'ottica di collaborazione di classe, in contrapposizione alla lotta di classe marxista ed all'individualismo capitalista, sostenendo che le disuguaglianze tra gli uomini sono feconde e positive (contrariamente a quanto sostenevano i socialisti), ma anche la necessit\u00e0 di convogliare la forza delle singole classi sociali nell'alveo dell'interesse nazionale, conferendo allo Stato un ruolo di intermediario nelle relazioni tra esse (a differenza dei liberalcapitalisti). Si ritiene infatti che la prosperit\u00e0 derivi dal raggiungimento di una rinascita spirituale e culturale dello Stato stesso e da tale capacit\u00e0 di intermediario e risolutore di divergenze classiste.\nI governi fascisti offrirono infatti benefici alle imprese, tentando di incoraggiare i profitti e la crescita di una grande industria pesante (ancora assente in Italia al tempo), facendo per\u00f2 in modo che tutte le attivit\u00e0 economiche prestassero servizio per l'interesse nazionale.\nIl dirigismo economico identifica invece un'economia in cui il governo esercita una forte influenza direttiva controllando produzione ed allocazione di risorse. In generale, eccetto la nazionalizzazione di alcune industrie, le economie fasciste inizialmente sono sempre state basate su propriet\u00e0 ed iniziativa privata condizionate al servizio nei confronti dello Stato. Successivamente, in alcuni casi (Repubblica Sociale Italiana anche se rimase lettera morta e Argentina peronista ad esempio), si arriv\u00f2 alla socializzazione della propriet\u00e0 dei mezzi di produzione tra i lavoratori di ogni grado dell'impresa.\nL'autarchia fu uno degli obiettivi principali dei governi e dei movimenti fascisti. L'intenzione dei provvedimenti autarchici \u00e8 quella di realizzare l'autosufficienza economica della nazione, eliminando il ricorso alle importazioni dall'estero e favorendo perci\u00f2 lo sviluppo del lavoro e della produzione nazionale interna.\nAltra base concettuale della dottrina fascista fu la visione delle relazioni umane influenzata dal darwinismo sociale di tipo nazionale, per il quale esiste nel susseguirsi della Storia una \"lotta per la vita\" tra le diverse comunit\u00e0 e stirpi, nella quale le nazioni decadenti soccombono di fronte a quelle pi\u00f9 giovani e forti. Secondo De Grand questo port\u00f2 a promuovere gli interessi degli affaristi, distruggendo sindacati ed organizzazioni della classe lavoratrice., in realt\u00e0 furono le \"leggi fascistissime\" del 1926 a sciogliere le organizzazioni precedenti, riconoscendo giuridicamente il sindacato nazionale fascista, costituito poi nel 1934 in diversi sindacati all'interno delle varie corporazioni, in cui lavoratori e dirigenti erano inquadrati secondo le affinit\u00e0 professionali.\nItalia fascista.\nLa salita al potere.\nIl movimento fascista divent\u00f2 partito nel novembre del 1921.\nIl fascismo storico italiano segu\u00ec nella sua politica economica linee guida diverse e drastici cambi di velocit\u00e0 nelle riforme: tratti maggiormente socialisti e rivoluzionari nel periodo movimentista (1919-1922), nel tardo regime e durante la Repubblica Sociale Italiana (1943-1945), pi\u00f9 lenti ed ingessati durante la prima parte del ventennio, ma seguenti un unico filo logico. Durante il regime fascista si scontrarono spesso due visioni differenti: una pi\u00f9 rivoluzionaria ed una conservatrice (spesso dominante), che determin\u00f2 dichiarazioni molto diverse tra loro da parte dei membri dello stesso Partito Nazionale Fascista.\nNei decenni precedenti la Marcia su Roma si svilupp\u00f2 un notevole attivismo in tutta la societ\u00e0, in special modo tra la classe lavoratrice, realizzatosi in molteplici movimenti di matrice diversa: sindacalismo rivoluzionario, anarchico e socialista, futurismo, nazionalismo, ecc. Il Partito Socialista Italiano guadagn\u00f2 un crescente consenso elettorale, mentre nel 1919, a Milano in piazza Sansepolcro, vennero fondati i Fasci Italiani di Combattimento, nucleo originario del Fascismo, da parte di un movimento eterogeneo di nazionalisti, socialisti, futuristi, sindacalisti, interventisti reduci della Grande Guerra, ecc.\nDopo il biennio rosso \u2013 un periodo di scioperi, scontri e violenze ai limiti della guerra civile, principalmente tra socialisti, fascisti, repubblicani e forze dell'ordine \u2013, e a seguito della Marcia su Roma, vista l'incapacit\u00e0 delle forze politiche tradizionali di gestire la situazione il Re Vittorio Emanuele III dette a Mussolini l'incarico di formare un nuovo governo. Questo in quanto ritenne il Fascismo l'unica possibilit\u00e0 per concludere le violenze ed allontanare la paura diffusa tra gli industriali e la classe media, che ritenevano che la rivoluzione bolscevica fosse imminente. Poco dopo l'ascesa al potere, Mussolini defin\u00ec la propria posizione economica dicendo: \"Il governo fascista accorder\u00e0 piena libert\u00e0 all'impresa privata ed abbandoner\u00e0 ogni intervento nell'economia privata.\"\nRegime fascista.\nDurante i primi quattro anni di governo, dal 1922 al 1926, Mussolini tenne una politica economica improntata al laissez-faire sotto il Ministero delle Finanze di Alberto De Stefani: incoraggi\u00f2 la libera concorrenza, ridusse le tasse, abbatt\u00e9 regolamentazioni economiche e restrizioni al commercio e ridusse inoltre la spesa pubblica riequilibrando il bilancio, privatizzando alcuni monopoli governativi (come la Zecca di Stato). Alcune leggi introdotte precedentemente dai socialisti, come la tassa sulle eredit\u00e0, furono abrogate.\nNel 1925 si inizi\u00f2 anche a distruggere la cartamoneta al fine di frenare l'inflazione. Complessivamente furono inceneriti 320 milioni di lire.\nDurante questo periodo la ricchezza aument\u00f2 e la produzione industriale super\u00f2 il picco raggiunto durante il periodo bellico alla met\u00e0 degli anni venti, pur con un aumento dell'inflazione. Complessivamente, in questo primo periodo, la politica economica fascista segu\u00ec principalmente le linee del liberalismo classico, con l'aggiunta di tentativi di stimolo della produzione domestica e di equilibrio di bilancio.\nIn un discorso del maggio 1924, Mussolini dichiar\u00f2 di appoggiare il diritto allo sciopero.\nMa nei fatti intraprese una lotta a questo diritto:\nCon l'avvento del corporativismo fascista si ritorn\u00f2 alla repressione penale dello sciopero[25], attraverso la creazione di alcune figure di reato previste dalla L. n. 563/1926 (e dal relativo regolamento di esecuzione, il R.d. n. 1130/1926)[26], le quali saranno poi trasfuse nel codice penale del 1930 (Codice Rocco).\nDifatti, il Codice Rocco, agli articoli da 502 a 508, sanzionava come \u00abdelitti contro l'economia pubblica\u00bb tutte le forme di lotta sindacale, dallo sciopero alla serrata, fino al boicottaggio, al sabotaggio e all'occupazione d'azienda. Agli articoli 330 e 333 \u2013 ora abrogati dalla L. n. 146 del 12 giugno 1990 \u2013, invece, considerava \"\u00abdelitti contro la Pubblica Amministrazione\u00bb\" l'interruzione di un pubblico servizio o l'abbandono individuale di un pubblico servizio.\nLa \"ratio legis\"[27] delle nuove fattispecie penali differisce, per\u00f2, da quella del codice penale sardo d'ispirazione liberale, giacch\u00e9 il Codice Rocco si proponeva di garantire il funzionamento delle controversie attraverso la Magistratura del lavoro.\nL'art.502 del codice penale, che vietava lo sciopero e la serrata per fini contrattuali, \u00e8 stato dichiarato costituzionalmente illegittimo dalla Corte costituzionale (sentenza 4 maggio 1960, n. 29). Con successive sentenze la Corte costituzionale ha poi dichiarato la parziale illegittimit\u00e0 degli artt. 503 (serrata e sciopero per fini non contrattuali) e 504 (coazione alla pubblica autorit\u00e0 mediante serata o sciopero), stabilendo che, in base a tali norme, sono punibili i soli scioperi che siano diretti \"a sovvertire l'ordinamento costituzionale ovvero ad impedire od ostacolare il libero esercizio dei poteri legittimi nei quali si esprime la volont\u00e0 popolare\" (sentenze del 27 dicembre 1974, n. 290, e del 2 giugno 1983, n. 165). La Costituzione della Repubblica Italiana del 1948, all'articolo 40, fa assurgere lo sciopero a diritto, e si deve all'incessante lavorio della Corte costituzionale la modifica dei dettati contrari al diritto costituzionale dell'astensione dal lavoro.[28]\nIl ministro De Stefani si dimise nel 1925: la sua politica di libero commercio lo aveva reso inviso ad ampi settori dell'industria pesante italiana e della propriet\u00e0 terriera, inclini al protezionismo e contrari alle sue aperture doganali, fino ad alienargli il consenso dello stesso Mussolini. Dissonante con il costume economico nazionale era anche la sua avversit\u00e0 ai salvataggi bancari e industriali per mano statale, a cui pure si era dovuto inizialmente adeguare. Fu la stessa Confindustria a invocarne la rimozione, quando, nella primavera del 1925, la politica deflattiva messa in atto per fronteggiare un rialzo innaturale dei titoli di borsa aveva causato un crollo improvviso degli stessi valori di borsa.\nNel 1926, in un suo discorso, Mussolini chiese politiche monetarie che fermassero l'inflazione e stabilizzassero la valuta italiana mentre, con le leggi fascistissime, proib\u00ec gli scioperi creando una speciale magistratura che si occupasse del lavoro e della sua difesa e dette riconoscimento giuridico al sindacato nazionale fascista, che venne poi ristrutturato con la riforma corporativista. Dal 1925 al 1928, con il nuovo ministro delle Finanze Giuseppe Volpi, le politiche monetarie del governo determinarono un periodo di deflazione per l'economia italiana.\nIl 2 luglio 1926 venne creato il Ministero delle corporazioni, che ebbe competenze sul controllo e sulla regolamentazione dei salari e delle condizioni del lavoro, ma anche sull'alta direzione dell'intera economia nazionale. Mussolini si dichiar\u00f2 convinto di poter realizzare, attraverso il meccanismo corporativo, la mobilitazione civile ed economica di tutti gli italiani.\nNell'aprile del 1927 fu pubblicata la Carta del lavoro, uno dei documenti fondamentali del fascismo. Con essa fu istituito il tribunale del lavoro, col compito di giudicare i conflitti fra capitale e lavoro al di fuori delle rivendicazioni violente di tutte le classi sociali, in quanto non tollerando lo Stato nessuna forma di giustizia privata, sia in campo civile che penale, questa sarebbe stata vietata anche sul luogo di lavoro (decisione in cui rientrano i divieti di scioperi e serrate del 1926).\nNel 1929 l'Italia sub\u00ec gli effetti della crisi del '29, i prezzi diminuirono, la produzione rallent\u00f2 e la disoccupazione sal\u00ec dai 300.787 individui del 1929 a 1.018.953 nel 1933. Gli effetti furono, in un paese gi\u00e0 in crisi per la politica della rivalutazione, seppur negativi in termini di produzione meno devastanti che nel resto del mondo, dal punto di vista dell'occupazione e degli effetti sociali, grazie ad un forte intervento statale. \nFu in questo frangente che il Fascismo oper\u00f2 una svolta economica in senso nazionalistico e protezionista: nazionalizz\u00f2 le holding delle grandi banche, che avevano accumulato notevoli quantit\u00e0 di titoli industriali approfittando della crisi, emise nuovi titoli per garantire un credito alle banche e si garant\u00ec il controllo dei prezzi in conformit\u00e0 con l'interesse nazionale.\nVennero costituiti enti pubblici, tra i quali il pi\u00f9 importante fu l'Istituto per la Ricostruzione Industriale (IRI) (1933). Questo and\u00f2 a raccogliere tutte le partecipazioni statali in banche ed imprese private, divenendo proprietario delle maggiori banche italiane (tra cui il Banco di Roma, la Banca Commerciale, il Credito Italiano, il Banco di Napoli e il Banco di Sicilia), e del 20% dell'intero capitale azionario nazionale (detenendo tra l'altro la propriet\u00e0 di Ansaldo, Ilva, Cantieri Riuniti dell'Adriatico, SIP, SME, Terni, Edison...), tra cui il 75% della produzione di ghisa e il 90% dell'industria cantieristica navale. Tanto che nel 1935 Mussolini si vant\u00f2 del fatto che tre quarti delle imprese italiane dipendessero dallo Stato.\nUna delle prime azioni in questo senso fu il salvataggio del complesso metallurgico Ansaldo con un finanziamento di 400 milioni di Lire.\nDal 1934 tra gli obiettivi principali della politica economica venne posta l'autarchia, ossia l'autosufficienza agricola, industriale e nel reperimento di risorse e, pi\u00f9 in generale, l'indipendenza economica nazionale. Vennero imposte significative tariffe doganali e barriere commerciali, in ottica di aumento della competitivit\u00e0 dei prodotti italiani sul mercato interno.\nIl Fascismo italiano adott\u00f2 inoltre una politica di spesa pubblica keynesiana per stimolare l'economia attraverso il settore pubblico. Tra il 1929 ed il 1934 la spesa per i lavori pubblici triplic\u00f2 e super\u00f2 la spesa per la difesa, diventando l'elemento di maggiore rilevanza del bilancio governativo.\nNel 1935, in seguito all'invasione dell'Etiopia, la Societ\u00e0 delle Nazioni decret\u00f2 l'applicazione di sanzioni commerciali nei confronti dell'Italia. Questo spinse Mussolini a raggiungere l'autarchia economica pi\u00f9 rapidamente, rafforzando l'idea che l'autosufficienza fosse essenziale per la sicurezza nazionale, riducendo l'impatto delle sanzioni.\nIn particolare, l'Italia proib\u00ec severamente la maggior parte delle importazioni e il governo cerc\u00f2 di persuadere i consumatori a comprare prodotti fatti in Italia. Ad esempio, fu lanciato lo slogan \u201cPreferite il Prodotto Italiano\u201d. Nel maggio dello stesso anno, il governo obblig\u00f2 individui e imprese a consegnare tutti i titoli esteri alla Banca d'Italia. Il 15 luglio 1936 le sanzioni economiche sull'Italia furono rimosse, ma la politica di indipendenza economica non sub\u00ec mutamenti.\nIl 19 gennaio 1939 venne istituita la Camera dei fasci e delle corporazioni, che sostituiva la Camera dei deputati, e tenne la sua seduta inaugurale il 23 marzo dello stesso anno.\nIl governo Mussolini.\nIn una visione politicamente orientata all'interventismo economico e all'organicit\u00e0 ed inclusivit\u00e0 nelle strutture dello Stato, furono varati numerosi provvedimenti in termini di legislazione sociale. I pi\u00f9 importanti furono:\nIl coinvolgimento dell'Italia nella Seconda guerra mondiale, come membro dell'Asse, richiese la trasformazione dell'economia nazionale in un'economia di guerra. Questo caus\u00f2 tensioni nel modello corporativo, per il negativo svolgimento della guerra stessa e la difficile opera di persuasione del governo nei confronti delle grandi imprese, renitenti a finanziare quella che veniva vista come una sconfitta certa.L'invasione degli Alleati nel 1943 port\u00f2 al collasso della struttura politica ed economica italiana, con la divisione tra Repubblica Sociale Italiana (RSI) al nord ed un sud amministrato dagli Alleati.\nRepubblica Sociale Italiana.\nTra il 1943 ed il 1945, nella Repubblica Sociale Italiana, si ebbero nuovi tentativi di rivoluzionare il sistema economico per il posizionamento della componente capitalista ed internazionalista con il governo alleato al sud. Il corporativismo venne inserito in un sistema economico aziendale socializzato, in cui lavoratori e dirigenti possiedono medesimi diritti e doveri. In questo caso il corporativismo funge da organo facente le funzioni del padrone, non pi\u00f9 esistente questo come soggetto privato, sostituito adesso da un'assemblea di tutti i lavoratori che, al tempo stesso, possiedono e lavorano nell'azienda stessa.\nIl 20 dicembre 1943 viene costituita la Confederazione Generale del Lavoro, della Tecnica e delle Arti (C.G.L.T.A.), come la base del sistema corporativo della RSI. Suo scopo era di essere un contenitore organizzativo di tutte le singole corporazioni, rifondate sulla base delle nuove regole stabilite nel Congresso di Verona. Secondo queste regole le corporazioni avrebbero rappresentato ognuna un settore produttivo, secondo lo schema gi\u00e0 esistente, e avrebbero rappresentato ogni ambito produttivo e, indirettamente, ogni lavoratore secondo una logica organicistica, in previsione della creazione della democrazia organica.\nIl reddito pro capite nel 1944, principalmente a causa della guerra, si trovava ad uno dei punti pi\u00f9 bassi del XX secolo.\nGermania nazionalsocialista.\nLa Repubblica di Weimar.\nIl nazionalsocialismo inizia la sua ascesa durante la repubblica di Weimar e lo shock della crisi del 1929.\nI problemi economici (e non solo) tedeschi derivavano direttamente dalla sconfitta nella prima guerra mondiale: il Trattato di Versailles, considerato dalla popolazione come punitivo e umiliante, costrinse la Germania a cedere tutte le sue colonie, copiose aree del proprio territorio (a vantaggio di Francia, Belgio, Danimarca e Polonia) ricche di risorse (come la Ruhr), a quasi azzerare il proprio esercito e a pagare enormi somme in riparazioni di guerra (pari a 6,6 miliardi di sterline). Queste misure sanzionatorie danneggiarono pesantemente l'economia tedesca, creando anche un forte spirito di risentimento.\nIl regime costituito in Germania nel 1919 non era stato accettato con benevolenza n\u00e9 dalle formazioni conservatrici n\u00e9 dal partito comunista, mostrando l'inadeguatezza dei socialdemocratici e cattolici.\nTra il 1930 ed il 1933 il Cancelliere Heinrich Br\u00fcning tent\u00f2 il risanamento delle disastrose condizioni economiche dello Stato, senza maggioranza parlamentare e governando con il solo strumento dei decreti presidenziali d'emergenza. La Repubblica si trovava in stato di iperinflazione rampante, massiccia disoccupazione e notevole abbassamento della qualit\u00e0 della vita. Br\u00fcning, esperto di finanza, tent\u00f2 di superare la crisi applicando le teorie economiche liberali, tagliando drasticamente le spese statali, cancellando le commesse pubbliche e molte concessioni sociali, tra cui l'assicurazione obbligatoria sulla disoccupazione (introdotta solamente nel 1927.\nQuesta situazione di instabilit\u00e0 totale e di crisi economica e sociale favor\u00ec la conquista del potere da parte del NSDAP il 30 gennaio 1933, tramite le elezioni di due mesi prima.\nIl programma del nazionalsocialismo.\nIl nazionalsocialismo aveva una concezione della storia idealista, sostenendo che gli eventi umani fossero controllati da pochi individui eccezionali che seguono un alto ideale e conferendo perci\u00f2 alle questioni economiche un valore minore. Hitler critic\u00f2 tutti i precedenti governanti tedeschi, a partire da Bismarck, per aver \"sottomesso la nazione al materialismo\" e facendo affidamento all'espansione economico-finanziaria piuttosto che quella territoriale dello spazio vitale tedesco.\nIl \"Programma dei venticinque punti\" del partito, realizzato nel 1920, elencava anche richieste economiche, tra cui:\nNegli anni venti ci furono alcune proposte di modifiche e cambiamenti al programma, come quello di Gottfried Feder che, nel 1924, propose un nuovo programma composto di trentanove punti. Dopo il 1925 Hitler rifiut\u00f2 di prendere in considerazione modifiche del programma del partito, in quanto esso era considerato inviolabile, pur non menzionandolo mai apertamente nei discorsi o negli scritti, se non riferendosi ad esso come \"il programma del movimento\".\nI programmi economici nazionalsocialisti sono ancora oggi oggetto di dibattito.\nLa collocazione nazionalsocialista rispecchia comunque quella degli altri fascismi europei e mondiali, come traspare dalle affermazioni del suo fondatore.\nHitler diceva infatti che \"siamo socialisti, siamo nemici del sistema economico capitalistico odierno\", puntualizzando che la sua interpretazione del socialismo \u201cnon ha nulla a che fare con il socialismo marxista [...] il marxismo \u00e8 contro la propriet\u00e0; il vero socialismo no.\" e \"Socialismo! Una parola del tutto infelice... Cosa significa davvero socialismo? Se le persone hanno qualcosa da mangiare e le proprie soddisfazioni, allora hanno il loro socialismo.\"\nFu anche citato per aver detto: \"Dovevo solo sviluppare logicamente ci\u00f2 che la socialdemocrazia aveva fallito [...] Il nazionalsocialismo \u00e8 ci\u00f2 che il marxismo sarebbe potuto essere se avesse rotto i propri assurdi legami con l'ordinamento democratico [...] Perch\u00e9 dobbiamo preoccuparci di socializzare banche ed industrie? Noi socializziamo gli esseri umani [...]\". In privato, Hitler disse anche: \"Insisto assolutamente nel proteggere la propriet\u00e0 privata [...] dobbiamo incoraggiare l'iniziativa privata \"., precisando in un'altra occasione che il governo avrebbe dovuto avere il potere di regolare l'uso della propriet\u00e0 privata per il bene della nazione. Un fondamento teorico di questo approccio eclettico al concetto di propriet\u00e0 privata \u00e8 nell'approccio filosofico mutuato da Fichte, che nel saggio Lo Stato Commerciale Chiuso ritiene la propriet\u00e0 privata non come un diritto al possesso materiale di un bene quanto, piuttosto, \"un diritto esclusivo ad una determinata libera attivit\u00e0\", di fatto vincolando il diritto di propriet\u00e0 agli effetti positivi che questo pu\u00f2 generare all'interno di un sistema economico.\nCome gli altri fascismi, il nazionalsocialismo si rifaceva al darwinismo sociale, ossia l'idea che la selezione naturale si applichi alla societ\u00e0 umana nella stessa misura degli organismi biologici: riteneva che la storia prendesse forma da una lotta violenta tra nazioni e razze (allo stesso modo in cui avviene per le varie specie animali) e che soltanto le nazioni pi\u00f9 sane e vitali, guidate da leader forti, fossero capaci di sopravvivere e svilupparsi\nPrima della guerra: 1933-1939.\nNel 1933 Hitler nomin\u00f2 Hjalmar Schacht, ex membro del Partito Socialdemocratico di Germania, presidente della Reichsbank e, nel 1934, ministro dell'Economia.\nInizialmente Schacht prosegu\u00ec la politica economica introdotta dal governo di Kurt von Schleicher per combattere gli effetti della grande depressione attraverso provvedimenti keynesiani \"ante litteram\" (l'opera principale di Keynes uscir\u00e0 solo tre anni pi\u00f9 tardi, nel 1936), che facevano affidamento su grandi programmi di opere pubbliche, supportati da una forte spesa pubblica per stimolare l'economia e ridurre la disoccupazione (pari a 6 milioni di disoccupati nel 1933 e azzerata nel 1938). Un esempio di queste opere fu la costruzione dell'Autobahn, il sistema autostradale nazionale tedesco completamente gratuito e tuttora esistente.\nNegli anni successivi il controllo dei prezzi imped\u00ec la ricomparsa dell'inflazione.\nUna particolarit\u00e0 dell'azione schachtiana fu l'introduzione dei cosiddetti \"effetti-MEFO\" (da Metallurgische Forschungsgesellschaft, il nome della ditta fittizia usata per quest'operazione): cambiali di pagamento, garantite dallo Stato, emesse dalle aziende a fronte di lavoro compiuto (ad esempio per pagare i propri fornitori). Si trattava di una moneta-\u00abcertificato di lavoro compiuto\u00bb parallela al reichsmark, utilizzata come veicolo per mobilitare capitali rimasti improduttivi durante il periodo recessivo, che poteva essere scontata presso la banca centrale stessa in qualsiasi momento in cambio della divisa corrente. Come per i depositi, il passaggio simultaneo all'incasso da parte tutti i suoi detentori avrebbe significato una rovinosa spirale inflativa che, tuttavia, non si verific\u00f2. Analogamente ad una situazione economica di equilibrio \u00e8 ipotizzabile che il mancato passaggio allo sconto sia da imputarsi ad un clima di tendenziale fiducia, nel quale le aziende stesse utilizzavano gli 'effetti-MEFO' come strumento di pagamento inter-industriale.\nNel giugno del 1933 fu introdotto il \"Reinhardt Program\": un esteso progetto di sviluppo delle infrastrutture che combinava incentivi indiretti, come riduzioni delle tasse, con investimenti pubblici diretti in canali, ferrovie ed autostrade. Tra il 1933 ed il 1936 il \"Reinhardt Program\" fu seguito da altre iniziative simili, favorendo una grande espansione del settore edilizio. Nel 1933 solo 666.000 tedeschi lavoravano nelle costruzioni, mentre nel 1936 il numero era salito a 2.000.000. Il settore stradale in particolare si stava espandendo a grande velocit\u00e0, favorendo collateralmente l'espansione del mercato automobilistico e dei trasporti in generale, decretando un boom per tutti gli anni trenta.\nAnche il comparto militare venne sviluppato notevolmente: lo stralcio unilaterale dell'umiliante clausola di riduzione ai minimi termini dell'esercito tedesco dopo il Trattato di Versailles (solo centomila uomini, sei navi e nessuna aeronautica erano possibili) dette la possibilit\u00e0 alla Germania di ricostruire forze armate moderne che pareggiassero quelle delle altre potenze. Le commesse statali in tal senso ottennero il risultato di spingere ancor pi\u00f9 la disoccupazione e lo sviluppo economico, aiutando la nazione a riprendersi pi\u00f9 velocemente dalla grave crisi.\nNel 1936 la spesa militare super\u00f2 il 10% del PIL, superando gli investimenti in infrastrutture ed opere sociali operati in massa negli anni precedenti.\nDiversi economisti, come Micha\u0142 Kalecki, hanno definito la ripresa tedesca un esempio di keynesianismo militare, tuttavia altri hanno evidenziato il fatto che la maggior parte della crescita militare tedesca si verific\u00f2 dopo il 1936, quando la ripresa economica era gi\u00e0 ben avviata e la disoccupazione azzerata. La ripresa viene quindi spiegata come un esempio dell'efficace implementazione di moneta legale priva di debito emessa direttamente dal Tesoro, senza ricorrere ad un prestito della banca centrale, che avrebbe altrimenti richiesto riserve in oro come garanzia.\nIl 1936 rappresent\u00f2 inoltre un punto di svolta per la politica commerciale tedesca. I prezzi mondiali delle materie prime (la maggioranza delle importazioni tedesche) stavano aumentando, al contrario si assisteva al crollo dei prezzi dei prodotti finiti (che dominavano le loro esportazioni). Ci\u00f2 provoc\u00f2 uno squilibrio nella bilancia dei pagamenti della Germania, aumentando il rischio di deficit, prospettiva considerata inaccettabile da parte di Hitler.\nSeguendo l'esempio italiano la Germania inizi\u00f2 a prendere le distanze dal libero commercio, favorendo un sistema incentrato sull'autosufficienza economica. Tuttavia la Germania, diversamente dall'Italia, non cerc\u00f2 di raggiungere un'autarchia completa, impossibile a causa della mancanza di materie prime sul territorio nazionale. Il governo nazionalsocialista limit\u00f2 perci\u00f2 il numero dei propri partner commerciali, privilegiando quelli con nazioni di etnia germanica e dell'area italico-balcanica, firmando numerosi accordi bilaterali ed ampliando la sfera d'influenza economica e politica tedesca.\nTali accordi commerciali vennero realizzati uscendo dal sistema di scambi finanziari internazionali e dando luogo ad un nuovo sistema basato sullo scambio paritario tra prodotti lavorati finiti (da parte della Germania) e materie prime (da parte delle controparti).\nNel 1938 Jugoslavia, Ungheria, Romania, Bulgaria e Grecia rivolgevano il 50% di tutto il loro commercio estero verso la Germania.\nSchacht introdusse per determinate nazioni (soprattutto gli Stati Uniti) l'obbligo di commerciare con banche speciali, nelle quali era depositata la valuta estera acquisita grazie agli acquisti fatti in Germania e tramite le quali si pagavano i beni delle controparti (in primis materie prime) con prodotti lavorati e finiti tedeschi o con \"scrips\" (molto utilizzati dai turisti in Germania), ossia note riscattabili in cambio di prodotti tedeschi. Cos\u00ec la Germania fu in grado di accumulare riserve di valuta estera da utilizzare in futuro.\nDurante la guerra: 1939-1945.\nInizialmente lo scoppio della seconda guerra mondiale non port\u00f2 grandi cambiamenti all'economia tedesca: i tre precedenti anni di preparazione bellica avevano reso possibile la conversione di parte dell'industria in senso militare senza grandi sforzi.\nDiversamente dalla maggioranza degli altri governi, quello tedesco non aument\u00f2 significativamente le tasse dirette per finanziare la guerra: nel 1941 l'aliquota d'imposta per i redditi pi\u00f9 alti era del 13,7% in Germania, mentre in Gran Bretagna vi era una differenza di dieci punti percentuali (23,7%).\nL'espansione militare durante la guerra (sia con annessione diretta che con l'installazione di governi fantoccio), obbligava gli sconfitti a vendere materie prime e prodotti agricoli ai compratori tedeschi a prezzi estremamente bassi per rendere possibile la competizione con le nazioni nemiche.\nLa politica dello spazio vitale poneva un forte accento sulla conquista di nuove terre ad est e sullo sfruttamento delle stesse per fornire risorse agricole ed energetiche alla Germania, che restarono per\u00f2 limitate dall'intensit\u00e0 dello scontro sul Fronte Orientale e dalla politica sovietica della terra bruciata.\nAl contrario i territori occidentali e settentrionali inviarono notevoli quantit\u00e0 di beni e prodotti: nel 1941 due terzi dei treni francesi erano usati per portare materiali e prodotti in Germania ed al fronte orientale.\nLa quota di spesa militare nell'economia tedesca inizi\u00f2 a crescere rapidamente dopo il 1942, quando il governo nazista fu costretto a dedicare una parte sempre maggiore delle risorse della nazione per combattere una guerra che stava perdendo. Molte fabbriche civili furono convertite all'utilizzo bellico e messe sotto controllo militare. Alla fine del 1944, quasi l'intera economia tedesca era dedicata alla produzione militare, ma al contempo i bombardamenti Alleati stavano distruggendo fabbriche e citt\u00e0 tedesche a gran velocit\u00e0.\nFin da prima della guerra, ma soprattutto durante, crebbe la produzione industriale realizzata nei campi di lavoro da parte degli \"unzuverl\u00e4ssige elemente\" (indesiderabili: delinquenti comuni, omosessuali, dissidenti politici, ebrei). Nel 1944 i lavoratori dei campi costituivano un quarto del totale della forza lavoro tedesca e la maggioranza delle industrie nazionali avevano un contingente di prigionieri, come Thyssen, Krupp, IG Farben e anche Fordwerke, una filiale di Ford.\nSpagna franchista.\nFrancisco Franco, capo di Stato spagnolo dal 1936 (guerra civile spagnola) al 1975 (anno della sua morte), bas\u00f2 le proprie politiche economiche sulle teorie del sindacalismo nazionale esposte dalla Falange spagnola: il partito fascista fondato nel 1933 da Jos\u00e9 Antonio Primo de Rivera, uno dei principali sostenitori di Franco durante la sua ascesa al potere.\nProtezionismo e sindacalismo.\nFrancisco Franco sostitu\u00ec il precedente Stato liberale creando un sistema corporativo prendendo a modello quello italiano.\nLe retribuzioni erano fissate dallo Stato, in veste di mediatore, durante negoziati tra sindacati nazionali dei lavoratori ed organizzazioni degli imprenditori.\nLiberalizzazione ed Opus Dei.\nNel 1954 Franco abbandon\u00f2 le \"politiche economiche fasciste\" per reintrodurre il libero mercato, implementando le riforme di tecnocrati spesso erano membri dell'organizzazione religiosa Opus Dei: un gruppo cattolico laico con posizioni rilevanti all'interno del Ministero delle Finanze e dell'Economia. Gli organi corporativistici precedenti furono mantenuti, ma acquisirono un ruolo di secondo piano.\nCommenti.\nAlcuni studiosi ed analisti affermano che esista un sistema economico identificabile nel fascismo distinto da quelli propugnati da altre ideologie, comprendente caratteristiche essenziali condivise dagli Stati fascisti. Altri sostengono viceversa che, sebbene le economie fasciste abbiano alcune caratteristiche in comune, non ci sia nessuna forma distintiva di organizzazione economica fascista.\nStanley Payne sostiene che, nonostante i movimenti fascisti difendessero il principio della propriet\u00e0 privata (appoggiata \"coerentemente con la libert\u00e0 e la spontaneit\u00e0 della personalit\u00e0 individuale\"), obiettivo comune di tutti i movimenti fascisti fu l'eliminazione dell'autonomia o, in alcuni casi, del capitalismo di larga scala.\nLo storico Gaetano Salvemini nel 1936 sostenne che il fascismo rendeva i contribuenti responsabili delle imprese private, poich\u00e9 \"lo Stato paga per gli errori dell'impresa privata... il profitto \u00e8 privato ed individuale. La perdit\u00e0 \u00e8 pubblica e sociale.\"\nSecondo Schweitzer le imprese tedesche furono incoraggiate a formare grandi concentrazioni industriali, sotto la protezione dello Stato, sconfiggendo il \"socialismo della classe media\" proibendo le contrattazioni collettive e mettendo fuorilegge i sindacati, ritenendo inoltre che \"la fissazione monopolistica del prezzo divenne la regola nella maggior parte dei settori, i cartelli non si limitavano pi\u00f9 alle industrie pesanti o di maggiori dimensioni. [...] Cartelli e quasi-cartelli (di grandi o piccole imprese) fissavano i prezzi, limitavano la produzione, dividevano i mercati e classificavano i consumatori cos\u00ec da realizzare profitti di monopolio.\"\nLa crescita delle grandi imprese realizz\u00f2 un sempre maggior legame con il governo, che seguiva politiche economiche che massimizzavano i profitti dei settori industriali strategici ed alleati, che supportavano gli obbiettivi nazionali."}
{"id": "2719023", "revid": "729019", "url": "https://it.wikipedia.org/wiki?curid=2719023", "title": "Open di Francia 2007 - Doppio misto", "text": "Nathalie Dechy e Andy Ram hanno battuto in finale Katarina Srebotnik e Nenad Zimonji\u0107 7-5, 6-3.\nTeste di serie.\n1.Francesca Schiavone e Jonas Bj\u00f6rkman non hanno partecipato, Anastasija Rodionova e Jordan Kerr li hanno sostituiti."}
{"id": "2719026", "revid": "1305772", "url": "https://it.wikipedia.org/wiki?curid=2719026", "title": "Basilica della Madonna delle Grazie", "text": ""}
{"id": "2719030", "revid": "1543377", "url": "https://it.wikipedia.org/wiki?curid=2719030", "title": "Hossein-Ali Montazeri", "text": "Biografia.\nGrande Ayatollah, \"Sua Onorevole Eminenza\" Montazeri \u00e8 stato un importante studioso dell'Islam sciita e uno dei leader della Rivoluzione islamica del 1979 in Iran.\n\u00c8 conosciuto per essere stato il successore designato della Guida Suprema Ayatollah Khomeini, caduto in disgrazia nel 1989 dopo aver criticato le politiche del governo, considerate da Montazeri come in antitesi alle libert\u00e0 e ai diritti del popolo.\nPer quasi trent'anni, Montazeri \u00e8 stato uno dei maggiori critici delle politiche interne ed estere della Repubblica Islamica. \u00c8 stato anche attivista per i diritti civili e i diritti delle donne in Iran. Prolifico scrittore, \u00e8 autore di un gran numero di libri e articoli.\nMontazeri ha vissuto gli ultimi anni della sua vita nella citt\u00e0 santa di Qom, rimanendo politicamente influente in Iran, specialmente tra i politici riformisti.\nMontazeri \u00e8 deceduto nel sonno il 19 dicembre 2009, all'et\u00e0 di 87 anni, nella sua casa di Qom.\nStudi e carriera.\nMontazeri nasce nel 1922 in una famiglia di contadini di Najafabad, citt\u00e0 della provincia di Isfahan, 250 miglia a sud di Teheran. La sua prima istruzione teologica avviene in Isfahan. Montazeri frequenta quindi le scuole religiose di Qom, sotto la guida di Khomeini, e prosegue fino a diventare professore alla Scuola Teologica Faiziyeh. In tale ruolo, risponde alla chiamata alla protesta di Khomeini contro la Rivoluzione bianca dello Sci\u00e0 Mohammad Reza Pahlavi nel giugno 1963, ed \u00e8 attivo nei circoli clericali anti-sci\u00e0.\nA seguito dell'esilio di Khomeini da parte dello Sci\u00e0, Montazeri \"sedette al centro della rete clericale\" che Khomeini aveva stabilito per combattere il dominio dei Pahlevi. Venne imprigionato nel 1974 e rilasciato nel 1978, in tempo per prendere un ruolo attivo nella rivoluzione.\nLa rivoluzione islamica in Iran.\nMontazeri \u00e8 conosciuto come un giurisperito islamico che ha pagato per le sue tendenze liberali. Ha sostenuto una repubblica democratica come migliore forma di governo; tuttavia nel suo modello ideale di governo, un giurisperito islamico (\"faqih\") svolge il ruolo di supervisore, nella forma della velayat-e faqih, condivisa assieme a Khomeini. Montazeri \u00e8 autore del saggio \"Dir\u0101s\u0101t f\u012b wil\u0101yat al-faq\u012bh\" (Studi sulla \"velayat-e faqih\"), in cui invoca la supervisione di un giurisperito islamico sull'amministrazione. Montazeri ha creduto nell'indipendenza del governo e non ha accettato nessun ruolo esecutivo e legislativo per il giurisperito islamico alla guida di una comunit\u00e0.\nIl ruolo di tale giurisperito (\"velayat-e faqih\") secondo Montazeri si sarebbe dovuto limitare alla funzione di \"consigliere dei governanti\", eletti dal popolo senza violazione dei principi islamici. Montazeri asserisce il ruolo del giurisperito non deve essere un potere assoluto.\nNel 1979, a seguito della deposizione dello sci\u00e0, Montazeri ha avuto un ruolo centrale nella definizione della nuova Costituzione iraniana. \u00c8 stato uno dei leader del movimento per sostituire la bozza di costituzione secolare e democratica per la Repubblica Islamica con una in cui vi fosse riconosciuta la supervisione dei giurisperiti. Ha distribuito \"un dettagliato commentario e una bozza alternativa\" per la nuova costituzione iraniana. Essa includeva la definizione dello Sciismo duodecimano (e non dell'Islam in generale) come religione ufficiale, e la facolt\u00e0 dei giurisperiti di nominare i giudici e porre il veto su ogni legge ed azione in contrasto con i principi islamici. In seguito ha partecipato all'Assemblea degli Esperti (\"Majles-e Khobregan\") che ha redatto la Costituzione della Repubblica Islamica dell'Iran, mettendo in atto diverse delle sue proposte.\nIn questo periodo Montazeri ha inoltre guidato la preghiera del venerd\u00ec a Qom, come membro del Consiglio Rivoluzionario e come vice della Guida suprema Khomeini. Khomeini inizi\u00f2 \"a trasferire parte del suo potere\" a Montazeri nel 1980. Entro il 1983 \"tutti gli uffici governativi appendevano un piccolo ritratto\" di Montazeri accanto a quello di Khomeini.\nDopo che Khomeini lo ebbe indicato come suo successore, Montazeri inizialmente rigett\u00f2 l'idea, insistendo che la scelta del successore doveva essere compiuta dall'Assemblea degli Esperti, democraticamente eletta.\nIn seguito accett\u00f2, e in una sessione dell'Assemblea degli Esperti nel novembre 1985, venne designato come successore di Khomeini a Guida suprema.\nAlcuni ritengono che Khomeini scelse Montazeri solo a causa del suo sostegno al principio khomeinista di potere teocratico dei giurisperiti. La forma di governo delineata da Khomeini prevedeva che il pi\u00f9 esperto, o uno dei pi\u00f9 esperti, dei giurisperiti islamici \"governasse\", e di tutti coloro che potessero essere considerati esperti giurisperiti solo Montazeri sosteneva la stessa concezione. Nell'opinione di Montazeri, tuttavia, il giurisperito non avrebbe agito con poteri assoluti, ma solo come consigliere.\nDisputa con Khomeini e congedo.\nIn quanto erede designato di Khomeini, i problemi per Montazeri iniziarono con la sua associazione con Mehdi Hashemi, che dall'ufficio di Montazeri guidava un'organizzazione per l'esportazione della rivoluzione islamica. Si crede che Hashemi abbia messo in imbarazzo Ali Akbar Hashemi Rafsanjani facendo trapelare alcune informazioni sul suo collegamento con lo scandalo Irangate. Hashemi venne quindi arrestato, imprigionato e giustiziato nel 1987, in quanto accusato di attivit\u00e0 controrivoluzionarie.\nNel novembre 1987 Montazeri suscit\u00f2 ancora maggiori controversie quando invoc\u00f2 la legalizzazione dei partiti politici, per quanto sotto stretta regolazione.\nA ci\u00f2 fece seguito l'invocazione per \"un'aperta valutazione dei fallimenti\" della Rivoluzione e per mettere fine all'esportazione della rivoluzione, sostenendo ad esempio che l'Iran non dovesse formare ed armare gruppi alleati.\nKhomeini reag\u00ec nel febbraio seguente criticando Montazeri, e un mese dopo convoc\u00f2 un incontro dell'Assemblea degli Esperti per metterlo in discussione.\nIn seguito alle esecuzioni di massa di migliaia di appartenenti al movimento dei Mojahedin-e Khalq e di altri prigionieri politici nell'estate/autunno 1988, Montazeri in una serie di conferenze indic\u00f2 la necessit\u00e0 di una politica \"ben pi\u00f9 aperta\".\nIn un'intervista pubblicata da \"Keyhan\" all'inizio del 1989, critic\u00f2 Khomeini con un linguaggio che \u00e8 considerato averne segnato il destino politico:\nAncora peggiore fu la pubblicazione all'estero, e la trasmissione da parte della BBC, di una sua lettera di condanna dell'ondata di esecuzioni del dopoguerra nel marzo 1989.\nMontazeri critic\u00f2 anche la fatw\u0101 di Khomeini che legittimava indirettamente l'assassinio dello scrittore Salman Rushdie, dicendo: \"La gente nel mondo si sta facendo l'idea che il nostro lavoro in Iran \u00e8 solo di ammazzare persone\"\nIl 26 marzo 1989 un furioso Khomeini denunci\u00f2 fortemente le azioni di Montazeri, e due giorni dopo annunci\u00f2 che Montazeri aveva rinunciato al proprio ruolo.\nMontazeri non protest\u00f2, dichiarando \"chiedo a tutti i fratelli e sorelle di non proferire una parola in mio sostegno\"\nIn aggiunta alla perdita della posizione di erede designato, gli venne tolto il titolo di Grande Ayatollah, ebbero fine le pubblicazioni delle sue lezioni sul giornale \"Keyhan\" e ogni riferimento a lui sulla radio pubblica; i suoi ritratti vennero rimossi dagli uffici e dalle moschee, ed infine anche la sua scorta privata venne ritirata. Articoli ed editoriali apparvero su vari giornali per smantellarne le \"impeccabili\" credenziali rivoluzionarie.\nAlcuni hanno sostenuto che l'emendamento alla costituzione iraniana che rimosse il requisito di essere un marja per accedere al ruolo di Guida suprema avesse a che fare con la totale mancanza di Grandi Ayatollah rimasti disposti ad accettare un \"illimitato velayat-e faqih\".\nTuttavia, altri ritengono che la ragione era la mancanza di voti a sostegno dei marja nell'Assemblea degli Esperti. Ad esempio, il Grande Ayatollah Mohammad Reza Golpaygani aveva il sostegno solo di 13 membri dell'assemblea. Inoltre, c'erano altri marja presenti che accettavano la concezione khomeinista del potere.\nSuccessivo dissenso ed arresti domiciliari.\nKhomeini mor\u00ec nel giugno 1989 e un altro membro del clero, Seyed Ali Khamene'i, fu prescelto dall'Assemblea degli Esperti come nuova Guida suprema. Khamenei era solo un Hojatoleslam di medio livello prima della rimozione di Montazeri. La sua promozione venne talvolta silenziosamente e talvolta apertamente rigettata da molti membri del clero sciita, incluso Montazeri.\nNel dicembre 1989 i sostenitori di Montazeri a Qom distribuirono volantini clandestini che mettevano in discussione le qualifiche di Khamenei per essere un Marja-e Taqlid (\"fonte di emulazione\") ed un ayatollah. Per rappresaglia le guardie rivoluzionarie \"detennero ed umiliarono\" Montazeri, \"forzandolo ad indossare il suo cappuccio da notte anzich\u00e9 il suo turbante bianco\"\nNell'ottobre 1997 l'Ayatollah Montazeri critic\u00f2 apertamente l'autorit\u00e0 della guida suprema Khamenei, definita incompetente.\nDopo dimostrazioni di massa contro Montazer\u012b, Kh\u0101mene\u012b immediatamente pose il suo critico agli arresti domiciliari, durati per cinque anni, con la scusa di proteggerlo dai falchi.\nTale condizione termin\u00f2 solo nel 2003 dopo che \"pi\u00f9 di 100 legislatori iraniani\" ebbero chiesto al presidente Khatami di liberarlo. Alcuni pensano che il governo revoc\u00f2 gli arresti domiciliari per evitare la possibilit\u00e0 di un contraccolpo popolare in caso che Montazeri, malato, morisse sotto custodia.\nCritiche a Mahmud Ahmadinejad.\nIl 22 gennaio 2007 il Grand Ayatollah Montazeri critic\u00f2 il presidente iraniano Mahmud Ahmadinejad per le sue politiche nucleari ed economiche.\nBench\u00e9 concordando col diritto dell'Iran di sviluppare l'energia atomica, Montazeri defin\u00ec aggressivo l'approccio di Ahmadinejad alla questione, dichiarando: \"Uno deve trattare il nemico con saggezza, non provocarlo... le sue [provocazioni] creano solo problemi per il paese\" e chiedendo \"non abbiamo anche altri diritti?\", riferendosi ai diritti umani e civili.\nMontazeri critic\u00f2 inoltre i risultati economici del governo di Ahmadinejad, citando il tasso di inflazione (incluso l'aumento del 50% del prezzo delle abitazioni) e sostenendo che un paese non potesse venir governato a \"slogan\".\nMontazeri emise una dichiarazione a sostegno dei diritti dei Bah\u00e1'\u00ed nella Repubblica Islamica, dicendo che nonostante i Baha'i non appartenessero alla Gente del Libro (come cristiani, ebrei e zoroastriani), tuttavia \"sono cittadini del nostro paese, hanno il diritti alla cittadinanza e a vivere in questo paese. Inoltre, devono beneficiare della compassione islamica, che \u00e8 sottolineata nel Corano e dalle autorit\u00e0 religiose.\"\nMontazeri ha parlato contro la rielezione di Ahmadinejad anche il 16 giugno 2009, in occasione delle Elezioni presidenziali in Iran del 2009, a seguito delle proteste per presunti brogli contro Mir Hosein Musavi. Montazeri sostenne che \"nessuno nella propria testa pu\u00f2 credere\" che i risultati del voto fossero stati equamente contati.\nMontazeri indisse tre giorni di lutto pubblico per la morte di Neda Agha-Soltan e degli altri iraniani uccisi durante le proteste del 22 giugno.\nNel novembre 2009, il giorno prima del 30\u00ba anniversario della crisi degli ostaggi, Montazeri defin\u00ec un errore l'occupazione dell'ambasciata americana nel 1979.\nReputazione.\nMontazeri \u00e8 stato descritto dai suoi sostenitori come \"brillante\", coi piedi per terra, sobrio, una persona che \"vive semplicemente ed equipara l'Islam con la giustizia sociale\", restando al di sopra delle dispute politiche.\nI suoi detrattori lo hanno dipinto come testardo ed ingenuo nella sua insistenza che la Repubblica Islamica si dovesse riconciliare con gli \"ipocriti e liberali\" che sono i suoi \"nemici interni\".\nPrese di posizione.\nPer quanto riguarda la \"Ridda\" (condanna a morte dell'apostata), l'ayatollah Hossein-Ali Montazeri, afferma che i versi del Corano in proposito, che affermano che Allah disprezza l'apostasia (, , , e ) non prescrivono una punizione terrena, e aggiunge come non sia improbabile che la pena capitale sia stata prescritta da Maometto agli albori dell'Islam a causa delle cospirazioni politiche contro l'Islam e i musulmani e non soltanto per il cambiare fede o l'esprimerlo. Montazeri definisce tipi diversi di apostasia, e insiste nel prescrivere la pena capitale solo per un apostata che mostri ostilit\u00e0 verso la comunit\u00e0 musulmana."}
{"id": "2719031", "revid": "287204", "url": "https://it.wikipedia.org/wiki?curid=2719031", "title": "Ermia", "text": ""}
{"id": "2719032", "revid": "287204", "url": "https://it.wikipedia.org/wiki?curid=2719032", "title": "Aqil ibn Abi Talib", "text": "La \"kunya\" di \u02bfAq\u012bl era Ab\u016b Yaz\u012bd. \nNon si convert\u00ec all'Islam, come il fratello minore \u02bfAl\u012b, e a lungo avvers\u00f2 anzi con decisione la religione islamica predicata dal cugino Maometto, di 20 anni di lui pi\u00f9 anziano.\nNon esit\u00f2 a combattere contro di lui a Badr, dove fu preso prigioniero dai musulmani, ma successivamente fu riscattato grazie allo zio paterno - suo e di Maometto - al-\u02bfAbb\u0101s ibn \u02bfAbd al-Mu\u1e6d\u1e6dalib.&lt;br&gt;\nMalgrado alcune fonti arabe parlino di una sua conversione, non c'\u00e8 per\u00f2 accordo circa la data in cui ci\u00f2 sarebbe avvenuto, se ad esempio in occasione del Accordo di \u1e24udaybiyya, dopo la conquista di Mecca del 630 o in occasione della battaglia di \u1e24unayn.&lt;br&gt; \nDi sicuro prese le armi persino contro suo fratello \u02bfAl\u012b nella battaglia del Cammello e in quella di \u1e62iff\u012bn ma, quasi certamente, le cause del forte dissidio col fratello califfo erano di natura patrimoniale e non religiosa.\nDivenne cieco in tarda et\u00e0, e mor\u00ec a 96 anni. \n\u02bfAq\u012bl ebbe secondo alcuni storici musulmani cinque figli - Muslim ibn \u02bfAq\u012bl (considerato uno dei primi m\u00e0rtiri dell'Islam), Mu\u1e25ammad ibn \u02bfAq\u012bl, Yaz\u012bd ibn \u02bfAq\u012bl, \u02bf\u012as\u0101 ibn \u02bfAq\u012bl e al-\u1e24asan ibn \u02bfAq\u012bl - e una figlia, Ramla bint \u02bfAq\u012bl. Tuttavia altre fonti parlano di un numero assai maggiore, tanto che addirittura 9 sarebbero morti combattendo col loro cugino al-\u1e24usayn b. \u02bfAl\u012b a Kerbel\u0101\u02be. "}
{"id": "2719034", "revid": "62004", "url": "https://it.wikipedia.org/wiki?curid=2719034", "title": "Aitor Gonzalez Jimenez", "text": ""}
{"id": "2719039", "revid": "336956", "url": "https://it.wikipedia.org/wiki?curid=2719039", "title": "GPMG", "text": ""}
{"id": "2719040", "revid": "729795", "url": "https://it.wikipedia.org/wiki?curid=2719040", "title": "Mitragliatrice ad uso generalizzato", "text": ""}
{"id": "2719041", "revid": "1543377", "url": "https://it.wikipedia.org/wiki?curid=2719041", "title": "Ermia di Atarneo", "text": "La prima menzione di Ermia \u00e8 indicata come schiavo di Eubulo, un banchiere della Bitinia che govern\u00f2 Atarneo. Ermia ottenne la libert\u00e0 ed eredit\u00f2 il comando su Atarneo. A causa della sua politica, il suo controllo fu esteso ad altre citt\u00e0 vicine, come ad esempio Asso, in Asia Minore. \nIn giovent\u00f9 Ermia aveva studiato filosofia nell'Accademia di Platone. L\u00ec aveva incontrato Aristotele. Dopo la morte di Platone, nel 347 a.C., Senocrate e Aristotele si recarono ad Asso sotto il patrocinio di Ermia. Aristotele vi fond\u00f2 la sua prima scuola filosofica e spos\u00f2 Pizia, la figlia adottiva e nipote di Ermia.\nLe citt\u00e0 di Ermia furono tra quelle che si ribellarono al dominio persiano. Nel 342 a.C., il re persiano, Artaserse III, invi\u00f2 Memnone di Rodi per riconquistare queste citt\u00e0 costiere. Con la scusa di una tregua Memnone ingann\u00f2 Ermia chiedendogli di rendergli visita, e dopo averlo arrestato lo mand\u00f2 in catene a Susa. Ermia fu torturato, presumibilmente da Memnone per saperne di pi\u00f9 sugli imminenti piani di invasione di Filippo di Macedonia. Le parole di Ermia morente furono che non aveva fatto niente di indegno della filosofia.\nDopo la morte di Ermia, Aristotele gli dedic\u00f2 una statua a Delfi e compose un inno alla Virt\u00f9 in suo onore.\nBiografia.\nPrimi anni.\nErmia aveva sorprendentemente umili origini rispetto alla quantit\u00e0 di prestigio politico e di riconoscimenti che avrebbe guadagnato negli ultimi anni della sua vita. Anche se la sua data di nascita rimane sconosciuta, la prima volta che viene menzionato era uno schiavo di Eubulo, un ricco banchiere e tiranno dispotico delle terre circostanti Asso e Atarneo, due citt\u00e0 commerciali sulla costa della Troade in Asia Minore. Mentre alcuni storici antichi, come Teopompo, hanno affermato che Ermia era un eunuco, gli storici moderni screditano queste osservazioni considerandole prive di fondamento, come niente di pi\u00f9 che tentativi di infangare la sua reputazione. Nonostante Ermia fosse considerato uno schiavo, fu estremamente apprezzato, rispettato e privilegiato. In giovane et\u00e0 fu inviato ad Atene per studiare con Platone e Aristotele per alcuni anni. Fu durante questi anni della sua istruzione formale che Ermia svilupp\u00f2 una forte e intima amicizia con Aristotele. \u00c8 fondamentale conoscere l'impostazione globale durante i primi anni di Ermia per consolidare la nostra comprensione delle azioni intraprese nel corso della sua vita matura. I primi anni di vita di Ermia furono spesi in una fase di transizione anticipando l'espansione colossale dell'Impero macedone,i guidato da Alessandro Magno. Durante questo periodo, la maggior parte delle potenze vicine dovettero far fronte ad un grande conflitto interno e a disordini. Mentre il potere delle citt\u00e0-stato greche continuava a diminuire in seguito alla guerra del Peloponneso, il regno di Macedonia a nord rimase coinvolto in conflitti dinastici. Allo stesso modo, il grande impero persiano di un tempo era ostacolato da faide interne e da dirigenti incompetenti, con la conseguente perdita di territori occidentali come le terre in Asia Minore in cui iniziarono delle rivolte o si sciolsero dai legami con l'impero (come il governo dispotico creato dal padrone di Ermia).\nMaturit\u00e0.\nLa grande disorganizzazione politica tra le potenze vicine consent\u00ec ad Ermia di ottenere un grande potere politico e l'indipendenza. Dopo il completamento della sua formazione ad Atene, Ermia torn\u00f2 a Atarneo per costituire una forma di partenariato con Eubulo sul dominio della citt\u00e0. Tuttavia, non molto tempo dopo la loro riunione, Eubulo mor\u00ec lasciando ad Ermia la successione al governo intorno al 351 a.C. Controllando una grande distesa di territorio, Ermia cominci\u00f2 ad attirare l'attenzione dielle potenze vicine visto che il suo dominio continuava ad espandersi. Desideroso di lanciare campagne estese in Tracia e, eventualmente, in Persia, Filippo II di Macedonia consider\u00f2 Ermia come un utile potenziale alleato. Offrendo un punto di partenza strategico per le invasioni macedoni, un'alleanza con Ermia sembrava vitale. Approfittando della loro amicizia passata, il re Filippo ordin\u00f2 ad Aristotele \"di recarsi in Asia Minore e andare da Ermia di Atarneo per motivi politici o imperialistici\". Dopo aver preso congedo da Atene a causa del crescente risentimento verso i macedoni e della morte di Platone nel 347 a.C., Aristotele accett\u00f2 di recarsi in Asia Minore, come richiesto dal re Filippo. Accompagnato dal collega filosofo Senocrate, Aristotele ricevette un caloroso benvenuto ed inizi\u00f2 subito a stabilire legami politici tra il re Filippo e Ermia. Un aspetto sorprendente della vita di Ermia \u00e8 la grande influenza che Aristotele gioca sulle sue decisioni. Mentre originariamente governava le sue terre con un rigoroso dispotismo, dopo l'arrivo di Aristotele ad Atarneo segu\u00ec rapidamente una trasformazione del governo secondo metodi pi\u00f9 platonici e una tirannia pi\u00f9 mite. Questi cambiamenti, non solo consentirono ad Ermia di ottenere il sostegno dei popoli confinanti, ma riuscirono ad aumentare il suo territorio in gran parte nella zona costiera. Col passare del tempo, Ermia cominci\u00f2 a temere una invasione persiana dell'Asia Minore. Infatti, mentre egli si era affermato nel corso di un periodo di dirigenti persiani incompetenti e conflitti interni, l'ascesa di Artaserse III al trono di Persia nel 358 a.C. pose questi nella determinazione di riconquistare le terre perse a causa delle rivolte e secessioni di molti dei territori un tempo occupati dall'impero persiano. Mentre il periodo iniziale della vita di Ermia si svolse durante i disordini che precedero la massiccia conquista di Alessandro, la sua vita matura rivela l'emergere del regno di Macedonia come potenza formidabile e le fasi iniziali dei piani di invasione del re Filippo poi completati da suo figlio Alessandro . \nMorte.\nSebbene Ermia avrebbe potuto trarre grandi benefici da una forte alleanza militare con i macedoni per proteggere i suoi confini da una invasione persiana, il re Filippo improvvisamente tagli\u00f2 tutte le comunicazioni con lui a causa di minacce da parte di Atene di attaccare la Macedonia con l'aiuto persiano se avesse continuato ad invadere l'Asia Minore. Questo tradimento condann\u00f2 Ermia ad un destino crudele. Al fine di recuperare le perdite di territorio persiano e scoprire i piani di invasione macedoni, Artaserse III assold\u00f2 un mercenario greco traditore di nome Mentore. Mentre alcuni credevano che a catturare Ermia fosse stato Memnone di Rodi, lo storico Diodoro Siculo afferma che in realt\u00e0 era stato suo fratello Mentore. A Mentore era stato affidato il compito di catturare Ermia, e quindi riconquistare le sue terre all'Impero persiano. Disgustato dalle azioni intraprese dal re Filippo, Aristotele inizi\u00f2 a scrivere delle lettere per convincere Mentore a cambiare schieramento. Anche se alla fine si impegn\u00f2 a garantire la sicurezza di Ermia, Mentore colse il momento opportuno per catturarlo e inviarlo a Susa in catene. Una volta a Susa, Ermia fu torturato nel vano tentativo di estorcergli informazioni riguardanti i piani di invasione di re Filippo. Rifiutando di tradire i suoi compagni, le sue ultime parole furono \"dite ai miei amici che non ho fatto nulla di vergognoso o indegno di filosofia\". Mor\u00ec nel 341 a.C. La sua dichiarazione finale visualizza la grandezza dell'amicizia di Ermia verso Aristotele, cos\u00ec come l'influenza della filosofia di Aristotele sulla sua vita. Dopo la sua morte, Aristotele cre\u00f2 un memoriale a Delfi per commemorare la fedelt\u00e0 di Ermia e compose un inno in suo onore. Aristotele si riserv\u00f2 inoltre il diritto di sposare la nipote o figlia di Ermia, Pizia, una volta che fosse diventa maggiorenne.\nContributi storici.\nAnche se Ermia svolse un ruolo minore nelle lotte politiche che precedettero l'espansione del regno di Macedonia, i dettagli della sua morte ebbero gravi ripercussioni storiche. Dopo essersi tenuto in contatto con il re Filippo attraverso Aristotele, Ermia probabilmente conosceva le specifiche dei suoi piani di invasione in Tracia, Asia Minore e Persia. Anche dopo essere stato duramente tradito dal re Filippo, Ermia mostr\u00f2 grande lealt\u00e0 con il suo rifiuto a parlare durante l'interrogatorio a cui fu sottoposto dai persiani. Questa devozione costante verso i suoi alleati protesse la segretezza dei piani di invasione macedoni e molto probabilmente gioc\u00f2 un piccolo ruolo nella facilit\u00e0 di espansione di Alessandro. Un altro dei contributi significativi di Ermia \u00e8 la conoscenza acquisita, attraverso i suoi racconti, dei rapporti sociali e politici nel IV secolo a.C. Un testimone esperto attivo nella lotta per il potere politico del tempo, I racconti sulla vita di Ermia offrono informazioni sulle circostanze politiche che hanno permesso la conquista macedone. Esse riguardano il diminuito potere e il disordine generale che colp\u00ec gli imperi pi\u00f9 anziani e le turbolenze della guerra del Peloponneso imped\u00ec alle citt\u00e0-stato greche di assurgere al dominio del Mediterraneo, mentre i conflitti interni e capi incompetenti crearono una grande recessione nel potere persiano con perdita di gran parte del loro territorio. Concludendo i suoi conflitti dinastici e riunita sotto il re Filippo, la Macedonia si afferm\u00f2 come un regno stabile e capace di grande espansione. I racconti di Ermia offrono una fonte imparziale di informazioni di questo periodo. Mentre la storia \u00e8 comunemente determinata dal vincitore, la forte amicizia di Ermia per Aristotele ha fatto conservare la sua storia visto che egli \u00e8 costantemente citato in gran parte delle scritture di Aristotele. Se non fosse stato per questo forte legame, l'esistenza di Ermia sarebbe stata dimenticata e i suoi effetti sugli esiti storici trascurati.\nPrime interpretazioni.\nSi sa poco di Ermia a parte i racconti di Aristotele, poich\u00e9 ci sono poche fonti precedenti. A causa delle sue origini della Bitinia, i primi storici greci come Teopompo e Teocrito lo consideravano come un barbaro. Dichiarandolo un tiranno barbaro, spesso vennero fatti tentativi di infangare la sua reputazione, come ad esempio diffondendo la voce che egli era un eunuco. La critica negativa fatta da Teocrito e Teopompo \u00e8 molto probabilmente dovuta alla sua usurpazione di Atarneo, e visto che entrambi gli storici erano nati a Chion, un'isola il cui territorio era una volta soggetto ad Atarneo, il risentimento contro Ermia \u00e8 comprensibile. Minacciate da un'invasione macedone dal nord, la maggior parte delle citt\u00e0-stato greche condann\u00f2 Ermia a causa dei suoi collegamenti con il re Filippo. Anche Aristotele fu costretto a lasciare Atene visto che aveva rapporti con entrambi. Mentre gli storici del tempo rimproverano Ermia per le sue affiliazioni con la Macedonia, studi successivi sugli scritti di Aristotele hanno creato una ammirazione generale nei confronti del \"tiranno\". Interpretazioni pi\u00f9 moderne propongono che Ermia fu incredibilmente intelligente, soffrendo una dura sorte a causa dell'improvviso tradimento macedone. Joseph M. Bryant afferma che il suo significato \u00e8 radicato nei suoi tentativi di \"portare la filosofia al potere\". Influenzato dalla sua educazione basata sull'accademia, cos\u00ec come dalla sua schiera di compagni filosofi, Ermia gradualmente allent\u00f2 la sua dura tirannia, lasciando al suo posto un governo platonico. Mentre le originarie vedute storiche di Ermia erano criticate a causa dei sentimenti degli abitanti di Chian, l'interpretazione presto riusc\u00ec a mettere in luce sia la sua intelligenza, che la sua importanza del suo potere politico e l'uso della filosofia."}
{"id": "2719042", "revid": "648716", "url": "https://it.wikipedia.org/wiki?curid=2719042", "title": "Matto del corridoio", "text": "Negli scacchi, il matto del corridoio \u00e8 uno scacco matto provocato da una torre o da una donna sull'ultima traversa, in cui le case di fuga del re che subisce il matto sono bloccate dai propri pezzi. Generalmente, il matto del corridoio \u00e8 perpetrato ai danni di un arrocco corto, quando i pedoni \"f\", \"g\" ed \"h\" non sono stati mossi.\nI matti del corridoio non sono frequenti ad alto livello di gioco, sebbene la possibilit\u00e0 di subirli influenzi il gioco: spesso la difesa consiste semplicemente nel mantenere una torre o una donna sull'ultima traversa, in modo da impedire lo scacco matto; questo metodo pu\u00f2 essere per\u00f2 inefficace a causa di sacrifici che rimuovano il difensore. Un altro metodo di difesa, applicato in diverse aperture, consiste nell'avanzare uno dei pedoni di fronte al re (generalmente giocando codice_1 oppure codice_2 - rispettivamente codice_3 oppure codice_4 per il Nero)."}
{"id": "2719045", "revid": "116858158", "url": "https://it.wikipedia.org/wiki?curid=2719045", "title": "Ermia (scrittore)", "text": "Di lui si conosce solo il nome quale autore di un'opera intitolata \"Scherno dei filosofi gentili\" (), in cui vengono poste in rilievo, con sarcasmo, le contraddizioni dei filosofi pagani circa l'origine delle cose, la natura e il destino dell'anima; alle loro teorie Ermia contrappone l'insegnamento cristiano. La data dell'opera \u00e8 incerta ed \u00e8 stata collocata tra il II ed il VI secolo."}
{"id": "2719046", "revid": "124597626", "url": "https://it.wikipedia.org/wiki?curid=2719046", "title": "Episodi di Jeeg robot d'acciaio", "text": "La serie animata Jeeg robot d'acciaio \u00e8 stata prodotta nel 1975 dalla Toei Animation su soggetto di G\u014d Nagai, lo stesso autore di UFO Robot Goldrake e Grande Mazinga, in 46 episodi di 22 minuti ciascuno.\n\u00c8 stata trasmessa in Italia per la prima volta nel 1979 su alcune TV locali. "}
