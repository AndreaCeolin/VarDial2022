{"id": "2705275", "revid": "287204", "url": "https://it.wikipedia.org/wiki?curid=2705275", "title": "Studio Festi", "text": "Lo Studio Festi \u00e8 un'azienda italiana di organizzazione eventi fondata nel 1982 da Valerio Festi e Monica Maimone con sede operativa e laboratorio a Venegono Superiore (Varese), dal 2010 ha una societ\u00e0 collegata in Brasile con sede a San Paolo.\nL'attivit\u00e0 comprende l'organizzazione di spettacoli \"a cielo aperto\", installazioni luminose, dette per la loro particolarit\u00e0 \"architetture di luce\", installazioni video e video mapping e concerti per fuochi d\u2019artificio con orchestra dal vivo\nLo studio ha curato, tra le altre cose, la realizzazione a Palermo dal 1995 al 1997 del ciclo triennale della Festa di Santa Rosalia, e la messa in scena a Bologna nel 1991 e nel 1992 dello spettacolo \"Antigone delle citt\u00e0\" in commemorazione della strage del 1980; Il memorial del terremoto di Kobe che si ripete ogni anno dal 1995.\nNel campo dei fuochi d'artificio, tra gli altri, lo studio si \u00e8 occupato, in Piazza San Pietro nel 1999 con l'Orchestra della Accademia di Santa Cecilia diretta da Chung Myung-whun, degli effetti pirotecnici in occasione dell'inaugurazione del restauro della facciata della Basilica di San Pietro, alla presenza di Papa Giovanni Paolo II. \nSi \u00e8 occupato inoltre delle cerimonie di apertura di eventi sportivi tra cui la Cerimonia di apertura dei XX Giochi olimpici invernali di Torino, per la quale ha realizzato il segmento dal Rinascimento al Barocco, l'apertura dei Campionati mondiali di ciclismo del 2008 a Varese, e la Cerimonia di apertura dei Campionati mondiali di nuoto 2009 a Roma."}
{"id": "2705278", "revid": "287204", "url": "https://it.wikipedia.org/wiki?curid=2705278", "title": "SeaHorses Mikawa", "text": "I SeaHorses Mikawa (\u30b7\u30fc\u30db\u30fc\u30b9\u4e09\u6cb3) sono una societ\u00e0 cestistica avente sede a Kariya, in Giappone. Fondati nel 1947, giocano nel B.League."}
{"id": "2705289", "revid": "339392", "url": "https://it.wikipedia.org/wiki?curid=2705289", "title": "Aisin Seahorses", "text": ""}
{"id": "2705293", "revid": "91678026", "url": "https://it.wikipedia.org/wiki?curid=2705293", "title": "Rinascimento riminese", "text": "Il Rinascimento a Rimini ebbe una stagione breve ma intensa che coincise con la signoria di Sigismondo Pandolfo Malatesta, dal 1432 al 1468. \nContesto storico e culturale.\nSigismondo Pandolfo Malatesta fu un famoso capitano di ventura del XV secolo. Milit\u00f2 al comando delle truppe pontificie, fiorentine e al servizio della Serenissima. Venne fatto cavaliere e legittimato nel suo potere dall'imperatore Sigismondo del Lussemburgo nel 1433. Uomo di spiccata cultura e conoscitore dell'arte militare, si distinse tra i condottieri del periodo, riuscendo anche ad allargare i suoi possedimenti fra le attuali Romagna e Marche. La fragilit\u00e0 del suo stato era per\u00f2 manifesta in quanto diviso in due dalla Signoria di Pesaro, vera \"chimera\" per Sigismondo. Tale consapevolezza lo rese sempre molto incline al sotterfugio col nemico per evitare di rimanere lontano per troppo tempo dalle sue terre e non di rado, port\u00f2 alla rottura o sospensione del trattato di condotta stipulato. \nLe ingenti spese richieste per ammodernare le fortezze poste a difesa del territorio e soprattutto per aumentare il prestigio personale attraverso la creazione di opere pubbliche e di una corte che ne magnificasse le gesta, lo portarono ad essere sempre molto incline a ricevere piuttosto che a dare. Questo port\u00f2 per\u00f2 alla sua marginalizzazione da parte delle altre potenze italiane che lo vedevano come un personaggio ambiguo e poco affidabile. Con la Pace di Lodi la sua signoria entr\u00f2 in un periodo di crisi, a causa soprattutto della mancanza di introiti dovuti alla cessazione dei contratti di condotta e alla povert\u00e0 dell'economia rurale e cittadina. L'agricoltura era infatti piuttosto arretrata, mentre il commercio cittadino era in mano a mercanti stranieri, per lo pi\u00f9 fiorentini, veneziani ed ebrei. \nCon l'elezione di Papa Pio II dovette subire la confisca di alcuni territori a beneficio del suo eterno rivale, Federico da Montefeltro. Con l'inizio della guerra tra Angioini e Aragonesi per il trono del Regno di Napoli, conflitto che interesser\u00e0 la maggior parte degli stati italiani, Sigismondo decise di scontrarsi col papato per riprendere i propri territori. In seguito alla brillante Battaglia di Nidastore in cui sconfisse un esercito papale tre volte pi\u00f9 grande del suo, sub\u00ec il rovescio delle sorti angioine. Prima dell'ultima battaglia nel mezzogiorno, Sigismondo si trov\u00f2 contro un esercito papale condotto da Federico da Montefeltro che lo sconfisse vicino a Senigallia durante un tentativo di ritirata notturna scoperta dal rivale. La sconfitta del suo esercito port\u00f2 alla dissoluzione dei suoi territori, che vennero successivamente assorbiti dagli stati confinanti legati al papa e dal papato stesso.\nLa stagione rinascimentale di Rimini fu per molti versi simile a quella di Urbino di Federico da Montefeltro, dipendendo esclusivamente dalle iniziative del signore, che per i suoi progetti ambiziosi e importanti chiam\u00f2 artisti da altre regioni di grande importanza, alcuni dei quali (Leon Battista Alberti, Piero della Francesca), furono attivi anche a Urbino. I caratteri autocelebrativi del Malatesta furono per\u00f2 pi\u00f9 accentuati e, sia per la brevit\u00e0 che per la diversa statura intellettuale del suo protagonista, il Rinascimento a Rimini non riusc\u00ec a originare una cultura dotata di una propria, precisa, fisionomia, tanto \u00e8 vero che alla morte di Sigismondo le fabbriche restarono interrotte e non si ebbero ulteriori sviluppi artistici.\nArchitettura, urbanistica, scultura.\nGli interventi di Sigismondo Pandolfo Malatesta su Rimini non si inquadravano in un progetto urbanistico unitario, ma si limitavano a dominare l'abitato, segnalando inequivocabilmente la presenza del potere. A comprovare tale suggestione si pu\u00f2 menzionare il castello di Rimini, opera difensiva costruita a ridosso dell'antica porta del Gattolo e stranamente rivolta verso la citt\u00e0. Le cannoniere delle torri erano infatti per la maggior parte rivolte verso il nucleo cittadino. Questo assetto fu probabilmente frutto delle esperienze giovanili di Sigismondo che dovette fare i conti con due sommosse popolari quando non aveva ancora raggiunto la maggiore et\u00e0. Di Castel Sismondo resta oggi solo parte del nucleo centrale, con le torri mozze a parte dei locali interni, che riescono comunque a suggerire l'originaria imponenza del maniero a sei torri sul borgo.\nIl Tempio Malatestiano.\nL'impresa pi\u00f9 significativa fu la sistemazione dell'antica chiesa di San Francesco, antico luogo di sepoltura dei Malatesta, che dal 1447 fu affidata ai progetti di Matteo de' Pasti. Sigismondo cur\u00f2 inizialmente la costruzione di una cappella funeraria all'interno e fu solo negli anni immediatamente successivi, forse su suggerimento dell'Alberti e in seguito a vittorie e riconoscimenti prestigiosi, che si decise di trasformare l'intero edificio sacro in un monumento funebre che celebrasse Sigismondo e la sua famiglia. All'interno venne lasciata intatta la grande navata unica, aggiungendo cappelle laterali e decorazioni classiche che per\u00f2 erano svincolate da calcoli di proporzione. Protagonista era la ricca decorazione plastica, che arriva a mettere in secondo piano la struttura architettonica, come i pilastri all'ingresso di ciascuna cappella, divisi in settori con rilievi allegorici o narrativi. Diresse questa decorazione Agostino di Duccio, che aveva sviluppato un proprio stile fluido a partire dallo stiacciato donatelliano, di una grazia un po' fredda, \"neoattica\". I temi sono soprattutto profani e intrecciano complesse allegorie decise probabilmente dallo stesso Sigismondo. Ricorre spesso in tutto l'edificio il suo monogramma entro ghirlande.\nLa glorificazione del committente ha il culmine nell'affresco di Piero della Francesca \"Sigismondo Pandolfo Malatesta in preghiera davanti a san Sigismondo\" (datato 1451), dove il telaio religioso si intreccia con aspetti politici e dinastici, come nelle fattezze di san Sigismondo che celano quelle dell'imperatore Sigismondo del Lussemburgo, che nel 1433 invest\u00ec il Malatesta come cavaliere e ne legittim\u00f2 la successione dinastica, ratificandone la presa di potere. \nL'esterno dell'edificio venne progettato da Leon Battista Alberti, che pens\u00f2 un involucro marmoreo che lasciasse intatto l'edificio preesistente. L'opera, incompiuta, prevedeva in facciata una tripartizione con archi scanditi da semicolonne corinzie formanti nicchie atte ad accogliere le spoglie mortali di Sigismondo e dei suoi avi. Dovevano infatti essere qui collocate le arche tombali. La possibilit\u00e0 di un cedimento della struttura per\u00f2, spinse il De Pasti a cambiare parte del progetto originario, murando le nicchie in due archi ciechi. Nella parte superiore era previsto un abbozzo di frontone con arco al centro affiancato da paraste. I fianchi del tempio sono scanditi una sequenza di archi su pilastri, destinati ad accogliere i sarcofagi dei pi\u00f9 alti dignitari di corte e non solo. Fra questi troviamo infatti anche la tomba di Giorgio Gemisto Pletone, le cui spoglie vennero prese da Sigismondo durante la sua crociata in Morea. Fianchi e facciata sono unificati da un alto zoccolo che isola la costruzione dallo spazio circostante. Interessante \u00e8 notare come Alberti traesse spunto dall'architettura classica, ma affidandosi a spunti locali, come l'arco di Augusto, il cui modulo \u00e8 triplicato in facciata.\nUna medaglia di Matteo de' Pasti del 1450 mostra l'aspetto originario che il tempio avrebbe dovuto avere, con una grande rotonda coperta da cupola emisferica simile a quella del Pantheon. Se completato, la navata avrebbe allora assunto un ruolo di semplice accesso al maestoso edificio circolare, e sarebbe stato molto pi\u00f9 evidente la funzione celebrativa dell'edificio, anche in rapporto al panorama cittadino."}
{"id": "2705302", "revid": "88740", "url": "https://it.wikipedia.org/wiki?curid=2705302", "title": "West Jefferson", "text": ""}
{"id": "2705305", "revid": "1983214", "url": "https://it.wikipedia.org/wiki?curid=2705305", "title": "Westminster (disambigua)", "text": ""}
{"id": "2705306", "revid": "1305772", "url": "https://it.wikipedia.org/wiki?curid=2705306", "title": "Westover", "text": ""}
{"id": "2705308", "revid": "291370", "url": "https://it.wikipedia.org/wiki?curid=2705308", "title": "Podest\u00e0 di Lecco", "text": "Il podest\u00e0 di Lecco \u00e8 un personaggio secondario de \"I Promessi Sposi\". \nCompare nel quinto capitolo, come commensale di Don Rodrigo (insieme al dottor Azzecca-garbugli, al Conte Attilio e ad altri anonimi), partecipe della discussione sulla cavalleria che precede e accompagna la comparsa di Fra Cristoforo al pranzo.\nDescrizione.\nDella sua personalit\u00e0 hanno scritto critici come Eugenio Donadoni (\"Personaggi di autorit\u00e0 nei Promessi Sposi\", in \"Studi Danteschi e Manzoniani\", Firenze, La nuova Italia, 1968), o Angelandrea Zottoli (\"Umili e potenti nella poetica del Manzoni\", Roma, C. Tumminelli, 1942). Fondamentale, sul personaggio, il contributo di Luigi Russo nella voce \"Il Podest\u00e0\" del \"Dizionario Bompiani delle opere e dei personaggi di tutti i tempi e di tutte le letterature\" (XI volume, p. 514), nella quale scrive: \nAltri media.\nNella versione televisiva del romanzo, il personaggio \u00e8 interpretato da Mario Pisu."}
{"id": "2705310", "revid": "88740", "url": "https://it.wikipedia.org/wiki?curid=2705310", "title": "White Hall", "text": ""}
{"id": "2705313", "revid": "1305772", "url": "https://it.wikipedia.org/wiki?curid=2705313", "title": "Wilsonville", "text": ""}
{"id": "2705316", "revid": "478814", "url": "https://it.wikipedia.org/wiki?curid=2705316", "title": "San Remo Open", "text": "Il Sanremo Open \u00e8 stato un torneo di tennis dell'ATP Tour giocato solo nel 1990. Si \u00e8 giocato a Sanremo in Italia su campi in terra battuta.\nIl tennis maschile professionistico era gi\u00e0 stato nella citt\u00e0 ligure con il Sanremo Challenger dell'ATP Challenger Series, la cui unica edizione si tenne nel 1981, e vi sarebbe tornato con la Sanremo Tennis Cup dell'ATP Challenger Tour dal 2002 al 2010."}
{"id": "2705317", "revid": "1305772", "url": "https://it.wikipedia.org/wiki?curid=2705317", "title": "Winfield", "text": ""}
{"id": "2705319", "revid": "144796", "url": "https://it.wikipedia.org/wiki?curid=2705319", "title": "Andrija Radovi\u0107", "text": "\u00c8 stato primo ministro del Montenegro, nonch\u00e9 leader del partito popolare e successivamente del partito democratico; si batt\u00e9 per la democrazia parlamentare e fu tra i principali sostenitori dell'unificazione del Montenegro con la Serbia."}
{"id": "2705321", "revid": "28406", "url": "https://it.wikipedia.org/wiki?curid=2705321", "title": "Exaugusto Bugiano", "text": ""}
{"id": "2705323", "revid": "287204", "url": "https://it.wikipedia.org/wiki?curid=2705323", "title": "Sinodiano", "text": "Biografia.\nSinodiano fu nominato catapano dall'imperatore bizantino Michele V Calafato (1041-1042), visto che il catapano Exaugusto Boioannes era stato imprigionato dai Normanni, il 3 settembre 1041 a seguito della battaglia di Montepeloso. Egli arriv\u00f2 in Italia nel febbraio del 1042, periodo in cui fu rilasciato Exagusto, ma ora mai era lui il nuovo catapano. Egli immediatamente chiese ai ribelli la consegna di tutte le citt\u00e0 pugliesi che erano state strappate all'impero bizantino, inizi\u00f2 a creare un esercito per riconquistarle. Non sappiamo come mai solo due mesi dopo (aprile) fu richiamato dall'imperatrice Zoe, che era diventata unica sovrana con la morte di Michele, al suo posto divent\u00f2 catapano Giorgio Maniace. Da questo momento in poi non abbiamo pi\u00f9 notizie di Sinodiano."}
{"id": "2705325", "revid": "869733", "url": "https://it.wikipedia.org/wiki?curid=2705325", "title": "Woodland", "text": "Woodland (letteralmente \"zona boscosa\" in lingua inglese) pu\u00f2 riferirsi a:"}
{"id": "2705326", "revid": "122904822", "url": "https://it.wikipedia.org/wiki?curid=2705326", "title": "Nokia 8250", "text": "Il Nokia 8250 \u00e8 un telefonino prodotto dall'azienda finlandese Nokia e destinato al mercato asiatico. Venne messo in commercio nel 2001."}
{"id": "2705328", "revid": "516508", "url": "https://it.wikipedia.org/wiki?curid=2705328", "title": "Repubblica del Montenegro", "text": ""}
{"id": "2705329", "revid": "291370", "url": "https://it.wikipedia.org/wiki?curid=2705329", "title": "L'amico (personaggio)", "text": "L'amico \u00e8 un personaggio secondario de \"I promessi sposi\". \nCompare nei capitoli XXXIII e XXXVII . \nContesto.\nRenzo Tramaglino torna nel suo paese natio per cercare Lucia. Qui si imbatte in un amico di lunga data.\nDescrizione.\nL'incontro fra i due avviene alla fine del capitolo XXXIII. Si comprende che si conoscono da tempo. L'uomo, dopo aver riconosciuto il protagonista, lo fa accomodare nella sua dimora e gli prepara da mangiare. I due parlano e si raccontano le loro peripezie. \nManzoni fa trasparire in questo personaggio un carattere altruista, sincero e cordiale, tanto che descrive il loro incontro con il seguente commento:\nL'amico \u00e8 un ruolo chiave per la vicenda. Infatti egli riferisce a Renzo dove si \u00e8 nascosta Lucia Mondella. Grazie a lui, il giovane pu\u00f2 dirigersi a Milano da Donna Prassede. \nIl promesso sposo viene nuovamente ospitato dal suo conoscente nel capitolo XXXVII."}
{"id": "2705331", "revid": "1452073", "url": "https://it.wikipedia.org/wiki?curid=2705331", "title": "Woodville", "text": ""}
{"id": "2705333", "revid": "1543377", "url": "https://it.wikipedia.org/wiki?curid=2705333", "title": "Ni putes ni soumises", "text": "Ni putes ni soumises (in italiano \"N\u00e9 puttane n\u00e9 sottomesse\") \u00e8 un movimento di difesa delle donne delle \"banlieue\" francesi nato nel 2003. Lo scopo del movimento, di natura popolare, \u00e8 di opporsi al crescente clima di violenza verso le donne in questi quartieri periferici, secondo i valori di laicit\u00e0 e uguaglianza. Una fondatrice \u00e8 Sihem Habchi. Dal 2006 \u00e8 rappresentato anche in Belgio.\nIl movimento \u00e8 scaturito da una manifestazione ideata da una decina di donne che, nel febbraio 2003, decisero di attraversare la Francia indossando una maglietta con la scritta \u00ab\"ni putes ni soumises\"\u00bb, al fine di richiamare l'attenzione dell'opinione pubblica sull'efferato omicidio di Sohane Benziane, una diciassettenne di origine magrebina che in seguito a un diverbio con il fidanzato, Jamal Derrar, 19 anni, era stata da questi bruciata viva, nell'androne di un palazzo a Vitry-sur-Seine, il 4 ottobre 2002.\nLa protesta ebbe un grande seguito e, dopo un mese di marcia attraverso 23 citt\u00e0 della Francia, termin\u00f2 a Parigi con la sfilata di oltre diecimila partecipanti.\nStoria.\nDal 1\u00ba febbraio all'8 marzo 2003, Fadela Amara e la sua squadra organizzano la \u00ab Corsa delle donne dei quartieri per l'uguaglianza e contro i ghetti \u00bb. I 6 corridori permanenti sono in partenza: Safia Lebdi, Loubna Meliane, Olivier Bassuet, Christelle Raspolini, Ingrid Renouvin, Farid Belmouloud. Il loro percorso si svolge in 23 tappe. I corridori moltiplicano le riunioni, gli incontri e le discussioni sul tema dell'oppressione, del sessismo, delle violenze fisiche e psicologiche. Il 14 aprile 2003, dopo il successo strepitoso dell'appello e della corsa, il movimento \"Ni putes ni soumises\" si trasforma in una vera e propria associazione, in modo da poter intraprendere delle azioni concrete. Si tratta di un movimento misto, popolare e femminista. Il presidente del movimento \u00e8 Fadela Amara, il segretario generale Mohammed Abdi.\nNel 2005, nasce la collaborazione con un'associazione che si occupa in Marocco di un comitato di sostegno scolastico per le giovani ragazze dei centri rurali.\nNel 2006, viene inaugurata la \"Maison de la Mixit\u00e9\" in presenza del Presidente della Repubblica francese, Jacques Chirac, del sindaco di Parigi Bertrand Delano\u00e9 e di Fran\u00e7ois Hollande. Questo centro di attivit\u00e0 e di accoglienza si trova nel ventesimo arrondissement di Parigi ed \u00e8 di circa 500 metri quadrati.\nA partire dal 2007, \"Ni putes ni soumises\" \u00e8 dotato di uno statuto consultivo presso l'ONU.\nIl 19 giugno 2007, Fadela Amara viene nominata segretario di Stato, con il compito di occuparsi della politica della citt\u00e0 durante il governo di destra di Fran\u00e7ois Fillon. Mohammed Abdi la segue al governo in qualit\u00e0 di consigliere speciale. Per assumersi le proprie responsabilit\u00e0, Mohammed Abdi decide di restare segretario generale del movimento fino alla pubblicazione del rapporto della Cour des Comptes. Nel novembre del 2007, Mohammed Abdi d\u00e0 le dimissioni.\nNel giugno 2007, il consiglio nazionale elegge Sihem Habchi al posto del presidente del movimento (prima era vicepresidente), e Bouchera Azzouz viene eletta segretario generale nel novembre 2007. Ad ottobre Fadela Amara rimette la medaglia dell'ordine di merito a quest'ultima. Nel dicembre del 2009, Bouchera Azzouz d\u00e0 le dimissioni e lascia il movimento, dichiarando che il legame di fiducia con Sihem Habchi si \u00e8 spezzato.\nIl congresso del novembre del 2008 conferma Sihem Habchi in qualit\u00e0 di presidente.\nObiettivi.\nQuesto movimento \u00e8 contro la violenza nei confronti delle donne. In particolar modo, si oppone a:\nAzioni svolte.\nNel 2006, la \u00ab piattaforma di ascolto e di sostegno per le donne in difficolt\u00e0 e/o vittime di violenza \u00bb \u00e8 andata in aiuto di 1700 persone. Questa piattaforma ha come scopo quello di ricevere le chiamate di donne in difficolt\u00e0, di accoglierle in caso di urgenza, di dare loro dei consigli, di aiutarle e di orientarle.\nA partire dal dicembre del 2006, il comitato di Fontenay-sous-bois accoglie le vittime dei matrimoni per obbligo nell'alloggio che ha creato (16 donne hanno beneficiato del programma / 12 sono riuscite a ricominciare con un nuovo lavoro e un nuovo alloggio).\nIn particolare, tra tutte le sue azioni, il \"Ni putes ni soumises\" ha messo in evidenza due casi:\nImpatto politico e internazionale.\nAlcuni rappresentanti del \"Ni putes ni soumises\" sono stati ricevuti dal Primo ministro francese Jean-Pierre Raffarin: il loro messaggio \u00e8 stato incorporato alle celebrazioni ufficiali del 14 luglio 2003 a Parigi quando 14 manifesti giganti, ognuno raffigurante una donna dalle sembianze della Marianna, il simbolo della Repubblica francese, sono stati affissi alle colonne del palazzo Borbone, sede dell'Assemblea nazionale francese.\nLe seguenti proposizioni sono state accettate dal governo francese:\nL'impatto internazionale del movimento \u00e8 tanto importante quanto quello politico. Oggi l'associazione possiede infatti dei comitati in svariati paesi europei (Belgio, Spagna, Francia, Svezia e Svizzera). Inoltre, dal 2007 \"Ni Putes Ni Soumises\" \u00e8 membro consultivo del consiglio economico e sociale dell'ONU. La \"Guida al rispetto\", distribuita in Francia a decine di migliaia di persone, che si occupa delle questioni delle tradizioni troppo soffocanti, della sessualit\u00e0 e delle violenze, \u00e8 stata adattata per il Belgio francofono, dove verr\u00e0 distribuito prossimamente.\nCritiche all'associazione.\nL'intensa divulgazione da parte dei media di cui ha beneficiato l'associazione ha provocato numerose critiche nei suoi confronti.\nIn effetti, la stessa associazione \u00e8 stata accusata di contribuire a rafforzare la discriminazione nei quartieri di periferia e di aver scelto di attaccarsi al sessismo in un quadro sociale, religioso, culturale e anche etnico molto definito, focalizzandosi su un maschilismo di periferia presentato per\u00f2 come particolare. I loro slogan ad effetto, o meglio provocatori come sono stati definiti, hanno fatto nascere molte controversie, soprattutto da parte dei giovani ragazzi che vivono in queste zone urbane, che temono un'assimilazione supplementare tra l'oscurantismo, l'islam e l'immigrazione. Questa inquietudine non \u00e8 stata attenuata dal fatto che il movimento fondasse la propria legittimit\u00e0 sull'esperienza delle giovani donne di periferia, tenute a denunciare quello che erano costrette a vivere.\nIl 19 giugno 2007, Fadela Amara viene nominata segretario di Stato con il compito di occuparsi della politica cittadina all'interno del governo Fillon, governo di destra. Questa nomina suscita nuovamente delle polemiche nei confronti dell'associazione e del suo presidente: questa volta, sono le femministe che affermano quanto sia difficile fare arrivare un messaggio sull'uguaglianza dei sessi quando la stessa porta-bandiera di questi ideali appartiene ad un governo che non esita a condannare l'immigrazione. A seguito di tutto ci\u00f2, 25 comitati locali annunciano il loro abbandono dal movimento, denunciando l'assenza di indipendenza politica dell'associazione e l'assenza di una democrazia interna. Anche Safia Lebdi, una delle fondatrici del movimento, abbandoner\u00e0 l'associazione per gli stessi motivi. Il 6 luglio 2007, \u00e8 stata dichiarata in prefettura la modifica dei membri dell'ufficio e del consiglio d'amministrazione. I membri fondatori che abbandonato il movimento sono: Safia Lebdi (prima vicepresidente e fondatrice del movimento), Olivier Bassuet (vicepresidente e fondatore), Christelle Raspolini, Loubna Meliane."}
{"id": "2705334", "revid": "123990083", "url": "https://it.wikipedia.org/wiki?curid=2705334", "title": "Lacina Traor\u00e9", "text": "Carriera.\nClub.\nCFR Cluj.\nStagione 2008-2009.\nDopo aver iniziato la carrier\u00e0 nelle file dello Stade d'Abidjan, all'inizio del 2008 Traor\u00e9 viene ingaggiato dalla squadra rumena del Cluj. L'esordio del giocatore ivoriano avviene il 4 aprile 2009 contro il FC Vaslui vinta 3-0, entrando al 90\u00ba minuto. L'esordio da titolare avviene nella 26\u00aa giornata di campionato, contro lo Steaua Bucarest, match finito 1-1. La giornata prima aveva siglato il suo primo gol con il Cluj, nel match vinto 1-0 contro il Farul in trasferta.\nNel complesso, il primo anno in Romania si conclude con 6 presenze e un gol.\nStagione 2009-2010.\nNella seconda stagione l'esordio avviene nella seconda giornata di campionato, contro lo Steaua Bucarest, match finito 2-2. Il 17 settembre 2009, al suo debutto in Europa League, sigla il gol del definitivo 2-0 nel match di Europa League contro il Copenaghen. Il 5 novembre si ripete nel match perso 3-2 contro lo Sparta Praga.\nTotalmente, quest'anno gioca 33 partite, mettendo a segno 8 gol e 2 assist.\nStagione 2010-2011.\nIl primo gol stagionale in campionato avviene contro l'Astra Giurgiu (2-2), dove sigla anche un assist. Il 15 settembre 2010 realizza il suo primo goal in Champions League nell'incontro della fase a gironi contro il Basilea, conclusosi con il punteggio di 2-1 per la formazione romena.. Nella partita di ritorno contro la Roma \u00e8 protagonista del match, in cui segna il definitivo 1-1.\nTotalmente, in quest'anno gioca 21 partite (tra cui la Suppercoppa romena vinta 4-2 contro l'Unirea Urziceni), segnando 9 gol.\nKuban'.\nStagione 2010-2011.\nIl 6 febbraio 2011 si trasferisce ai russi del Kuban' per una cifra vicina ai 5 milioni di euro, dove \u00e8 protagonista di una grande stagione, che conclude con 18 reti in 38 partite. L'esordio con i \"giallo-verdi\" avviene il 13 marzo 2013, contro il Rubin Kazan (perso 0-2), entrando al 76\u00ba minuto della partita. Tra i 18 gol sigla 5 doppiette, rispettivamente contro (vinta 3-2), (vinta 5-0), (vinta 1-2), Krasnodar (vinta 0-2) e (2-2).\nStagione 2011-2012.\nL'esordio in questa stagione avviene nella Kubok Rossii, dove la sua squadra perde per 1-3 contro la .\nIl passaggio all'An\u017ei.\nStagione 2012-2013.\nIl 15 luglio 2012 lascia il Kuban' e passa all'An\u017ei per 12 milioni di euro. Il suo esordio avviene proprio contro la sua ex squadra: il Kuban' Krasnodar. Jo\u00e3o Carlos segna l'1-0 per la ex, poi recuperato da Eto'o e Traor\u00e9 mette fine alla partita. Il match finisce 2-1 per la sua nuova squadra. L'esordio in Europa League avviene contro l', vinta 1-0 con il suo gol. Ci\u00f2 si ripete il match di ritorno vinto 5-0 sempre contro l', cos\u00ec che la sua squadra va alla fase ai gironi.\nMonaco ed il prestito all'Everton.\nIl 4 gennaio 2014 viene acquistato dal Monaco per 10 milioni di euro, firmando un contratto di quattro anni.\nIl 24 gennaio 2014 passa in prestito all'Everton. Il 16 febbraio seguente fa il suo esordio con la nuova maglia, nella partita di FA Cup contro lo Swansea (3-1), realizzando anche un gol. Il 22 febbraio, durante il riscaldamento prepartita di Chelsea-Everton (1-0), subisce un infortunio alla coscia che lo costringe a due mesi di stop. L'11 maggio scende in campo per la prima ed unica volta in Premier League con i \"Toffees\", nella vittoria per 2-0 sul campo dell'Hull City.\nRitorno al Monaco.\nIl 1\u00ba luglio 2014 fa ritorno al Monaco. Durante la preparazione estiva il dolore alla coscia si ripresenta e costringe il giocatore ad un lungo stop. Ritorna in campo il 18 ottobre 2014 nella sfida vinta 2-0 contro l'Evian. Tuttavia, dopo 6 presenze e un gol, subisce un grave infortunio alla tibia e conclude cos\u00ec la sua prima stagione al Monaco. Nella stagione successiva esordisce in campionato alla terza giornata entrando nei minuti finali. Non gioca nei preliminari della Champions League 2015-2016 dove la sua squadra viene eliminata dal Valencia. Gioca invece la prima partita in Europa League contro l'Anderlecht, partita in cui segna il gol che regala il pareggio finale ai monegaschi. Si ripete in Europa contro il Qarabag, segnando questa volta il gol vittoria. Il 5 dicembre 2015 torna a segnare in campionato, realizzando una doppietta contro il Bastia nella vittoria per 1-2.\nIl 3 gennaio 2016 firma quattro reti in Coppa di Francia contro il Saint-Jean Beaulieu, in un rotondo 10-2: realizza la sua quaterna nel giro di 24', tutte siglate nel solo primo tempo.\nCSKA Mosca.\nL'8 luglio 2016 il Monaco annuncia il suo passaggio in prestito al CSKA Mosca.\nNazionale.\nIl 14 novembre 2012 fa il suo debutto in Nazionale, subentrando nel secondo tempo dell'amichevole giocata tra Costa d'Avorio ed Austria, segnando il gol del definitivo 3-0. Prende parte, anche se non da titolare, alla Coppa d'Africa 2015, alla fine della quale si laurea campione d'Africa.\nStatistiche.\nPresenze e reti nei club.\n\"Statistiche aggiornate al 3 gennaio 2016.\""}
{"id": "2705335", "revid": "287204", "url": "https://it.wikipedia.org/wiki?curid=2705335", "title": "Woodville (Wisconsin)", "text": ""}
{"id": "2705337", "revid": "420108", "url": "https://it.wikipedia.org/wiki?curid=2705337", "title": "Banlieues", "text": ""}
{"id": "2705341", "revid": "122904864", "url": "https://it.wikipedia.org/wiki?curid=2705341", "title": "Nokia 8310", "text": "Il Nokia 8310 \u00e8 un telefono cellulare prodotto dall'azienda finlandese Nokia e messo in commercio nel 2001."}
{"id": "2705347", "revid": "287204", "url": "https://it.wikipedia.org/wiki?curid=2705347", "title": "ATP Itaparica", "text": "L'ATP Itaparica \u00e8 stato un torneo di tennis maschile che ha fatto parte del Grand Prix dal 1986 al 1989 \ne dell'ATP Tour nel 1990.\nL'evento si disputava a Itaparica in Brasile e si giocava su campi in cemento.\nAndre Agassi si aggiudic\u00f2 il torneo del 1987, vincendo cos\u00ec il suo primo torneo dell'ATP Tour."}
{"id": "2705354", "revid": "110157", "url": "https://it.wikipedia.org/wiki?curid=2705354", "title": "Nokia 8810", "text": "Il Nokia 8810 \u00e8 un telefono cellulare prodotto dall'azienda finlandese Nokia e messo in commercio nel 1998."}
{"id": "2705356", "revid": "287204", "url": "https://it.wikipedia.org/wiki?curid=2705356", "title": "Istv\u00e1n Bethlen", "text": "Membro di un'antica famiglia nobile della Transilvania (allora parte dell'Impero d'Austria-Ungheria), venne eletto nel Parlamento ungherese nel 1901. Dopo la sconfitta dell'Impero asburgico nella prima guerra mondiale, partecip\u00f2 in rappresentanza del suo Paese alla Conferenza di pace di Parigi del 1919. In seguito al colpo di Stato comunista di B\u00e9la Kun e all'instaurazione della Repubblica sovietica ungherese, Bethlen torn\u00f2 in patria per guidare le forze controrivoluzionarie e partecip\u00f2, assieme all'ammiraglio Mikl\u00f3s Horthy alla formazione di un governo parallelo con sede a Seghedino.\nDopo che il tentativo rivoluzionario fall\u00ec, Horthy divenne reggente d'Ungheria e Bethlen venne nuovamente eletto deputato. In seguito al tentativo di restaurazione asburgica posto in essere da Carlo IV, Horthy chiese a Bethlen di formare un governo forte per scongiurare il rischio di nuovi colpi di mano. Bethlen form\u00f2 dunque il partito dell'unit\u00e0 nazionale e grazie ad una serie di cambiamenti nella legge elettorale riusc\u00ec ad assicurarsi una solida maggioranza. Durante il suo esecutivo godette del sostegno sia dell'alta borghesia industriale di Budapest sia della vecchia aristocrazia rurale magiara. Fu abile anche ad ascoltare le istanze dei sindacati trovando con essi un accordo che scongiurasse il rischio di disordini interni.\nBethlen riusc\u00ec a far entrare il suo Paese nella Societ\u00e0 delle Nazioni e si avvicin\u00f2 sempre pi\u00f9 all'Italia fascista con la speranza che Mussolini lo aiutasse a portare avanti le sue istanze revisioniste e dunque a cambiare le clausole del trattato del Trianon. La grande crisi economica del 1929 fece scivolare l'Ungheria in un periodo particolarmente difficile che sospinse il Paese verso posizioni sempre pi\u00f9 apertamente filo-fasciste. Horthy infatti decise di sostituire Bethlen con Gyula K\u00e1rolyi, membro dell'estrema destra.\nIn seguito a questo episodio, Bethlen scomparve dalla scena politica ungherese. Verso la fase finale della seconda guerra mondiale, quando apparve chiaro che la Germania (con cui l'Ungheria aveva stretto alleanza) avrebbe perso, Bethlen cerc\u00f2 di negoziare con gli alleati una pace separata. Nell'aprile del 1945 le truppe sovietiche entrarono a Budapest. Bethlen venne catturato e deportato a Mosca, dove mor\u00ec in carcere poco prima del suo 72\u00ba compleanno."}
{"id": "2705357", "revid": "767487", "url": "https://it.wikipedia.org/wiki?curid=2705357", "title": "Epistulae ex Ponto", "text": "Le Epistulae ex Ponto (\"Lettere dal Ponto\") sono 46 composizioni epistolari in distici elegiaci raccolte in quattro libri, e rientrano nelle opere della relegazione a Tomi (l'odierna Costanza) di Ovidio. \nI primi tre libri furono pubblicati nel 12 d.C., mentre il quarto, che comprende epistole databili tra la fine del 14 e l'estate del 16 d.C., fu pubblicato postumo.\nContenuto.\nA differenza dei Tristia, elegie i cui destinatari restano anonimi, i destinatari delle Epistulae sono influenti personaggi della cerchia di Augusto, ai quali Ovidio si rivolge affinch\u00e9 intercedano per lui presso l'imperatore.\nI temi delle lettere sono molto vicini a quelli dei Tristia: il poeta si mostra affranto e pentito per il suo error (la colpa nei confronti di Augusto che ha motivato il suo allontanamento da Roma, probabilmente la pubblicazione dell'Ars Amatoria) e auspica di essere perdonato o, almeno, di essere trasferito in una localit\u00e0 diversa dall'aspro e selvaggio Ponto.\nRispetto alle descrizioni implacabili e mordaci dei Geti che Ovidio fornisce nei Tristia (dove essi sono descritti come barbari pronti a farsi giustizia da soli e derisi per abbigliamento e costumi), si nota per\u00f2 nelle Epistulae un tono pi\u00f9 conciliante nei loro confronti: probabilmente per opportunismo, Ovidio proclama di amare gli abitanti di Tomi, e che addirittura la citt\u00e0 gli \u00e8 divenuta cara quanto Delo a Latona.\nSul piano stilistico le Epistulae mostrano un Ovidio ormai spento e ripetitivo nei temi e negli espedienti: egli stesso ha piena coscienza della scarsa variet\u00e0 degli argomenti delle lettere, di cui afferma di vergognarsi. Nostalgia e malinconia sono le sfumature dominanti della parola poetica delle lettere."}
{"id": "2705360", "revid": "121370835", "url": "https://it.wikipedia.org/wiki?curid=2705360", "title": "Velodromo Giovanni Monti", "text": "Il velodromo Giovanni Monti \u00e8 un velodromo di Padova. Nato con il nome di \"Stadium\", \u00e8 intitolato all'aviatore e giocatore del Padova Giovanni Monti.\n\u00c8 il pi\u00f9 antico stadio comunale d'Italia.\nStoria.\nEx stadio comunale, \u00e8 stato inaugurato il 12 febbraio 1916 (con la partita Padova-Verona finita 4-0) per ospitare le partite casalinghe del Padova fino al 1923, anno in cui la squadra padovana passa all'Appiani situato proprio a fianco al velodromo.\nL'impianto \u00e8 gestito dalla Asd 08BIKE ed \u00e8 usato in convenzione da diverse societ\u00e0 di Calcio e Rugby della citt\u00e0. Il campo da calcio non \u00e8 regolamentare e di misure 80x55 metri. Ha una capienza di circa 200 posti a sedere in tribuna centrale.\nArchitettonica.\nL'impianto si compone di una pista di ciclismo da gara e allenamento. Il velodromo \u00e8 lungo 329,60 m e ha una superficie in cemento."}
{"id": "2705362", "revid": "1452073", "url": "https://it.wikipedia.org/wiki?curid=2705362", "title": "Alpine", "text": ""}
{"id": "2705367", "revid": "767487", "url": "https://it.wikipedia.org/wiki?curid=2705367", "title": "B\u00e9la Wenckheim", "text": ""}
{"id": "2705377", "revid": "1543377", "url": "https://it.wikipedia.org/wiki?curid=2705377", "title": "Ghofrane Haddaoui", "text": "Biografia.\nNata in una famiglia numerosa aveva eseguito solo lavori umili.\nIl corpo privo di vita della ragazza, allora ventitreenne venne trovato in un terreno abbandonato vicino ad un centro commerciale il 19 ottobre 2004. Questo omicidio ha scosso l'opinione pubblica inducendo dibattiti e discussioni tra Islam e laicit\u00e0 francese. Agli inizi delle indagini fu ipotizzato che si trattasse di una lapidazione, in seguito fu appurato che i motivi erano inerenti a questioni personali della vittima.\nL'autopsia rivel\u00f2 l'efferatezza dell'omicidio (30 colpi al cranio). Tre settimane dopo l'esecuzione ci fu un primo arresto. Una marcia si tenne in memoria della ragazza a novembre a Marsiglia."}
{"id": "2705378", "revid": "640277", "url": "https://it.wikipedia.org/wiki?curid=2705378", "title": "Croce di Einstein", "text": "Croce di Einstein \u00e8 il nome dato all'immagine prodotta dalla galassia ZW 2237 +030 e del quasar G2237 +0305 collocato direttamente dietro ad essa. La galassia, scoperta nel 1985 dall'astronomo John Huchra e distante 400 milioni di a.l. dalla Terra, agisce da lente gravitazionale nei confronti della luce emessa dal quasar circa 8 miliardi di anni luce dietro ad essa, producendo cos\u00ec la caratteristica immagine a croce. In tale immagine, i quattro bracci della croce corrispondono alla luce del quasar deviata per effetto del campo gravitazionale della galassia, la quale \u00e8 visibile al centro della croce come zona luminosa relativamente pi\u00f9 diffusa e meno intensa.\nL'immagine prende il nome dal fisico Albert Einstein il quale intorno al 1915 postul\u00f2 l'esistenza di tali oggetti a forma di croce e ne consider\u00f2 l'osservazione come possibile verifica sperimentale della relativit\u00e0 generale. Egli tuttavia sostenne che l'allineamento di due corpi celesti sufficientemente massivi necessario per il verificarsi di tale effetto fosse del tutto improbabile e ne abbandon\u00f2 la ricerca (si noti che la conferma sperimentale dell'esistenza di galassie esterne alla Via Lattea sar\u00e0 ottenuta soltanto nei primi anni venti).\nL'oggetto si trova nella costellazione di Pegaso, alle coordinate AR 22 h 40 m 31 s, DEC + 03\u00b0 21' 30,3\". Ha una magnitudine apparente di 16,78 ed \u00e8 quindi visibile solo con telescopi molto potenti.\nLa scoperta di un'altra \"Croce di Einstein\" (J2211-3050), \u00e8 stata annunciata il 18 marzo 2019."}
{"id": "2705382", "revid": "486946", "url": "https://it.wikipedia.org/wiki?curid=2705382", "title": "PalaBiella", "text": ""}
{"id": "2705383", "revid": "287204", "url": "https://it.wikipedia.org/wiki?curid=2705383", "title": "Bela Wenckheim", "text": ""}
{"id": "2705384", "revid": "287204", "url": "https://it.wikipedia.org/wiki?curid=2705384", "title": "Istvan Bethlen", "text": ""}
{"id": "2705395", "revid": "767487", "url": "https://it.wikipedia.org/wiki?curid=2705395", "title": "Cuilco", "text": "Cuilco \u00e8 un comune del Guatemala facente parte del dipartimento di Huehuetenango."}
{"id": "2705407", "revid": "287204", "url": "https://it.wikipedia.org/wiki?curid=2705407", "title": "Andrija Radovic", "text": ""}
{"id": "2705412", "revid": "24823", "url": "https://it.wikipedia.org/wiki?curid=2705412", "title": "Face mask", "text": ""}
{"id": "2705414", "revid": "1719883", "url": "https://it.wikipedia.org/wiki?curid=2705414", "title": "Channeling", "text": "La canalizzazione, o in inglese channeling (sostantivato in \u00abcondotto\u00bb) \u00e8 un termine utilizzato nell'esoterismo e nella letteratura new Age per riferirsi ad un metodo di comunicazione tra un essere umano e un'entit\u00e0 di un'altra dimensione, generalmente un angelo, un maestro \"asceso\", uno spirito del piano astrale, o un'entit\u00e0 ritenuta un dio, un alieno ecc.\nPer estensione, il termine \"channeling\" pu\u00f2 riferirsi a una serie di credenze e pratiche che sono entrate in voga dagli anni '80 negli Stati Uniti, come una corrente particolare interna al movimento new age. Per certi aspetti, \u00e8 anche affine allo spiritismo praticato alla fine del XIX secolo da ambienti ispirati alle dottrine teosofiche, che a loro volta intendevano rifarsi alle antiche esperienze visionarie di sciamani e profeti.\nCaratteristiche.\nLa canalizzazione consiste nel tentativo di stabilire un contatto con un'entit\u00e0 o uno spirito da cui l'individuo, detto anche \"channeler\", risulterebbe pervaso, adombrato o semplicemente ispirato, potendo cos\u00ec trasmettere ad altri i suoi presunti messaggi o insegnamenti. In certi casi il \"channeler\" descrive tale processo come un'interazione col proprio S\u00e9 Superiore, o anima divina, capace di fornirgli dei veri e propri messaggi interiori.\nLe entit\u00e0 che a dire dei \"channeller\" entrerebbero in contatto con l'umanit\u00e0 attraverso il \"channeling\" sarebbero a seconda dei casi delle guide spirituali (o maestri ascesi), esseri extraterrestri, spiriti angelici, anime dei defunti, a volte anche entit\u00e0 che si presenterebbero come angeli custodi o come semplici compagni di viaggio e assistenti \"dall'altra parte del velo\".\nIn alcuni casi il canalizzatore dice di poter vedere tali entit\u00e0, o di sentirne distintamente la voce e di poterci conversare, mentre in altri casi il channeler riferisce di ricevere una visione mistica o simbolica o di vivere un'esperienza atemporale e multidimensionale. La difficolt\u00e0 del compito del canalizzatore in quest'ultimo caso sembrerebbe essere allora quella di dover tradurre tali presunte percezioni extrasensoriali in termini di concetti e di esperienze tridimensionali, e questo o tramite il linguaggio scritto o parlato, o a volte anche tramite l'espressione artistica, poetica, grafica o musicale.\nSecondo coloro che sostengono la validit\u00e0 del fenomeno del channeling, tale funzione di filtro cosciente esercitata del channeler (eventualmente tramite il suo cosiddetto \"S\u00e9 Superiore\") sarebbe la vera grande differenza rispetto alla vecchia medianit\u00e0. Essi fanno notare per\u00f2 che un buon channeler deve aver svolto preventivamente un grande lavoro interiore ed aver acquisito un grado sufficiente di consapevolezza, e ci\u00f2 al fine di evitare che tale funzione di filtro venga esercitata da eventuali suoi sistemi di credenza limitati (o preconcetti), che potrebbero quindi svilire o distorcere il contenuto e la portata dei presunti messaggi ricevuti.\nDifferenze con lo spiritismo.\nRispetto alla medianit\u00e0 e allo spiritismo ottocenteschi, il fenomeno del \"channeling\" si distingue per la generale assenza dei comportamenti tipici dello stato di trance profonda del medium. Al contrario, alcuni tra i pi\u00f9 conosciuti canalizzatori moderni sostengono di mantenere il proprio stato di coscienza vigile (o in alcuni casi una forma intermedia) mentre ricevono tali presunti messaggi, potendoli cos\u00ec vagliare ed eventualmente filtrare preventivamente. \nSi instaurerebbe cos\u00ec a volte, sempre a loro dire, una sorta di \"trattativa\" interiore con l'entit\u00e0 che starebbero canalizzando, e ci\u00f2 ad esempio riguardo all'opportunit\u00e0 di trasmettere un dato contenuto.\nLo scrittore Paulo Coelho, nel suo romanzo \"Le valchirie\", descrive la canalizzazione come una forma molto naturale di comunicazione con gli angeli, che tante persone usano inconsciamente quando parlano da sole, in maniera impulsiva e spontanea, a condizione di avere prima sgombrato la mente da tutto quel sottofondo di pensieri ripetitivi che spesso la affollano indipendentemente dalla volont\u00e0. Per questo motivo non servono n\u00e9 rituali, n\u00e9 possessioni medianiche di alcun tipo.\nContenuto e interpretazione dei messaggi.\nIl contenuto dei presunti messaggi canalizzati sottende in genere concetti spirituali prevalentemente orientati alla realizzazione di un cammino di consapevolezza e di ricerca interiore. Anche per questo, mentre i detrattori del fenomeno del channeling obbiettano la mancanza di prove sperimentali della validit\u00e0 di tali fenomeni, negli ambienti \"New Age\" si tende piuttosto a vagliare individualmente il contenuto e l'eventuale apporto spirituale di tali presunti messaggi, indipendentemente dalla modalit\u00e0 in cui essi possono essere stati prodotti. \nAl riguardo viene spesso sottolineata la necessit\u00e0, anche per chi confida nella validit\u00e0 del fenomeno del \"channeling\", di un adeguato discernimento personale, unito all'affinamento della propria capacit\u00e0 di \"sentire\" (\"feeling\") le cosiddette \"frequenze\" o \"energie\" annesse ai suddetti messaggi canalizzati, cos\u00ec da poter scartare o tralasciare quelle affermazioni che risultassero palesemente false, o comunque dissonanti col proprio quadro (o paradigma) conoscitivo di riferimento."}
{"id": "2705416", "revid": "24823", "url": "https://it.wikipedia.org/wiki?curid=2705416", "title": "Handoff (football americano)", "text": ""}
{"id": "2705419", "revid": "1444886", "url": "https://it.wikipedia.org/wiki?curid=2705419", "title": "Gaspare Spatuzza", "text": "Attivit\u00e0 criminale.\nRapinatore e poi sicario, Gaspare Spatuzza, soprannominato \"u Tignusu\" (il Pelato) per la sua calvizie, era affiliato alla Famiglia di Brancaccio, guidata dai fratelli Filippo e Giuseppe Graviano. Si \u00e8 autoaccusato di aver rubato la Fiat 126 che il 19 luglio 1992 venne impiegata come autobomba nella strage di via d'Amelio in cui furono uccisi il giudice Paolo Borsellino e la sua scorta. Cooptato da Salvatore Grigoli, fu tra gli esecutori materiali dell'omicidio di don Pino Puglisi del 15 settembre 1993, per il quale \u00e8 stato condannato all'ergastolo con sentenza definitiva. \u00c8 stato inoltre condannato per altri 40 omicidi tra cui quelli di Giuseppe e Salvatore Di Peri, Marcello Drago, Domingo Buscetta (nipote del pentito storico di Cosa Nostra, Tommaso) e Salvatore Buscemi. Il 23 novembre 1993 rap\u00ec Giuseppe Di Matteo, figlio del collaboratore di giustizia Santino Di Matteo, che sarebbe stato ucciso dopo oltre due anni di prigionia. Arrestato il 2 luglio 1997 presso l'ospedale Cervello di Palermo, da allora \u00e8 in carcere. Durante la detenzione, si \u00e8 iscritto alla facolt\u00e0 di Teologia.\nPentimento e collaborazione con la giustizia.\nDall'estate 2008 si \u00e8 dichiarato pentito ed \u00e8 divenuto collaboratore di giustizia rilasciando diverse dichiarazioni in ordine alla strage di via d'Amelio, alle bombe del 1993 a Milano, Firenze e Roma e ai legami fra la mafia e il mondo politico-imprenditoriale. Il 4 dicembre 2009 ha deposto nell'ambito del processo d'appello al senatore Marcello Dell'Utri, precedentemente condannato a nove anni in primo grado per concorso esterno in associazione mafiosa. In tale circostanza ha dichiarato che nel 1994 la stagione delle bombe si ferm\u00f2 perch\u00e9 Giuseppe Graviano gli confid\u00f2, in una conversazione avuta nel bar Doney di via Veneto a Roma, di aver ottenuto tutto quello che voleva grazie ai contatti con Dell'Utri e, tramite lui, con Silvio Berlusconi. Secondo Berlusconi la deposizione di Spatuzza farebbe parte di una macchinazione ai suoi danni; il Centro-destra ha espresso una diffusa solidariet\u00e0 nei confronti del suo leader.\nL'11 dicembre Filippo Graviano ha negato in aula le affermazioni di Spatuzza, sostenendo di non aver mai avuto rapporti di alcun tipo con Dell'Utri. Giuseppe Graviano decide invece di non rispondere alle domande dell'accusa lamentando problemi di salute dovuti al 41 bis. Nessuno dei due fratelli, poi, ribatte alla dichiarazione di Spatuzza sull'incontro nel gennaio del 1994. Gli inquirenti ritengono che gli atteggiamenti dei fratelli Graviano possano essere una sorta di avvertimento su possibili loro rivelazioni future in caso di mancati accordi. Nel marzo 2010 \u00e8 stato riconosciuto attendibile dalla procura di Firenze, in merito alle affermazioni che hanno reso possibile identificare un altro mafioso responsabile delle stragi del '93, Francesco Tagliavia, gi\u00e0 in carcere con due ergastoli da scontare. Nel giugno 2010, con una decisione giudicata \"senza precedenti\" dai pm di Caltanissetta e di Palermo, la Commissione Centrale del Viminale ha stabilito che Spatuzza non pu\u00f2 essere ammesso al programma di protezione, essendo decorso il limite di 180 giorni entro cui un pentito \u00e8 tenuto a riferire di fatti gravi di cui \u00e8 a conoscenza.\nLa proposta di protezione era stata avanzata contestualmente dalle procure di Firenze, Caltanissetta e Palermo che indagano sulla strage di via d'Amelio e sulle bombe del 1992-1993. Per Spatuzza, la Commissione ha invece confermato \"le ordinarie misure di protezione ritenute adeguate al livello specifico di rischio segnalato\", decisione che ha suscitato stupore e indignazione di politici e magistrati. In una lettera inviata a L'Espresso a seguito della decisione del Viminale, Spatuzza si dice amareggiato ma fiducioso nelle istituzioni e disposto a continuare a collaborare, e commenta: \"tutta la criminalit\u00e0 organizzata [...] certamente sta gioendo e magari brindando a questa vittoria\". Nel settembre 2011 Gaspare Spatuzza \u00e8 stato ammesso nel programma di protezione riservato ai collaboratori di giustizia. Nel dicembre 2011 Spatuzza, accompagnato dagli inquirenti, ripercorre i luoghi di Palermo in cui vent'anni prima fu protagonista nel rubare e preparare (col concorso di altri) l'auto 126 Fiat che sarebbe diventata l'ordigno deflagrato in via D'Amelio uccidendo il magistrato Borsellino con la sua scorta."}
{"id": "2705421", "revid": "767487", "url": "https://it.wikipedia.org/wiki?curid=2705421", "title": "Bohuslav Ondr\u00e1\u010dek", "text": "Conosciuto anche con lo pseudonimo di Boban Ondr\u00e1\u010dek, nei primi anni '60 ha scoporte e prodotto Marta Kubi\u0161ov\u00e1 e V\u00e1clav Neck\u00e1\u0159 e successivamente dal 1968 al 1970 ha prodotto il gruppo Golden Kids. \u00c8 stato uno dei primi produttori di musica commerciale in Cecoslovacchia per l'etichetta Supraphone dedita soprattutto alla musica classica; i dischi da lui prodotti venivano pubblicati come \"Bob-serie\" fino ai primi anni '70 quando la Supraphone cess\u00f2 ogni attivit\u00e0."}
{"id": "2705422", "revid": "889336", "url": "https://it.wikipedia.org/wiki?curid=2705422", "title": "Geneva Open", "text": "Il Geneva Open \u00e8 un torneo di tennis facente parte prima del Grand Prix e poi dell'ATP Tour\ngiocato annualmente dal 1980 al 1991 sui campi in terra battuta di Ginevra in Svizzera.\nDal 2015 torna nel circuito ATP prendendo il posto del torneo di D\u00fcsseldorf. L'edizione del 2020 non viene disputata a causa della pandemia di COVID-19."}
{"id": "2705424", "revid": "287204", "url": "https://it.wikipedia.org/wiki?curid=2705424", "title": "Bohuslav Ondracek", "text": ""}
{"id": "2705426", "revid": "767487", "url": "https://it.wikipedia.org/wiki?curid=2705426", "title": "Nent\u00f3n", "text": "Nent\u00f3n \u00e8 un comune del Guatemala facente parte del dipartimento di Huehuetenango."}
{"id": "2705427", "revid": "287204", "url": "https://it.wikipedia.org/wiki?curid=2705427", "title": "Nenton", "text": ""}
{"id": "2705438", "revid": "729019", "url": "https://it.wikipedia.org/wiki?curid=2705438", "title": "R\u00e5cksta (metropolitana di Stoccolma)", "text": "R\u00e5cksta \u00e8 una stazione della metropolitana di Stoccolma.\n\u00c8 localizzata presso l'omonimo quartiere, a sua volta situato all'interno della circoscrizione di H\u00e4sselby-V\u00e4llingby, e giace sulla linea verde T19 della rete metroviaria locale fra le stazioni Blackeberg e V\u00e4llingby.\nDivenne ufficialmente operativa il 26 ottobre 1952, proprio come tutte le altre fermate incluse nel tratto fra H\u00f6torget e V\u00e4llingby.\nLa piattaforma \u00e8 collocata in superficie, geograficamente compresa tra le strade \"Bergslagsv\u00e4gen\" e \"J\u00e4mtlandsgatan\". Proprio in corrispondenza di quest'ultima \u00e8 ubicato l'unico ingresso presente. La stazione \u00e8 stata progettata dall'architetto Peter Celsing, mentre nel 2001 l'artista Mia E. G\u00f6ransson ha apportato contributi artistici decorativi.\nIl suo utilizzo medio quotidiano durante un normale giorno feriale \u00e8 pari a 3.500 persone circa."}
{"id": "2705442", "revid": "767487", "url": "https://it.wikipedia.org/wiki?curid=2705442", "title": "Zden\u011bk Borovec", "text": "Si \u00e8 diplomato al Dipartimento di drammaturgia e sceneggiatura presso la FAMU (scuola di cinema e televisione) di Praga. Borovec ha scritto testi per i principali interpreti della canzone cecoslovacca (Waldemar Matuska, Karel Gott, Helena Vondr\u00e1\u010dkov\u00e1 e altri) contribuendo nel complesso alla stesura di pi\u00f9 di 2 500 canzoni; ha anche scritto sceneggiature per il teatro e la televisione."}
{"id": "2705449", "revid": "729019", "url": "https://it.wikipedia.org/wiki?curid=2705449", "title": "San Pedro Necta", "text": "San Pedro Necta \u00e8 un comune del Guatemala facente parte del dipartimento di Huehuetenango."}
{"id": "2705462", "revid": "767487", "url": "https://it.wikipedia.org/wiki?curid=2705462", "title": "Jacaltenango", "text": "Jacaltenango \u00e8 un comune del Guatemala facente parte del dipartimento di Huehuetenango."}
{"id": "2705464", "revid": "28406", "url": "https://it.wikipedia.org/wiki?curid=2705464", "title": "Catapani", "text": ""}
{"id": "2705465", "revid": "858648", "url": "https://it.wikipedia.org/wiki?curid=2705465", "title": "P\u00e9ter Medgyessy", "text": "Il 25 agosto 2004 diede le dimissioni per incompatibilit\u00e0 con gli alleati di coalizione dell'Alleanza dei Liberi Democratici ma rimase in carica per trenta giorni come richiesto dalla Costituzione, fino a che il suo successore, Ferenc Gyurcs\u00e1ny, fu nominato dal parlamento."}
{"id": "2705467", "revid": "729019", "url": "https://it.wikipedia.org/wiki?curid=2705467", "title": "San Pedro Soloma", "text": "San Pedro Soloma, spesso semplicemente Soloma, \u00e8 un comune del Guatemala facente parte del dipartimento di Huehuetenango.\nDi origini precolombiane, l'abitato vadde sotto la dominazione spagnola per l'azione di Francisco de la Cueva nel 1549."}
{"id": "2705468", "revid": "1442080", "url": "https://it.wikipedia.org/wiki?curid=2705468", "title": "Governatorato di Salah al-Din", "text": "Il governatorato di \u1e62al\u0101\u1e25 al-D\u012bn, talora Sal\u00e2h-ad-D\u00een o Salahuddin () \u00e8 un governatorato dell'Iraq, a nord di Baghdad. Il governatorato ha un'estensione di 26.175\u00a0km\u00b2. La popolazione stimata nel 2003 era di 1.077.785 abitanti. Il calcolo per il 2012 \u00e8 invece di 1.414.600 abitanti. Il capoluogo del governatorato \u00e8 la citt\u00e0 di Tikrit. Un'altra importante citt\u00e0 sotto il profilo storico \u00e8 Samarra, per qualche tempo capitale del Califfato abbaside.\nIl governatorato deve il suo nome al sultano Saladino, il cui vero nome era \u1e62al\u0101\u1e25 al-D\u012bn al-Ayy\u016bbi, nato a Tikrit nel 1138. "}
{"id": "2705470", "revid": "86343", "url": "https://it.wikipedia.org/wiki?curid=2705470", "title": "Soloma", "text": ""}
{"id": "2705471", "revid": "256896", "url": "https://it.wikipedia.org/wiki?curid=2705471", "title": "Parlamento Ungherese", "text": ""}
{"id": "2705477", "revid": "287204", "url": "https://it.wikipedia.org/wiki?curid=2705477", "title": "Peter Medgyessy", "text": ""}
{"id": "2705478", "revid": "716642", "url": "https://it.wikipedia.org/wiki?curid=2705478", "title": "Crusaders Football Club", "text": "Il Crusaders Football Club, meglio noto come Crusaders, \u00e8 una societ\u00e0 calcistica semi-professionistica nordirlandese che gioca nella NIFL Premiership. Il club, fondato nel 1898, ha sede nella capitale Belfast. I colori del club sono il rosso ed il nero. Disputa i match interni nello stadio Seaview, che contiene 6.500 spettatori.\nLa pi\u00f9 accesa rivalit\u00e0 \u00e8 con il Cliftonville. Le partite tra le due squadre sono conosciute come il \" North Belfast derby\", il derby di nord Belfast. Esiste rivalit\u00e0 inoltre con altre squadre di Belfast come il Linfield ed il Glentoran.\nNella sua storia ha conquistato 7 campionati nazionali, 4 Irish Cup, 2 Coppa di lega nordirlandese, 5 \"County Antrim Shield\" (torneo riservato alle squadre affiliate alla \"North East Ulster Football Association)\", pi\u00f9 altri tornei ora non pi\u00f9 disputati (2 Gold Cup, 3 Ulster Cup, 1 Carlsberg Cup).\nOrganico.\nRosa 2020-2021.\nAggiornata all'11 settembre 2020.\n "}
{"id": "2705481", "revid": "43204", "url": "https://it.wikipedia.org/wiki?curid=2705481", "title": "Crusaders FC", "text": ""}
{"id": "2705483", "revid": "1603714", "url": "https://it.wikipedia.org/wiki?curid=2705483", "title": "Chiesa di Santa Maria della Purit\u00e0 (Gallipoli)", "text": "La chiesa di Santa Maria della Purit\u00e0 \u00e8 una chiesa del centro storico di Gallipoli situata di fronte alla spiaggia del \"seno della Purit\u00e0\". Fu edificata tra il 1662 e il 1665 per volere della confraternita dei \"Bastasi\", ovvero degli scaricatori di porto. In quegli anni fu edificato l'Oratorio a unica navata successivamente modificato e ampliato.\nArchitettura.\nProspetto.\nLa facciata, delimitata lateralmente da due lesene e terminante con un cornicione in carparo leggermente aggettante sul quale poggia un frontone con due pinnacoli laterali, presenta due finestrelle poste in asse con i due portali d'accesso. Arricchiscono il prospetto tre pannelli in maiolica raffiguranti la \"Madonna della Purit\u00e0\", \"San Giuseppe\" e \"San Francesco d'Assisi\".\nInterno.\nL'interno, ad unica navata rettangolare decorata con fastosi stucchi, ospita un marmoreo altare maggiore sul quale \u00e8 collocata la tela di Luca Giordano raffigurante la \"Madonna della Purit\u00e0\" tra San Giuseppe e San Francesco d'Assisi. La navata \u00e8 completamente ricoperta da settecenteschi dipinti su tela attribuiti a Oronzo Letizia e per la maggior parte al murese Liborio Riccio. Del Riccio sono la \"Moltiplicazione dei Pani e dei Pesci\" sulla controfacciata e le quattro scene bibliche (\"Caino e Abele, Adamo ed Eva, Mos\u00e9, Davide e Golia\") sulle pareti laterali. Sulla volta sono presenti tele raffiguranti scene tratte dall'Apocalisse. Interessanti sono gli stalli lignei a decorazione policroma del XVIII secolo e l'ottocentesco pavimento maiolicato.Nella chiesa \u00e8 conservata la statua della \"Madonna della Misericordia\", della prima met\u00e0 dell'800, popolarmente detta della \"Desolata\", portata in processione la mattina del Sabato Santo con la statua del Cristo Morto. Altre statue sono quelle settecentesche della Madonna del Canneto e di Santa Maria della Purit\u00e0, in legno, e di Santa Cristina (1866), in cartapesta."}
{"id": "2705485", "revid": "43204", "url": "https://it.wikipedia.org/wiki?curid=2705485", "title": "Crusaders F.C.", "text": ""}
{"id": "2705489", "revid": "287204", "url": "https://it.wikipedia.org/wiki?curid=2705489", "title": "L'uomo della pianura", "text": "L'uomo della pianura \u00e8 il quinto romanzo dello scrittore italiano Paolo Roversi. Pubblicato nel 2009 dalla casa editrice Mursia (con la quale Roversi aveva gi\u00e0 pubblicato il precedente \"La mano sinistra del diavolo\" e \"Niente baci alla francese\"). Si tratta di un romanzo poliziesco ambientato a Milano e nella Bassa padana nell'Italia contemporanea."}
{"id": "2705490", "revid": "729019", "url": "https://it.wikipedia.org/wiki?curid=2705490", "title": "San Ildefonso Ixtahuac\u00e1n", "text": "San Ildefonso Ixtahuac\u00e1n, spesso semplicemente Ixtahuac\u00e1n, \u00e8 un comune del Guatemala facente parte del dipartimento di Huehuetenango.\nL'origine dell'abitato \u00e8 antecedente alla colonizzazione spagnola e risale ad un insediamento di indigeni Mam, anche se l'attuale centro abitato principale venne fondato dai \"conquistadores\"."}
{"id": "2705491", "revid": "86343", "url": "https://it.wikipedia.org/wiki?curid=2705491", "title": "Ixtahuac\u00e1n", "text": ""}
{"id": "2705492", "revid": "287204", "url": "https://it.wikipedia.org/wiki?curid=2705492", "title": "Ixtahuacan", "text": ""}
{"id": "2705493", "revid": "1649409", "url": "https://it.wikipedia.org/wiki?curid=2705493", "title": "Ordine del Cristo (Portogallo)", "text": "L'Ordine Militare del Cristo (precedentemente \"Real Ordem dos Cavaleiros de Nosso Senhor Jesus Cristo\") fu un ordine che traeva la propria eredit\u00e0 dall'Ordine dei Templari portoghesi dopo che questi vennero soppressi definitivamente nel 1312.\nSotto la pesante influenza del re Filippo IV di Francia, papa Clemente V aveva ordinato di sopprimere la congregazione templare in tutta la Cristianit\u00e0 e di considerarla come eresia per lo strapotere acquisito negli anni, ma re Dionigi del Portogallo forz\u00f2 il debole pontefice a creare un ordine cavalleresco che potesse consentire allo spirito templare di sopravvivere in qualche modo. Tale ordine, fondato nel 1318 prese il nome di Ordine del Cristo. Re Dionigi negozi\u00f2 col successore di papa Clemente, papa Giovanni XXII per il riconoscimento ufficiale del nuovo ordine nella speranza di ottenere anche i possedimenti dei templari per il nuovo ordine.\nI precursori dell'Ordine: la fondazione del monastero di Tomar.\nI Templari vennero a formarsi nel 1118 e presto ottennero molte commende in tutta Europa per supportare il loro operato in Terrasanta e si insediarono anche in Portogallo nel 1128, il primo Paese ove ottennero piena libert\u00e0.\nDon Gualdim Pais, Maestro provinciale dell'Ordine del Tempio in Portogallo, diede disposizioni per la costruzione del Convento de Cristo nel 1160 presso la citt\u00e0 di Tomar, in Portogallo. Secondo la tradizione popolare egli scelse il luogo dell'edificazione su ispirazione e dopo molti progetti, su una collina tra il fiume Fria e il canyon di San Gregorio. Il Convento de Cristo che ancora oggi si trova in quella posizione \u00e8 un chiaro testamento dell'abilit\u00e0 architettonica templare.\nLa chiesa ottagonale venne ispirata dalla Casa della Roccia, il tempio islamico presente in Gerusalemme, usato dai Templari come base delle loro operazioni in Terrasanta. La Casa della Roccia \u00e8 posta sul Monte Tempio, dove era presente il Tempio di Gerusalemme prima della sua distruzione nel 70 d.C., e i Templari erano convinti che la Casa della Roccia fosse la parte restante dell'antico tempio e come tale da esso fecero derivare il loro nome. L'Ordine incluse quindi l'ottagono nella propria simbologia e come tale esso venne riproposto anche all'interno dell'architettura templare. Altro modello fu certamente la Basilica del Santo Sepolcro sempre a Gerusalemme. il sepolcro stesso di Cristo si trova in un'elaborata struttura di forma rotonda-ottagonale.\nIl 13 luglio 1190, il re del Marocco pose assedio ai Templari presso Tomar, un assedio che per\u00f2 fu rovinoso per gli attaccanti e dimostr\u00f2 nel contempo la potenza militare dei Templari. Pais mor\u00ec nel 1195 dopo 50 anni di governo in Portogallo.\nLa soppressione templare e la nascita dell'Ordine del Cristo.\nDopo la soppressione dei Templari ad opera di papa Clemente nel 1312, il re Dionigi del Portogallo diede disposizioni per la creazione di un nuovo ordine che rimpiazzasse i templari nel suo reame. Egli istitu\u00ec pertanto la \"Militia Christi\" sotto il patronato di san Benedetto da Norcia nel 1317 (altre fonti riportano la data del 14 agosto 1318) e papa Giovanni XXII approv\u00f2 tale ordine con la bolla papale del 14 marzo 1319 \"\", riservandosene comunque il conferimento.\nDopo quattro anni di negoziati, papa Giovanni XXII eman\u00f2 una nuova bolla con la quale autorizz\u00f2 il re Dionigi a ottenere il passaggio di tutti i beni dei Templari al nuovo ordine nel 1323. I cavalieri dell'Ordine dovevano professare i voti di povert\u00e0, castit\u00e0 e obbedienza. Non \u00e8 chiaro se molti templari abbiano proseguito la loro attivit\u00e0 cavalleresca nel nuovo ordine anche se molti storici sono favorevoli a questa tesi. Il primo Gran Maestro del nuovo ordine, don Gil Martinez, era stato anche cavaliere dell'Ordine Militare di San Benedetto d'Avis, dando cos\u00ec origine \"de facto\" a due rami indipendenti della medesima onorificenza, l'uno del governo portoghese e l'altro dello stato pontificio.\nL'Ordine del Cristo ebbe la propria sede dapprima a Castro Marim, nell'Algarve (Diocesi di Faro). Nel 1357, l'Ordine venne spostato nel villaggio di Tomar, presso Santar\u00e9m, gi\u00e0 sede dei templari in Portogallo (altre fonti citano questo spostamento nel 1366 sotto il 6\u00aa Gran Maestro, don Nuno Rodrigues).\nL'Ordine del Cristo sotto Enrico il Navigatore.\nDopo il 1417, su richiesta del re Giovanni I del Portogallo al papa, il principe Enrico il Navigatore (1417\u20131460) divenne Gran Maestro dell'Ordine. Questi era nato nel 1393, terzo figlio del re Giovanni del Portogallo. A quel tempo Duarte I ed Alfonso V erano coreggenti del trono portoghese. Nel 1433, re Duarte I diede all'Ordine lo status di \"Sovrano\" non solo sui territori che gi\u00e0 erano in suo possesso, ma anche degli altri che sarebbero seguiti per donazioni o conquiste. Papa Callisto III nel 1455 conferm\u00f2 che Alfonso V avrebbe esteso la propria giurisdizione temporale acquisendo tre nomine episcopali nell'area governata dall'Ordine. Nel 1460 re Alfonso V garant\u00ec ai Cavalieri dell'Ordine del Cristo il 5% delle rendite delle terre africane del regno del Portogallo. Con il denaro dell'Ordine, dunque, il principe Enrico il Navigatore organizz\u00f2 la prima scuola per navigatori a Sagres, preparando la via alla supremazia marittima portoghese che porter\u00e0 alle grandi esplorazioni cinquecentesche.\nDopo Enrico, il gran magistero venne mantenuto entro le personalit\u00e0 della famiglia reale. Enrico colonizz\u00f2 le Azzorre e Madera. Durante la sua reggenza, vennero costruiti due chiostri gotici del convento di Tomar e con lui difatti inizi\u00f2 un vero periodo d'oro per l'Ordine. Enrico era duca di Viseu ma anche membro dell'Ordine della Giarrettiera, uno dei pi\u00f9 in vista di sempre.\nL'Ordine del Cristo dopo Enrico il Navigatore.\nIl principe Enrico venne succeduto alla reggenza del gran magistero dell'Ordine dal principe Ferdinando, figlio del re Edoardo I, che mor\u00ec nel 1470.\nNel 1484, Emmanuele, duca di Beja, divenne l'XI Gran Maestro dell'Ordine. Dal momento che la disciplina dell'Ordine stava progressivamente declinando, papa Alessandro VI commut\u00f2 il precetto del celibato in quello di castit\u00e0 coniugale nel 1492; nel 1496 gli aderenti vennero completamente dispensati dal mantenere il celibato e dal 1505 anche dalla povert\u00e0. Gi\u00e0 nel 1501 papa Giulio II aveva mitigato il voto di povert\u00e0 col pagamento di una tassa corrispondente ai tre quarti delle entrate annuali che per\u00f2 poi aveva sollevato polemiche interne all'ordine.\nManuele I del Portogallo ottenne il titolo di Gran Maestro da papa Leone X che glielo confer\u00ec con la bolla \"Constante fide\" (30 giugno 1516). Re Manuel, successore di Giovanni I, invi\u00f2 pertanto Vasco da Gama (membro dell'Ordine del Cristo) ad esplorare l'Africa e l'India e gi\u00e0 alla fine del regno di Manuel l'Ordine possedeva 454 commende nelle terre portoghesi e coloniali. Manuele inoltre predispose estensive migliorie alla sede dell'Ordine a Tomar: egli ordin\u00f2 l'allargamento della chiesa del convento con l'aggiunta di una nuova e grandiosa navata centrale, il rifacimento del coro e della sacrestia, cos\u00ec come il rifacimento della casa capitolare. L'Ordine inizi\u00f2 inoltre il proprio processo di secolarizzazione da ordine monastico a ordine statale.\nIl figlio di Manuel non ottenne automaticamente i diritti di successione per governare l'ordine, e dovette pertanto richiederli al papa Adriano VI che glieli concesse con la bolla \"\" (14 aprile 1523). Dopo trent'anni, solo Giovanni III del Portogallo riusc\u00ec ad ottenere l'\"Amministrazione Perpetua\" dell'Ordine, il quale pass\u00f2 definitivamente all'amministrazione della corona portoghese per merito del papa Giulio III che realizz\u00f2 un'apposita bolla nel 1551.\nLe riforme di Giovanni III e di fr\u00e0 Antonio e la controriforma del re Sebastiano.\nAlcuni storici affermano che nel 1522 l'Ordine sia stato diviso in due filoni, di cui uno religioso sottoposto all'autorit\u00e0 del Papa e l'altro civile sottoposto all'autorit\u00e0 del re del Portogallo come attualmente risultano suddivisi. Ad ogni modo nel 1523, Giovanni III del Portogallo concesse a fr\u00e0 Antonio da Lisbona l'autorit\u00e0 e la responsabilit\u00e0 di riformare l'Ordine. Lo scopo della riforma era quello di rendere sempre pi\u00f9 presente la vita religiosa tra i cavalieri dell'Ordine e i nuovi statuti vennero approvati nel 1529. Il Gran Priore venne privato del proprio incarico e a tutti i sacerdoti ed i religiosi membri dell'Ordine venne richiesto di prendere residenza conventuale a Tomar, vestendo l'abito e la croce dell'Ordine. Fr\u00e0 Antonio ottenne la posizione di Priore e persuase papa Pio V a concedergli il controllo di tutti i conventi figli dell'Ordine nel 1567. Questo atto venne aspramente criticato dal re Sebastiano I il quale, rivolgendosi direttamente al pontefice, ottenne la conferma perlomeno del ruolo di Gran Maestro dell'Ordine e come tale i membri dell'Ordine vennero suddivisi in una classe civile ed una classe religiosa.\nAltre riforme.\nTra il 1580 ed il 1640 vi fu un altro rilevante tentativo di riforma dell'Ordine. I nuovi statuti pubblicati dal capitolo a Tomar nel 1619 vennero promulgati da Filippo IV di Spagna nel 1627 il che prescrisse che le condizioni per l'ammissione all'Ordine prescrivevano la nobilt\u00e0 di nascita e due anni minimi di servizio in Africa o tre nella flotta portoghese.\nLa secolarizzazione dell'Ordine.\nPapa Pio VI (1789) e Maria I del Portogallo fecero l'ultimo tentativo di riformare l'Ordine. Questa riforma fece del convento di Tomar, ancora una volta, il quartier generale dell'Ordine. Il sovrano continuava a mantenere la posizione di Gran Maestro dell'Ordine ma, al posto di un priore conventuale, venne ripristinato il Gran Priore dell'Ordine. Nel 1789 l'Ordine portoghese perse definitivamente il proprio carattere religioso e venne secolarizzato dalla regina Maria. Dal 1789, le candidature all'Ordine vennero stabilite in un massimo di 6 Gran Croci, 450 Commendatori ed un numero illimitato di Cavalieri. Potevano esservi ammessi unicamente i cattolici di nobili discendenza.\nNel 1834 quando il governo civile del Portogallo divenne anti-cattolico, dopo la sconfitta del re Michele del Portogallo nella Guerra Civile, sotto la monarchia costituzionale l'Ordine perse i propri possedimenti. L'Ordine divenne cos\u00ec una libera associazione e successivamente un Ordine di Merito, il che fece cessare anche tutte le prerogative dell'Ordine circa l'entrata a far parte del medesimo e i vantaggi che se ne potevano trarre.\nNel 1910, quando la monarchia portoghese ebbe termine, la nuova repubblica abol\u00ec definitivamente tutti gli ordini cavallereschi portoghesi ad eccezione dell'Ordine della Torre e della Spada, anche se molti di questi vennero ripristinati nel 1917 alla fine della Grande Guerra, seppur come onorificenze militari con a capo il presidente della repubblica portoghese.\nClassi.\nL'Ordine dispone delle seguenti classi di benemerenza a dei post nominali qui indicati tra parentesi:"}
{"id": "2705494", "revid": "287204", "url": "https://it.wikipedia.org/wiki?curid=2705494", "title": "San Ildefonso Ixtahuacan", "text": ""}
{"id": "2705497", "revid": "767487", "url": "https://it.wikipedia.org/wiki?curid=2705497", "title": "Jind\u0159ich Brabec", "text": " Dopo la laurea ha insegnato violino, pianoforte e direzione d'orchestra presso la Scuola Pedagogica di Krom\u011b\u0159\u00ed\u017e. Come giornalista e scrittore il suo interesse si \u00e8 rivolto soprattutto alla musica popolare cecoslovacca. \u00c8 stato autore di canzoni di successo (tra cui le celeberrime \"Malovan\u00fd d\u017eb\u00e1nku\" e \"Modlitba pro Martu\") dei principali interpreti della scena musicale cecoslovacca degli anni '60 e '70."}
{"id": "2705502", "revid": "729019", "url": "https://it.wikipedia.org/wiki?curid=2705502", "title": "Tranvia Lodi-Crema-Soncino", "text": "La tranvia Lodi-Crema-Soncino era una linea tranviaria interurbana che tra il 1880 e il 1931 univa la citt\u00e0 di Lodi a Crema e a Soncino.\nTale infrastruttura rappresentava un importante collegamento fra la rete interurbana bresciana e quella milanese.\nStoria.\nNegli anni sessanta del XIX secolo si ventil\u00f2 l'ipotesi di costruire una linea ferroviaria che congiungesse Pavia a Brescia passando per il pi\u00f9 breve tragitto per Lodi e Crema, anzich\u00e9 per quello, poi effettivamente concretizzatosi, via Codogno e Cremona. Nel 1876, l'ingegnere Emilio Mantegazza present\u00f2 presso il Ministero dei lavori pubblici un progetto di ferrovia Pavia-Lodi-Crema-Soncino-Brescia, ma il costo preventivato e la vicinanza con due linee gi\u00e0 esistenti come la Pavia-Cremona e la Brescia-Cremona fecero tramontare tale possibilit\u00e0.\nLa domanda di mobilit\u00e0 lungo quella direttrice era comunque forte e la presenza di un'infrastruttura gi\u00e0 esistente come la strada interprovinciale, che molti decenni dopo sarebbe divenuta la statale 235, facilit\u00f2 la predisposizione di progetti alternativi alla ferrovia che contemplassero la posa di una linea tranviaria interurbana. Il 30 giugno 1877 l'ingegner Angelo Avesani present\u00f2 il progetto di una tranvia a vapore che vide l'appoggio formale delle quattro province a cui era affidata la manutenzione dei tratti di strada di loro competenza (Milano, Cremona, Brescia e Pavia). Avesani si fece promotore del progetto presso la provincia di Milano per conto della The Tramways &amp; General Works Company Limited (TGW) di Londra, mentre il cavalier Ferdinando Pistorius si occup\u00f2 di chiedere la concessione, sempre a favore della societ\u00e0 londinese, alla provincia di Cremona e Brescia. Milano accord\u00f2 la costruzione della linea nel territorio di sua competenza il 9 settembre 1878, mentre la Deputazione di Pavia pose condizioni gravose al concessionario per via della necessaria sistemazione della parte di strada posta sul suo territorio, per cui la domanda fu ritirata. La Deputazione bresciana, invece, rifiut\u00f2 le condizioni offerte dalla societ\u00e0 londinese, accettando successivamente la proposta di una societ\u00e0 belga, la Tramways \u00e0 Vapeur de la Province de Brescia, che costru\u00ec ed eserc\u00ec la Brescia\u2013Soncino.\nCome conseguenza di questi eventi, la TGW dovette rinunciare all'esercizio di una Pavia-Brescia limitandosi ad avviare i lavori per una Lodi-Crema-Soncino, che fu aperta il 22 luglio 1880 e per una Lodi\u2013Sant'Angelo, aperta l'anno seguente. L'itinerario Pavia-Sant'Angelo fu completato in seguito dalla Soci\u00e9t\u00e9 des Tramways et des Chemins de fer Economiques de la Haute Italie.\nLa TGW gest\u00ec la linea fino al 1885, quando cedette la concessione ad una sua associata: la The Lombardy Road Railways la quale gest\u00ec la tranvia fino al 1895 o comunque sul finire del XIX secolo, quando pass\u00f2 le consegne alla Tramvie Interprovinciali Padane (TIP).\nLa scadenza della concessione fu posta il 30 giugno 1929. In tale data, la TIP ottenne l'esercizio provvisorio in attesa che si presentassero concreti progetti di ammodernamento, come la sostituzione degli armamenti e l'elettrificazione. Tuttavia la societ\u00e0 tranviaria non era intenzionata a sostenere tali investimenti e si dimostr\u00f2 propensa alla dismissione della linea. La provincia di Cremona e alcuni comuni del bresciano serviti dalla Brescia-Soncino chiesero ad altre societ\u00e0 di intervenire. Sia la Tramvie Elettriche Bresciane (TEB) sia la Societ\u00e0 Trazione Elettrica Lombarda (STEL), attive rispettivamente in provincia di Brescia e di Milano, proposero un piano di ammodernamento richiedendo in cambio contributi statali e provinciali elevati. La Edison, controllante entrambe le societ\u00e0, pose il suo veto ad ulteriori investimenti nel settore tranviario.\nIn mancanza di alternative, la TIP decise di sopprimere il servizio tranviario il 24 aprile 1931. La fratelli Esposti di Lodi ottenne la concessione di un autoservizio sullo stesso tracciato che inizi\u00f2 il giorno seguente.\nCaratteristiche.\nLa linea era una tranvia a binario semplice. La lunghezza di tracciato era di 36,200 km, per la gran parte su sede promiscua. Lo scartamento adottato era quello standard di 1445 mm.\nL'armamento era identico a quello di altre linee della TIP. Per i tratti extraurbani, le rotaie erano di tipo Vignoles dal peso di 19,6 kg/m e lunghe 7,20\u00a0m. Le traversine di rovere erano distanziate tra loro di 0,950\u00a0m ed avevano le dimensioni di 150x110x2100 mm. I giunti fra le rotaie erano di tipo sospeso. Nei tratti urbani alle due rotaie Vignoles principali furono affiancate altre due controrotaie, sempre di tipo Vignoles.\nLa trazione rimase a vapore per tutto il corso di vita dell'infrastruttura.\nLa circolazione era regolata da blocco telegrafico.\nPercorso.\nLa stazione tranviaria capolinea di Lodi era posta nelle vicinanze della stazione ferroviaria. Varcato il canale posto attorno alle mura, la tranvia attraversava il nucleo urbano percorrendo le attuali via XX Settembre, via San Giacomo e corso Adda.\nPoco prima di superare l'Adda, la linea si congiungeva col binario della tranvia Lodi-Treviglio-Bergamo, la quale, a causa della differente gestione iniziale, aveva una diversa stazione capolinea posta presso Porta Milano. Il tratto in comune fra le due tranvie era lungo circa , dopodich\u00e9 la linea per Bergamo si separava all'altezza della strada Bergamina.\nLa tranvia proseguiva lungo l'attuale ex strada statale 235 di Orzinuovi attraversando gli abitati di Fontana, Tormo e Cascina Benzona, dove era posto il confine tra la provincia di Milano e quella di Cremona.\nA Crema la tranvia giungeva nei pressi di Porta Ombriano, dove era posta una fermata, quindi aggirava la cinta muraria lungo l'attuale via Carlo Urbino imboccando la circonvallazione (poi via IV Novembre) percorsa fino alla stazione situata all'angolo con piazzale Rimembranze. Nel 1904 il percorso fu modificato, a causa delle ridotte dimensioni della stazione tranviaria cremasca: da via Urbino si percorreva l'attuale via Diaz, dove si trovava la stazione di Crema Porta Serio. L'impianto era dotato di un fabbricato viaggiatori a due livelli, un magazzino merci, diversi binari di scalo e un rifornitore.\nVarcato il Serio e attraversata a livello la ferrovia Treviglio-Cremona, la linea proseguiva lungo la strada per Orzinuovi attraversando gli abitati di Offanengo, Romanengo e Ticengo, per giungere a Soncino.\nLa stazione della cittadina cremonese era situata nei pressi di Borgo Sera ed era in comune, fin dai primi anni, alla linea tranviaria proveniente da Bergamo. Era inoltre raccordata alla stazione della linea proveniente da Brescia. Fino al 1897, alcune corse della Lodi-Soncino proseguivano oltre la stazione di Soncino, instradandosi sui binari della linea per Brescia fino a giungere allo scalo di Orzinuovi. In quell'anno si stipul\u00f2 un accordo fra le societ\u00e0 esercenti le tre tranvie al fine di unificare la stazione di Soncino, eliminando quella della linea bresciana. Alla concessionaria di questa fu affidata l'esclusivit\u00e0 del servizio merci e passeggeri sul tracciato Orzinuovi-Soncino.\nCon il passaggio di gestione alla TIP, la societ\u00e0 tranviaria decise di espletare un servizio sulla direttrice Milano-Soncino, utilizzando a tal proposito la Milano-Lodi e garantendo tre coppie di corse giornaliere."}
{"id": "2705506", "revid": "729019", "url": "https://it.wikipedia.org/wiki?curid=2705506", "title": "Twist Time/Silvanetta", "text": "Twist Time/Silvanetta \u00e8 un singolo di Mino Reitano, pi\u00f9 precisamente di \"Beniamino con il complesso Franco Reitano &amp; His Brothers\", pubblicato su vinile a 45 giri (numero di catalogo C.P. 104, audio mono, dimensioni 17,5 cm) dall'etichetta discografica Euterpe nel 1963.\nI testi delle due canzoni sono di Antonio Esposito, mentre le musiche sono di Franco Reitano.\nTracce.\nLato B.\nArrangiamenti: Franco Reitano &amp; His Brothers."}
{"id": "2705508", "revid": "729019", "url": "https://it.wikipedia.org/wiki?curid=2705508", "title": "Santa B\u00e1rbara (Huehuetenango)", "text": "Santa B\u00e1rbara \u00e8 un comune del Guatemala facente parte del dipartimento di Huehuetenango."}
{"id": "2705509", "revid": "125998562", "url": "https://it.wikipedia.org/wiki?curid=2705509", "title": "Versioni di Ubuntu", "text": "Questa pagina contiene la lista delle versioni di Ubuntu, una distribuzione Linux creata nel 2004 da Mark Shuttleworth e basata su un fork di Debian. Una nuova versione di Ubuntu viene pubblicata ogni sei mesi (fino ad ora l'unica eccezione \u00e8 stata Ubuntu 6.06 che venne pubblicata con 2 mesi di ritardo).\nOgni versione pubblicata ha un \"nome ufficiale\" pi\u00f9 un \"nome in codice\" durante lo sviluppo. Il nome ufficiale \u00e8 del tipo \"Ubuntu X.YY\", dove \"X\" \u00e8 l'anno di pubblicazione e \"YY\" il mese (ad esempio 8.04 per aprile 2008). Il nome in codice durante lo sviluppo descrive le caratteristiche e il carattere che tale versione dovr\u00e0 rispecchiare. Il nome in codice \u00e8 del tipo \"aggettivo\" \"animale\", con le stesse lettere iniziali in ordine alfabetico crescente. Questa convenzione \u00e8 maturata solo dopo le prime due versioni.\nOgni versione ha un supporto ufficiale da parte di Canonical di 9 mesi con patch di sicurezza e aggiornamenti, ad eccezione delle versioni \"LTS\" (\"Long Term Support\" ossia \"supporto a lungo termine\") che hanno un periodo di supporto esteso. Precedentemente alla pubblicazione della versione 13.10 il periodo di supporto era di 18 mesi.\nUna versione \"LTS\" riceve un lavoro supplementare di stabilizzazione, raffinamento e traduzione. Queste versioni hanno un periodo di supporto di 5 anni sia per i desktop che per i server (precedentemente alla pubblicazione di 12.04 LTS il supporto per la versione desktop era di soli 3 anni). L'aggiornamento viene supportato da una versione LTS alla successiva. \u00c8 prevista la pubblicazione di una nuova versione LTS ogni due anni. L'ultima versione disponibile di Ubuntu per il momento \u00e8 la 21.04 rilasciata il 25/04/2021.\nCronologia.\nUbuntu 4.10 Warty Warthog (Facocero Verrucoso).\nUbuntu 4.10, nome in codice Warty Warthog, \u00e8 la prima pubblicazione di Ubuntu, pubblicato il 20 ottobre 2004 e supportato fino al 30 aprile 2006. Warty Warthog conteneva GNOME 2.8 ed era stato inaugurato il servizio \"Shipit\", che permetteva di ordinare CD di Ubuntu senza alcun costo. Tale servizio venne sospeso nel 2011 con l'uscita di Natty Narwhal.\nUbuntu 5.04 Hoary Hedgehog (Riccio Vulnerabile).\nUbuntu 5.04 \"Hoary Hedgehog\", pubblicata l'8 aprile 2005, fu la seconda distribuzione di Ubuntu da parte di Canonical, il cui supporto termin\u00f2 il 31 ottobre 2006.\nUbuntu 5.04 contiene nuove funzionalita come le notifiche per gli aggiornamenti, readahead e grepmap, il supporto alla sospensione, all'ibernazione e allo standby, dynamic frequency scaling per processori e l'inizio della stesura di un database per l'hardware compatibile.\nA livello di programmi, GNOME \u00e8 aggiornato alla versione 2.10, mentre vengono aggiunti nuovi programmi come Update Manager, Kickstart e del processo di autentificazione di APT.\nUbuntu 5.10 Breezy Badger (Tasso Arioso).\nUbuntu 5.10 \"Breezy Badger\", distribuito il 12 ottobre 2005 \u00e8 stata la terza distribuzione di Ubuntu, supportata fino al 13 aprile 2007.\nIn questa edizione, sono state aggiunte nuove funzionalit\u00e0 come un selezionatore di lingue, supporto del gestore logico dei volumi, delle stampanti Hewlett-Packard e delle installazione OEM ed integrazione di Launchpad per la segnalazione di bug e per lo sviluppo di programmi e un nuovo logo di Ubuntu aggiunto nell'angolo in alto a sinistra.\nA livello di software, GNOME viene aggiornato alla versione 2.12 e alcuni programmi vengono aggiunti, come usplash, per avere un boot loader grafico, alacarte, per modificare i men\u00f9 e lo strumento \"Aggiungi/Rimuovi...\" per facilitare l'installazione dei programmi&lt;ref name=\"Aggiungi/Rimuovi\"&gt;&lt;/ref&gt;, che verr\u00e0 poi sostituito in Karmic Koala con l'Ubuntu Software Center.\nUbuntu 6.06 LTS Dapper Drake (Papero Signorile).\nUbuntu 6.06 LTS \"Dapper Drake\", distribuito il 1\u00ba giugno 2006, \u00e8 la quarta distribuzione di Ubuntu e la prima versione LTS (\"Long Time Support\"), il cui supporto \u00e8 durato fino al 14 giugno 2009 per i computer mentre per i server fino al 1 giugno 2011. Tale versione era prevista per aprile 2006; tuttavia, a causa di lavori da ultimare, Mark Shuttleworth ha deciso di procrastinarne l'uscita di due mesi.\nQuesta versione vide numerosi cambiamenti, a partire dall'unione del Live CD con il CD di installazione con l'aggiunta di Ubiquity, un installer grafico per il Live CD. In pi\u00f9, un gestore delle reti \u00e8 stato aggiunto in cui, era possibile usare diverse reti, cablate o wireless ed il tema Humanlooks \u00e8 stato implementato usando le linee guida di Tango Desktop Project, basate su Clearlooks, e sostituendo il marrone con l'arancione.\nDal punto di vista della grafica, questa versione presenta GNOME alla versione 2.14 e vede l'introduzione dell'installatore grafico Gdebi di pacchetti Debian e Usplash, aggiunto nella precedente versione, viene ora avviato sia all'accensione sia allo spegnimento del computer.\nUbuntu 7.10 Gutsy Gibbon (Gibbone Coraggioso).\nGNOME 2.20; Compiz attivato di default; framework AppArmor; ricerca rapida sul desktop; cambio veloce del profilo utente; alcuni plugin per Mozilla Firefox vengono gestiti da APT; strumento grafico per configurare X.Org; nuovo sistema di stampa PDF; pieno supporto NTFS attraverso NTFS-3G\nUbuntu 8.04 LTS Hardy Heron (Airone Ardito).\nGNOME 2.22; miglioramenti nel tema Tango; miglioramenti nell'usabilit\u00e0 di Compiz; integrazione degli strumenti di ricerca; miglioramenti su Brasero (masterizzazione); uso del client BitTorrent Transmission e del client VNC Vinagre; versione OpenOffice.org 2.4; utilizzo di PulseAudio\nUbuntu 8.10 Intrepid Ibex (Stambecco Intrepido).\nUbuntu 8.10 (\"Intrepid Ibex\"), distribuito il 30 ottobre 2008, \u00e8 la nona distribuzione di Ubuntu, ed \u00e8 stato supportato fino all'aprile 2010.\nPer quanto riguarda la grafica, oltre al nuovo tema DarkRoom, GNOME \u00e8 stata aggiornata alla versione 2.24, che aggiunge a Nautilus il supporto per le schede e l'icona per smontare i dispositivi, e al manager di archivi File Roller il supporto per i formati ALZ, RZIP, CAB, TAR, 7z. X.Org \u00e8 avanzata alla versione 7.4, con migliore supporto per dispositivi hot swap (come tablet o tastiere).\nLa versione del kernel \u00e8 la 2.6.27, e grazie all'introduzione di DKMS i driver del kernel possono essere automaticamente ricompilati quando il kernel viene aggiornato.\nGrazie al NetworkManager 0.7 si sono avuti significativi miglioramenti riguardo alle connessioni di rete, dal momento che questa nuova versione pu\u00f2 gestire connessioni 3G (GSM/CDMA), IP statici, PPP e PPPoE, con conseguente incremento della flessibilit\u00e0 di connessione. Samba \u00e8 aggiornata alla versione 3.2, con supporto per network cifrati, IPv6 e miglioramento dell'integrazione con server e client che eseguono Microsoft Windows.\nIn questa distribuzione sono anche stati implementati significativi miglioramenti riguardo alla virtualizzazione.\nUbuntu 9.04 Jaunty Jackalope (Lepre Cornuta Disinvolta).\nUbuntu 9.04, Jaunty Jackalope, \u00e8 la decima versione di Ubuntu, distribuita il 23 aprile 2009. Il supporto a Jaunty \u00e8 terminato il 23 ottobre 2010. Nuove funzioni includono una maggior rapidit\u00e0 nel caricare il sistema operativo, l'integrazione di servizi ed applicazioni web nell'interfaccia desktop e una nuova schermata usplash e di login. Con questa versione vengono anche supportati i netbook e Wacom (hotplugging). Un nuovo sistema di notifiche, chiamato \"Notify OSD\", \u00e8 stato introdotto insieme a nuovi temi. A partire da Jaunty, lo sviluppo di Ubuntu avviene su Launchpad attraverso il sistema di controllo versione distribuito Bazaar.\nUbuntu 9.10 Karmic Koala (Koala Karmico).\nLa versione 9.10 di Ubuntu, denominata Karmic Koala, \u00e8 stata distribuita il 29 ottobre 2009 ed \u00e8 stata supportata da Canonical fino al 30 aprile 2011. In questa distribuzione particolare attenzione \u00e8 stata posta al cloud computing nella versione server con l'inclusione di Eucalyptus. Per quanto riguarda la fase di avvio, \u00e8 stato ridotto ulteriormente il tempo di boot grazie all'adozione di Xsplash in sostituzione di Usplash come boot grafico e dalla sostituzione del demone di init System V con Upstart, in quale consente l'avvio dei processi contemporaneamente per eventi. Con questa versione si incomincia anche a parlare delle Morphing Windows.\nDa questa distribuzione l'installazione avverr\u00e0 in modo predefinito sul file system ext4 e di conseguenza \u00e8 stato introdotto il nuovo boot loader GRUB 2, radicalmente differente dal vecchio GRUB.\nIl client per la messaggistica istantanea Pidgin \u00e8 stato sostituito con Empathy che utilizza il framework GNOME Telepathy. Il vecchio hal in uso finora \u00e8 stato sostituito con DeviceKit e udev mentre i driver grafici Intel hanno acquisito l'accelerazione UXA e il Kernel mode setting. Il programma per l'installazione dei programmi \"Aggiungi/Rimuovi programmi\" (gnome-app-install) \u00e8 stato sostituito con il nuovo Ubuntu Software Center appositamente sviluppato da Canonical. Il servizio di sincronizzazione file Ubuntu One \u00e8 stato installato di default.\nNel giugno 2009 Canonical avvia l'iniziativa One Hundred Paper Cuts, tesa a individuare 100 bug di usabilit\u00e0 e di facile correzione per migliorare l'esperienza utente di cui Ubuntu 9.10 ha beneficiato.\nUbuntu 10.04 LTS Lucid Lynx (Lince Lucida).\nIl boot ha avuto cambiamenti multipli riferibili al look, al comportamento ed alla velocit\u00e0 delle fasi di avvio grazie a Plymouth e alla rimozione totale di HAL dal processo di avvio, rendendo pi\u00f9 veloce l'avvio e la ripresa dopo la sospensione. Sono stati inclusi tra i pacchetti installati in modo predefinito PiTiVi (un semplice editor video non lineare) e Gwibber (un client per social network) mentre \u00e8 stato rimosso il programma di fotoritocco GIMP.\nNel settore grafico il driver open source sperimentale per schede video NVIDIA nouveau \u00e8 stato impostato predefinito in modo da avere una migliore gestione delle schede video NVIDIA (come l'uso di un compositing) senza installare i driver proprietari. Comunque \u00e8 anche stato migliorato il supporto per i driver proprietari di schede grafiche NVIDIA.\nTra le novit\u00e0 introdotte \u00e8 da notare l'integrazione nel MeMenu presente nel pannello di funzionalit\u00e0 collegate ai social network; anche l'area di notifica \u00e8 stata migliorata, come per esempio riguardo alla comunicazione e alla gestione delle sessioni. Il tema grafico ha subito un pesante restyle abbandonando il vecchio tema \"Human\" per il nuovo \"Ambiance\", cambiando i colori di riferimento dal marrone al viola. Insieme al tema grafico sono cambiate anche le icone e gli sfondi, avviando un contest tra la comunit\u00e0 per inserire gli sfondi inclusi in ogni distribuzione. Ubuntu One ha acquisito nuove funzionalit\u00e0 ed \u00e8 stato avviato un negozio on-line per la vendita di musica digitale (anche detto \"music store\"), chiamato Ubuntu One Music Store (integrato all'interno di Rhythmbox) che usa l'archiviazione cloud di Ubuntu One per effettuare backup e per sincronizzare i brani acquistati su pi\u00f9 computer.\nPer l'edizione server \u00e8 stata inclusa la nuova versione di Likewise Open (5.4) che fornisce l'autenticazione di Active Directory e il supporto server a Linux.\nUbuntu 10.10 Maverick Meerkat (Suricato Anticonformista).\nIn questa versione di Ubuntu \u00e8 stato rimpiazzato il gestore di fotografie F-Spot con Shotwell mentre \u00e8 stato rimosso dai programmi preinstallati il gestore di pacchetti da terminale Aptitude (APT).\nIl tema grafico \"Ambiance\" \u00e8 stato ridisegnato in vari punti ed \u00e8 stato fatto realizzare un nuovo font per il sistema a Dalton Maag per Canonical chiamato Ubuntu Font Family. Tra i cambiamenti grafici \u00e8 da notare anche l'introduzione dell'interfaccia Unity nell'edizione netbook che sostituisce la vecchia interfaccia.\nL'Ubuntu Software Center ha acquisito la visualizzazione della cronologica del software installato e disinstallato, la possibilit\u00e0 di acquistare applicazioni a pagamento e un piccolo restyling grafico. L'installer grafico \u00e8 stato migliorato in pi\u00f9 punti, l'intero processo di installazione \u00e8 stato semplificato ulteriormente, adesso \u00e8 possibile installare componenti non liberi direttamente dall'installazione ed \u00e8 disponibile per l'installazione il file system btrfs.\nUna particolarit\u00e0 di questa distribuzione \u00e8 che il periodo di sviluppo \u00e8 stato ridotto di alcune settimane in modo da pubblicare Ubuntu il 10 ottobre 2010, cos\u00ec da formare la data 10.10.10 che, interpretata come un numero binario, rappresenta il decimale 42, ossia la risposta alla domanda fondamentale sulla vita, l'universo e tutto quanto secondo i romanzi di fantascienza di Douglas Adams.\nUbuntu 11.04 Natty Narwhal (Narvalo Elegante).\nIl nome significa Narvalo elegante.\nIn questa versione l'interfaccia Unity \u00e8 stata estesa anche sulla versione desktop, ponendo fine all'edizione per netbook, mentre dal pacchetto GNOME \u00e8 stato scartato dall'installazione predefinita GNOME Shell, la nuova interfaccia di GNOME e il window manager Mutter.. Questo ha creato alcune tensioni nella comunit\u00e0 specialmente con gli sviluppatori GNOME che accusano Canonical di mettere in secondo piano GNOME Shell. \u00c8 comunque possibile scegliere al login se usare ambiente classico GNOME, scelta predefinita se il computer non ha i requisiti richiesti da Unity (scheda video con accelerazione 3D disponibile).\nA seguito dell'acquisizione di Sun Microsystems da parte di Oracle Corporation e quindi dal cambiamento di politiche di sviluppo di OpenOffice.org, Canonical ha dato il proprio supporto a The Document Foundation includendo LibreOffice come suite d'ufficio predefinita. Un altro cambio di applicazione \u00e8 stato quello del riproduttore musicale, rimuovendo Rhythmbox e aggiungendo Banshee.\nIn fase di installazione adesso \u00e8 possibile aggiornare il sistema o reinstallarlo preservando i dati personali dell'utente. Cambia nuovamente il nome della distribuzione: la versione desktop si chiamer\u00e0 semplicemente \"Ubuntu\" e non \"Ubuntu Desktop Edition\", la versione server \"Ubuntu Server\" e non \"Ubuntu Server Edition\". Con l'uscita di Natty Narwhal termina il servizio gratuito ShipIt, nato con la prima versione di Ubuntu.\nUbuntu 11.10 Oneiric Ocelot (Gattopardo Onirico).\nIl nome della quindicesima versione di Ubuntu, chiamata Oneiric Ocelot, \u00e8 stato annunciato il 7 marzo 2011 da Mark Shuttleworth. La versione stabile \u00e8 stata distribuita il 13 ottobre 2011.\nQuesta versione ha visto la definitiva eliminazione di GNOME2: Unity3D \u00e8 diventata l'interfaccia predefinita, affiancata da Unity2D, installato in via predefinita e utilizzato in assenza di accelerazione 3D. Insieme a Unity \u00e8 possibile installare ed usare l'interfaccia GNOME 3 (GNOME Shell). In pi\u00f9 \u00e8 stato introdotto LightDM come interfaccia per il login grafico, al posto di GDM, in quanto pi\u00f9 leggero e funzionale.\nAlcuni programmi sono stati aggiunti, come D\u00e9j\u00e0 Dup per fare backup, ed altri sono stati rimossi, come PiTiVi e Synaptic, quest'ultimo rimpiazzato dalla versione 5.0 dell'Ubuntu Software Center. Evolution \u00e8 stato sostituito con Mozilla Thunderbird dopo mesi di attesa per integrare Thunderbird in Ubuntu.\nFuori da Ubuntu, Lubuntu diventa derivata ufficiale e Ubuntu Studio passa all'interfaccia grafica Xfce mentre Muon Software Center diventa il gestore di applicazioni predefinito in Kubuntu.\nUbuntu 12.04 LTS Precise Pangolin (Formichiere Squamoso Preciso).\nIl 21 marzo 2011 Mark Shuttleworth ha annunciato che la versione 12.04 di Ubuntu sar\u00e0 una LTS. Il nome della sedicesima versione di Ubuntu, Precise Pangolin, \u00e8 stato annunciato da Shuttleworth il 5 ottobre 2011 nel suo blog. Il 21 ottobre 2011 \u00e8 stato annunciato che a partire da questa distribuzione, la versione Desktop sar\u00e0 supportata per cinque anni invece degli attuali tre. Precise Pangolin \u00e8 stato pubblicato il 26 aprile 2012. Alcuni programmi sono stati rimossi, come Tomboy, e altri sostituiti, come per Banshee che \u00e8 stato rimpiazzato da Rhythmbox, gi\u00e0 presente nelle vecchie distribuzioni. Assieme a Tomboy e Banshee \u00e8 stato quindi rimosso il controverso programma Mono.\nEntrambe le versioni, desktop e server, sono disponibili sia a 64-bit che a 32-bit. Inizialmente, il file ISO del CD di installazione sarebbe dovuto aumentare di dimensione, dai 700 ai 750 MB, rendendo cos\u00ec impossibile la masterizzazione del file su un semplice CD ma successivamente \u00e8 stato riportato entro i limiti dei 700 MB. Inoltre, questa edizione contiene anche una nuova funzione nel men\u00f9, denominata HUD (\"Head-up display\"), ossia una nuova barra di ricerca attraverso la quale possiamo effettuare ricerche all'interno del men\u00f9 di una applicazione. Questa novit\u00e0 secondo Shuttleworth in futuro rimpiazzer\u00e0 i men\u00f9 delle applicazioni supportate da Unity ma per Precise Pangolin i men\u00f9 rimarranno.\n\u00c8 stata inoltre rivisitata l'interfaccia grafica di Ubuntu One utilizzando il toolkit Qt al posto delle GTK+.\nUbuntu 12.10 Quantal Quetzal (Trogone Splendido Quantico).\nIl 23 aprile 2012 Mark Shuttleworth ha annunciato nel suo blog che il nome della diciassettesima versione di Ubuntu, la versione 12.10, sar\u00e0 Quantal Quetzal (Quetzal quantico) e tale edizione preveder\u00e0 un nuovo tema, con altri lavori da fare sulla tipografia e sulle icone. Ubuntu 12.10 \u00e8 stato distribuito il 18 ottobre 2012.\n\u00c8 la prima ad avere un supporto (seppur iniziale) al tablet Nexus 7 sul quale \u00e8 possibile installarlo.\nUbuntu 13.04 Raring Ringtail (Bassarisco Astuto Raro).\nIl 17 ottobre 2012 Mark Shuttleworth ha annunciato nel suo blog che il nome della diciottesima versione di Ubuntu, la versione 13.04, \u00e8 Raring Ringtail e lo sviluppo di tale edizione punta sulla mobilit\u00e0, in vista della prossima distribuzione LTS: smartphone, tablet, TV. Secondo Shuttleworth \u00e8 ora di guardare ad Ubuntu sotto la lente della mobilit\u00e0, cercando di migliorare la durata della batteria, il numero di processi in esecuzione, la memoria occupata e cos\u00ec via.. La pubblicazione \u00e8 avvenuta il 25 aprile 2013.\nUbuntu 13.10 Saucy Salamander (Salamandra Impertinente).\nIl 25 aprile 2013 Mark Shuttleworth ha annunciato nel suo blog che il nome della diciannovesima versione di Ubuntu, la versione 13.10, \u00e8 Saucy Salamander. In questa versione viene aggiornato Unity alla versione 7.1.1 e viene migliorato Unity SmartScope. Oltre ai vari aggiornamenti viene distribuita la prima versione di Ubuntu Touch che supporta i dispositivi Nexus. Questa versione viene pubblicata il 17 ottobre 2013.\nUbuntu 14.04 LTS Trusty Tahr (Capra Affidabile).\nLa versione 14.04 si chiama Trusty Tahr, in italiano \"capra affidabile\", ed \u00e8 stata pubblicata il 17 aprile 2014.\nEra previsto per la versione 14.04 LTS l'uso del nuovo server grafico Mir (debutto rinviato alla 14.10), sviluppato da Canonical Ltd. per sostituire il X.Org, il quale viene invece aggiornato alla versione 15.0.1.\nIn questa release il kernel viene aggiornato alla versione 3.13.0 e l'interprete Python passa alla versione 3.4 sebbene la versione 3.3 sia ancora disponibile in Ubuntu Software Center e i codici scritti con versioni 2.x siano ancora utilizzabili.\nQuesta release incorpora inoltre un browser creato apposta per questa distro, in quanto utilizza componenti software di Ubuntu. Per quanto riguarda Unity questo desktop enviroment rimane alla versione 7 ma include alcune nuove modifiche, come la nuova schermata di blocco e il men\u00f9 integrato nella barra del titolo.\nAnche la suite per produttivit\u00e0 Libreoffice \u00e8 stata aggiornata alla versione 4.2.3 con vari miglioramenti in LibreOffice Writer e LibreOffice Calc.\nUbuntu 14.10 Utopic Unicorn (Unicorno Utopico).\nLa versione 14.10, denominata Utopic Unicorn, in italiano \"Unicorno Utopico\", \u00e8 stata distribuita il 23 ottobre 2014. Il kernel \u00e8 stato aggiornato alla versione 3.16 per il supporto hardware e ha per la sicurezza il modulo ASLR applicato al kernel oltre alla chiusura di un certo numero di fughe di informazioni in /proc.\nAnche in questa release, come per la LTS 14.04, Unity rimane alla versione 7 ma include nuove modifiche all'HUD. \u00c8 inoltre possibile installare una versione di prova di Unity 8 conosciuta come \"Ubuntu Desktop Next\".\nUbuntu 15.04 Vivid Vervet (Cercopiteco Verde Vivido).\nIl nome di questa versione di Ubuntu (Vivid Vervet) \u00e8 stato annunciato da Mark Shuttleworth il 20 ottobre 2014 ed in italiano significa \"cercopiteco vivido\" . Unity non \u00e8 aggiornato ufficialmente ad 8 e X.Org non viene sostituito da Mir. \u00c8 introdotto il menu LIM (Locally Integrated Menu) ed \u00e8 integrato JAvatana per il supporto dei menu nelle applicazioni basate su Java Swing. Migliorati alcuni problemi come quelli riguardanti i driver proprietari nVidia.\nUbuntu 15.10 Wily Werewolf (Licantropo Astuto).\nIl 4 Maggio 2015 Mark Shuttleworth annuncia che Ubuntu 15.10 sar\u00e0 chiamato \"Wily Werewolf\" ovvero \"licantropo astuto\".\nInizialmente lo stesso Shuttleworth espresse il proprio desiderio di includere Mir nella futura versione ma ci\u00f2 non avvenne, ed Ubuntu 15.10 fu pubblicato il 22 Ottobre 2015 senza Mir.\nCon Ubuntu 15.10 furono abbandonate le barre di scorrimento a scomparsa tipiche delle versioni precedenti, in favore di quelle di GNOME.\nUbuntu 16.04 LTS Xenial Xerus (Scoiattolo Ospitale).\nIl 22 ottobre 2015, Mark Shuttleworth annuncia che il nome di Ubuntu 16.04 \u00e8 \"Xenial Xerus\", in italiano \"scoiattolo ospitale\". Le novit\u00e0 eclatanti non sono numerose e tra queste non figurano l'introduzione n\u00e9 di Mir n\u00e9 di Unity 8, sebbene essi possano essere installati in seguito dall'utente, i principali aggiornamenti sono volti alla stabilit\u00e0 come \u00e8 solito per le versioni \"LTS\". Tutte le applicazioni di GNOME sono rinnovate, con l'aggiunta di GNOME Calendar e GNOME Software che sostituisce il tanto discusso Ubuntu Software Center. Altre novit\u00e0 sono la possibilit\u00e0 di spostare la barra di Unity in basso e la disattivazione per default delle ricerche online.\nUbuntu 16.10 Yakkety Yak (Bue Tibetano Logorroico).\nIl 21 aprile 2016 Mark Shuttleworth annuncia che il nome di Ubuntu 16.10 \u00e8 \"\"Yakkety Yak\" (\"in italiano \"Yak Chiacchierone\"). La versione viene rilasciata ufficialmente in versione stabile il 13 ottobre 2016. Fra le principali novit\u00e0 figurano le versioni aggiornate dei vari pacchetti (fra cui LibreOffice 5.2 e il kernel Linux 4.8.1) e una versione sperimentale di Unity 8 (utilizzabile solo con schede video aventi driver compatibili).\nUbuntu 17.04 Zesty Zapus (Topo Saltatore Sapido).\nAnnunciata da Mark Shuttleworth nell'Ottobre 2016 Ubuntu 17.04 viene pubblicata il 13 Aprile 2017.\nLa nuova versione non porta con s\u00e9 eclatanti novit\u00e0 se non per il fatto che \u00e8 l'ultima versione del sistema operativo di Canonical ad essere rilasciato con la shell grafica Unity.\nIl kernel Linux del sistema \u00e8 aggiornato alla versione 4.10. Le applicazioni della famiglia GNOME sono aggiornate alla versione 3.24 ad eccezione del file manager Nautilus, del terminale, del client di posta Evolution e del gestore di pacchetti software rimasti alla 3.20. Porta inoltre a bordo Firefox 52, Thunderbird 45 e LibreOffice 5.3.\nUbuntu 17.10 Artful Aardvark (Oritteropo Abile).\nLa versione stabile di Ubuntu 17.10 viene pubblicata il 19 Ottobre 2017 dopo 6 mesi di sviluppo. A differenza delle versioni precedenti il nome in codice \"Artful Aardvark\" non viene rivelato dal fondatore di Canonical Mark Shuttleworth tramite un post sul proprio blog ufficiale. A discapito di questo il rilascio \u00e8 per\u00f2 ricco di novit\u00e0, prima fra tutte l'abbandono dell'interfaccia sviluppata da Canonical Unity in favore di GNOME Shell, interfaccia di default dell'ambiente desktop GNOME. La nuova shell viene rilasciata con installato di default il launcher \"Ubuntu-Dock\" (fork dell'estensione \"Dash-To-Dock\"), il quale consente di mantenere una certa continuit\u00e0 con il passato, replicando alcune caratteristiche della classica barra laterale di Unity. Altre novit\u00e0 riguardano la sostituzione del server grafico X.Org con Wayland e del display manager LightDM con GDM.\nDa Ubuntu 17.10 Canonical non rilascia pi\u00f9 la versione a 32-bit della propria distribuzione. Il kernel Linux con cui viene rilasciato Ubuntu Artful Aardvark \u00e8 la versione 4.13, mentre le applicazioni del ambiente GNOME sono aggiornate alla versione 3.26.\nUbuntu 18.04 LTS Bionic Beaver (Castoro Bionico).\nRilasciata il 26 aprile 2018, la versione Ubuntu 18.04 LTS \u00e8 la prima \"Long Term Support\" a venire fornita con l'ambiente grafico GNOME Shell. Come per la versione precedente, il desktop viene rilasciato con alcune personalizzazioni, in modo tale da renderlo somigliante a Unity.\nFra le principali novit\u00e0 si ricordano la presenza del kernel Linux 4.15, di GNOME 3.28 (ma con file manager Nautilus in versione precedente, per permettere di utilizzare file e icone sulla desktop), del server grafico X.Org di default al posto di Wayland (comunque disponibile), il passaggio definitivo dalla versione 2 di Python alla 3. Sono state inoltre introdotte da Canonical alcune funzionalit\u00e0 come la possibilit\u00e0 di scegliere durante l'installazione la modalit\u00e0 \"Installazione minima\" (per installare solo i programmi strettamente necessari), un wizard presente al primissimo avvio che permette in via facoltativa la funzione \"livepatch\" (per aggiornare il kernel senza riavviare il sistema, opzione offerta previa registrazione e gratuitamente fino a tre dispositivi) e di inviare dati anonimi a Canonical sull'utilizzo del sistema. Sono infine presenti le patch per Meltdown e Spectre.\nUbuntu 18.04 LTS ha un normale supporto LTS per cinque anni, fino all'aprile 2023, ed il supporto a pagamento ESM \"Extended Security Maintenance\" esteso da Canonical per altri cinque anni, fino all'aprile 2028.\nUbuntu 18.10 Cosmic Cuttlefish (Seppia Cosmica).\nL'8 maggio 2018, Mark Shuttleworth ha annunciato che il nome in codice di Ubuntu 18.10, che \u00e8 stato rilasciato il 18 ottobre 2018, sarebbe stato \"Cosmic Cuttlefish\" (\"Seppia cosmica\").\nL'installazione di Ubuntu 18.10 include un nuovo tema, chiamato \"Yaru\" e il nuovo tema di icone, \"Suru\"; la velocit\u00e0 d'installazione \u00e8 pi\u00f9 veloce grazie a un algoritmo di compressione senza perdita di dati noto come '. Sono state inoltre migliorate le velocit\u00e0 di avvio delle applicazioni ' preinstallate.\nQuesta versione di Ubuntu viene fornita con 9 mesi di supporto; usa il kernel Linux 4.18 con il supporto per la GPU \"AMD Radeon RX Vega M,\" il desktop grafico GNOME 3.30.\nTra le altre funzionalit\u00e0 introdotte vi sono: l'applicazione \"Dischi\" che pu\u00f2 decifrare e montare volumi di archiviazione crittografati con VeraCrypt; l'applicazione \"Impostazioni\" che ha un nuovo pannello di controllo per gestire i dispositivi Thunderbolt e mostra i pannelli relativi all'hardware solamente quando viene rilevato/montato l'hardware pertinente; l'introduzione dello stack di impronte digitali di base con le librerie \"fprintd\" e \"libfprint.\"\nUbuntu 19.04 Disco Dingo (Dingo da Discoteca).\nUbuntu 19.04, nome in codice \"Disco Dingo\", \u00e8 stata rilasciata il 18 aprile 2019. Non \u00e8 una versione LTS \"Long Term Support\".\n\u00c8 la quarta versione di Ubuntu con il desktop GNOME Shell. Mark Shuttleworth, CEO di Canonical, ha dichiarato che \"L'\"open-source-first\" sul movimento di Ubuntu in telecomunicazioni, finanza e media si \u00e8 esteso ad altri settori: dal \"cloud\" pubblico al \"data center\" privato fino all'elettrodomestico o al \"cluster\", l\"'open source\" \u00e8 diventato il riferimento per l'efficienza e l'innovazione. Ubuntu 19.04 include i progetti principali per sostenere questa transizione e gli strumenti per gli sviluppatori per accelerare le applicazioni per quei domini.\"\nUbuntu 19.04 viene fornito con il kernel Linux 5.0, che consente il supporto a GPU AMD Radeon RX Vega M, Raspberry Pi 3 Model B+, Qualcomm Snapdragon 845 SoC, Intel Cannon Lake.\nTra le novit\u00e0 anche il supporto per KVM per AMD Secure Encrypted Virtualization, il driver grafico \"open source\" Mesa 19.0, l'indicizzazione dei file e il servizio di ricerca Tracker installati per impostazione predefinita; aggiornamento di GCC 8.3 (GNU Compiler Collection);, Python 3.7.3; OpenJDK 11; Glibc 2.29, Boost 1.67, Perl 5.28.1, Ruby 2.5.5, Golang 1.10.4, PHP 7.2.15 e rugc 1.31.\nScompare invece GSconnect, l'estensione che permette di connettere i dispositivi Android a Ubuntu tramite connessione wireless e GNOME Clocks\nCanonical dichiara che la versione 19.04 ricever\u00e0 supporto sino a Gennaio 2020.\nUbuntu 19.10 Eoan Ermine (Ermellino all'Alba).\nUbuntu 19.10, nome in codice \"Eoan Ermine\", \u00e8 stato rilasciato il 17 ottobre 2019. Basato sul kernel 5.3 di Linux che, tra gli altri, introduce la compatibilit\u00e0 per le schede madri con CPU Ryzen di terza generazione e i dispositivi Intel wireless associati, nonch\u00e9 le GPU Navi a 7nm di AMD, questa versione migliora la velocit\u00e0 di caricamento e aggiunge diverse nuove funzionalit\u00e0. Il supporto sperimentale per il filesystem ZFS \u00e8 ora disponibile dall'installer e pu\u00f2 essere scelto oltre al filesystem ext4. Sono stati apportati miglioramenti specifici da NVIDIA tra cui i relativi driver grafici proprietari incorporati nell'immagine ISO di Ubuntu, e quindi disponibili per l'installazione diretta dall'installer senza la necessit\u00e0 di essere scaricati, al posto dei driver Nouveau open source. \u00c8 stato aggiunto il supporto per la piattaforma Raspberry Pi 4. Il supporto di installazione ora utilizza la compressione LZ4 che, rispetto all'algoritmo di compressione precedentemente utilizzato, gzip, offre tempi di installazione pi\u00f9 rapidi. Questo \u00e8 stato deciso in seguito al \"benchmarking\" di una variet\u00e0 di algoritmi di compressione condotti dal team del kernel di Ubuntu. Sono stati testati i tempi di caricamento e decompressione del kernel e si \u00e8 scoperto che LZ4 offre decompressione fino a sette volte pi\u00f9 veloce.\nUbuntu 19.10 usa GNOME 3.34 che, tra gli altri, aggiunge la possibilit\u00e0 di raggruppare le icone delle applicazioni in cartelle, introduce un pannello di impostazioni per lo sfondo e una scheda per l'impostazione Night Light separata, oltre a migliorare prestazioni e fluidit\u00e0. Con questa versione \u00e8 stato introdotto anche un nuovo tema di chiaro di Yaru.\nUbuntu 20.04 LTS Focal Fossa (Fossa Focale).\nUbuntu 20.04 LTS, nome in codice Focal Fossa, \u00e8 l'ultima versione del supporto a lungo termine ed \u00e8 stata rilasciata il 23 aprile 2020.\nCome versione LTS, avr\u00e0 aggiornamenti di manutenzione per 5 anni, fino ad aprile 2025. Questa versione si basa sul kernel Linux 5.4, versione con supporto a lungo termine, che aggiunge il supporto per nuovo hardware, incluse le CPU Intel Comet Lake e le iniziali piattaforme Tiger Lake iniziali, Qualcomm SoC Snapdragon 835 e 855 e GPU AMD Navi 12 e 14. Include inoltre il supporto per il filesystem ExFATexFAT e la VPN WireGuard, nonch\u00e9 l'integrazione con Livepatch che consente aggiornamenti del kernel senza riavvio. Un nuovo modulo di sicurezza Linux denominato Lockdown, disabilitato per impostazione predefinita, \u00e8 stato introdotto in questa versione del kernel e mira a impedire agli account root con privilegi elevati di interagire con il kernel sottostante limitando determinate funzionalit\u00e0 del kernel, impedendo l'esecuzione di codice arbitrario e applicando la firma dei moduli del kernel.\nUna toolchain aggiornata offre glibc 2.31, OpenJDK 11, Python 3.8.2, php 7.4, perl 5.30 e Go 1.13. Python 2 non \u00e8 pi\u00f9 utilizzato ed \u00e8 stato spostato nel repository \"universe\". Questa versione utilizza GNOME 3.36 che apporta miglioramenti all'interfaccia utente tra cui una schermata di accesso rinnovata e il tema Yaru aggiornato. Sono stati apportati miglioramenti anche al menu di sistema e alla schermata di installazione, che ora mostra una funzione di controllo degli hard disk. Inoltre, il logo OEM del produttore del pc viene ora visualizzato durante l'avvio. L'Ubuntu Software Center ora installer\u00e0 i pacchetti dallo Snap Store, mentre aggiunger\u00e0 anche un'opzione per selezionare il canale di rilascio desiderato da cui installare. Questa versione ha anche interrotto tutto il supporto per l'architettura a 32 bit.\nUbuntu 20.10 Groovy Gorilla (Gorilla Affascinante).\nUbuntu 20.10, nome in codice \"Groovy Gorilla\", \u00e8 stato rilasciato il 22 ottobre 2020. Questa versione \u00e8 basata sul kernel Linux 5.8 che introduce il supporto per diversi dispositivi hardware e protocolli moderni. GNOME 3.38 apporta miglioramenti alle app GNOME di base e ha ottimizzato la griglia delle app, tra gli altri miglioramenti dell'esperienza utente.\nLe caratteristiche degne di nota includono il supporto per USB4, CPU AMD Zen 3 e grafica Intel Ice Lake e Tiger Lake, nonch\u00e9 il supporto iniziale per l'avvio su processori Power10.\nUbuntu 20.10 \u00e8 la prima versione a presentare immagini desktop per il Raspberry Pi 4 (modelli da 4 GB e 8 GB) e Compute Module 4.\nLa toolchain aggiornata include glibc 2.32, OpenJDK 11, rustc 1.41, GCC 10, LLVM 11, Python 3.8.6, ruby 2.7.0, php 7.4.9, perl 5.30 e golang 1.13. Oltre a questi, nftables \u00e8 adesso il backend del firewall predefinito, in sostituzione di iptables.\nUbuntu 21.04 Hirsute Hippo (Ippopotamo irsuto).\nUbuntu 21.04, nome in codice \"Hirsute Hippo\", \u00e8 stato rilasciato il 22 aprile 2021. Ubuntu 21.04 utilizza il kernel Linux 5.11, che introduce l'autenticazione tramite smartcard e il supporto per le Software Guard Extensions di Intel e migliora il supporto per CPU e GPU AMD. Wayland \u00e8 ora utilizzato come predefinito sull'hardware tranne che i pc con processori grafici Nvidia. \u00c8 stato inoltre ripristinato il supporto per il drag and drop dal file manager al desktop.\nQuesta versione avrebbe dovuto includere la nuova versione GNOME 40, ma alla fine \u00e8 stata presa la decisione di mantenere GNOME 3.38, la stessa versione utilizzata in Ubuntu 20.10. Questa decisione \u00e8 stata presa per dare il tempo risolvere eventuali problemi sulla stabilit\u00e0 del toolkit GTK 4, un'importante riprogettazione dell'interfaccia GNOME e l'impatto sconosciuto sulle estensioni GNOME e sul tema Yaru predefinito di Ubuntu.\nGli aggiornamenti della toolchain sono: GCC 10.3.0, binutils 2.36.1 e glibc 2.33. Python 3.9.4, Perl 5.32.1, LLVM 12, golang 1.16.x, rustc 1.50. Oltre a OpenJDK 11, ora viene fornito OpenJDK 16 (ma non utilizzato per le build di pacchetti). Ruby \u00e8 stato aggiornato dalla v2.7.0 alla v2.7.2 e rubygems \u00e8 stato estratto dal sorgente ruby2.7 ed \u00e8 fornito come pacchetto separato 108.\nUbuntu 21.10 Impish Indri (Indri malizioso).\nUbuntu 21.10, nome in codice \"Impish Indri\", \u00e8 stato rilasciato il 22 aprile 2021. Ubuntu 21.10 utilizza il kernel Linux 5.13, il quale introduce il supporto rudimentale per i chip Apple M1, il supporto per il variable refresh rate su HDMI per le GPU AMD, un nuovo modulo di sicurezza \"Landlock\", il supporto per diversi nuovi dispositivi e tra le altre modifiche e miglioramenti.\nQuesta versione passa da GNOME 3.38 a GNOME 40, introducendo uno switcher dell'area di lavoro orizzontale e un design migliorato della panoramica delle attivit\u00e0. Il Dock di Ubuntu rimane posizionato verticalmente sulla sinistra dello schermo e ora presenta separatori tra le applicazioni bloccate e in esecuzione, nonch\u00e9 un'icona del cestino persistente e scorciatoie per l'unit\u00e0 USB. \u00c8 stata apportata una modifica al comportamento predefinito di GNOME 40 in modo che dopo l'accesso, all'utente verr\u00e0 mostrato il desktop anzich\u00e9 la panoramica delle attivit\u00e0.\nLa versione di Firefox in formato snap \u00e8 ora installata di default su Ubuntu 21.10 al posto del pacchetto deb, che per il momento rimane disponibile.\nGli aggiornamenti della toolchain sono: GCC 11.2.0, binutils 2.37, glibc 2.34, LLVM 13, golang 1.17.x, rustc 1.51. Viene reso disponibile OpenJDK 18 (ma non usato per la compilazione dei pacchetti).\nTabella delle versioni LTS ed \"interim\".\nCanonical ha pianificato la cadenza di sviluppo e pubblicazione delle versioni di Ubuntu, distinte fra versioni LTS e versioni \"interim\".\nLe versioni LTS \"Long Term Support\" vengono aggiornate periodicamente, di norma ogni due anni, in aprile, attuando gli aggiornamenti delle versioni tradizionali gi\u00e0 corretti dalla maggior parte dei bug\nOgni sei mesi Canonical pubblica una versione intermedia, detta \"interim release\", che non riceve lo stesso supporto delle versioni LTS."}
{"id": "2705511", "revid": "1889177", "url": "https://it.wikipedia.org/wiki?curid=2705511", "title": "Luigi Locatelli", "text": "Biografia.\nInizia la sua carriera come collaboratore al settimanale \"Il Mondo\" con direttore Mario Pannunzio; poi fu assunto a \"l'Espresso\" da Arrigo Benedetti; nel 1956 fu chiamato a \"Il Giorno\" da Gaetano Baldacci, che quel periodo stava fondando questo quotidiano e, rimase a \"Il Giorno\" fino al 1969, quando la RAI lo assume per ideare dei programmi, fra cui \"AZ, un fatto come e perch\u00e9\". \nAlla RAI ha ricoperto parecchi ruoli da giornalista per il Telegiornale a curatore del programma di Rai 1 \"AZ: un fatto come e perch\u00e9\" fino alla vicedirezione del Tg2, per poi arrivare ala direzione di Rai 2 dal 1987 al 1989 e di Rai 3 dal 1994 al 1996. \nNel 1987 viene chiamato a succedere a Pio De Berti Gambini, dopo che Rai non riusc\u00ec a scegliere tra i candidati Giovanni Minoli e Giancarlo Governi, alla direzione della seconda rete; durante la sua direzione vi fu il ritorno di Pippo Baudo in Rai con \"Serata d'onore\" al venerd\u00ec sera; sue furono anche le scelte di Renzo Arbore con \"Indietro tutta!\", di piazzare Gianfranco Funari a mezzogiorno con \"Mezzogiorno \u00e8\" e Giuliano Ferrara con \"Il testimone\", tutte trasmissioni campioni d'ascolto.\nNel 1989 ha lasciato la RAI e, contestualmente, la direzione di Rai 2, a causa di alcune divergenze pur continuando a collaborare con l'ente radiotelevisivo, realizzando programmi, una serie giornalistica in otto puntate (\"Itinerario italiano\"); poi si \u00e8 occupato della produzione di film; nel 1992 il contratto di collaborazione non \u00e8 stato rinnovato e Locatelli \u00e8 tornato alle origini della sua carriera, cio\u00e8 quella di giornalista della carta stampata. \nNel 1994 \u00e8 stato poi richiamato in RAI, sotto la presidenza di Letizia Moratti, per essere riassunto il 1\u00ba novembre 1994 per assumere la direzione di Rai 3, carica che ha mantenuto fino al 1996 quando ha lasciato la direzione della terza rete a Giovanni Minoli. "}
{"id": "2705513", "revid": "287204", "url": "https://it.wikipedia.org/wiki?curid=2705513", "title": "AgoraVox", "text": "AgoraVox \u00e8 un quotidiano online alimentato da redattori volontari e non professionisti, creato da Carlo Revelli e Jo\u00ebl de Rosnay nel marzo 2005, che propone degli articoli a redattore unico. AgoraVox si iscrive nella scia del giornale comunitario L'\u00c9cho du village (1998) e Indym\u00e9dia (1999).\nAttivit\u00e0.\nAd aprile 2009, quasi 40.000 volontari si sono iscritti come redattori sulla versione francofona. Una versione anglofona del sito \u00e8 nata nel 2006, una versione dedicata ai buzz video nel 2007 e una versione italiana alla fine del 2008. Sono nate anche numerose declinazioni, come NaturaVox, CareVox, Ors\u00e9rie e SportVox (realizzato in collaborazione con L'\u00c9quipe).\nAgoraVox Italia \u00e8 stato presentato alla stampa il 10 maggio 2008 nell'ambito della cerimonia di consegna del Premio per il Giornalismo Luigi Barzini senior. Ha aperto al pubblico il 1\u00ba settembre 2008 con un'inchiesta partecipativa sul tema \"Camorra e rifiuti\" a cui hanno collaborato anche Arnaldo Capezzuto e Luisa Maradei. A circa un anno dalla nascita AgoraVox Italia contava circa 400.000 lettori e 1500 autori. La versione italiana di AgoraVox \u00e8 stata media partner dell'edizione 2010 del Festival internazionale del giornalismo di Perugia, di Global Voices e di YouReporter.it. AgoraVox Italia \u00e8 anche partner del Premio giornalistico televisivo Ilaria Alpi per il progetto Citylab sulle periferie francesi e italiane per realizzare dodici video che ritraggano la situazione degli agglomerati ai margini delle grandi citt\u00e0. La redazione ha inoltre una parternship con la Facolt\u00e0 di Lingue e letterature straniere dell'Universit\u00e0 degli Studi di Cagliari.\nPer AgoraVox scrivono giornalisti professionisti come Orsatti (Left), Calabr\u00f2 (L'Espresso-Repubblica), Visani (RCS), Banelli (Yks TV), Gaspari (RAI), Lippo (Corriere della Sera), Nazzaro (Il Sole24Ore-Left), Mezza (RAI), Miglino (Diario), Carotenuto (RadioRai-La Stampa), Esposito (Il Mattino), Ravelli (Il Tirreno), Pitta (A), Brindisi (Il Messaggero), Patrignani (AGI), Ammaliato (Il Mattino). Inoltre tra i reporter troviamo ad esempio Sandro Ruotolo e Carlo Vulpio.\nAgoraVox Italia \u00e8 stato invitato dall'Unione europea al Council of Europe Forum for the Future of Democracy per contribuire allo sviluppo dell'informazione e della democrazia in Europa.\nLa Fondazione.\nIl punto di partenza \u00e8 costituito dalle ricerche di Carlo Revelli sull'Intelligenza Strategica su Internet.\nCarlo Revelli ha annunciato la creazione della Fondazione AgoraVox sul sito stesso del giornale. Questa Fondazione \u00e8 stata creata il 18 giugno 2008, ed \u00e8 ormai un'entit\u00e0 indipendente. La sede \u00e8 in Belgio per ragioni d'indipendenza (in Francia il ministro degli Interni fa parte automaticamente del consiglio di amministrazione delle Fondazioni di pubblica utilit\u00e0). Lo scopo \u00e8 di garantire l'indipendenza e l'autonomia del sito.\nLa nuova versione di AgoraVox ha sviluppato il concetto di link journalism con un nuovo strumento: TwitterVox.\nAgoraVox ha lanciato in partenariato con Bakchich, LaT\u00e9l\u00e9Libre, CoZop e Ouvertures, la rete Infovox che sostiene l'informazione libera e indipendente.\nPolitica editoriale.\nLa politica editoriale, come \u00e8 definita nel sito, consiglia la \u201cpubblicazione di informazioni tematiche inedite, reperite dai cittadini\u201d.\nNel sito si trovano anche molti articoli di fondo, testi gi\u00e0 editi altrove, commenti o editoriali spesso pubblicati nella rubrica \u201dtribuna libera\u201d.\nI cittadini sono potenzialmente dei rilevatori di informazione. Essi realizzano anche un lavoro di controllo e sorveglianza: grazie alle risorse del Net, possono fare un lavoro di sorveglianza, di messa in evidenza di contraddizioni e di menzogne nei discorsi politici, economici o in altri ambiti dove il clima di diffidenza tocca i media classici e le istituzioni pubbliche e nel settore economico e finanziario.\nIl Comitato di redazione \u00e8 costituito dai redattori-moderatori che hanno pubblicato quattro articoli su AgoraVox (circa 1000 moderatori fanno parte del Comitato di redazione) che possono votare su ogni articolo proposto dai singoli redattori In origine, per poter essere membri del Comitato di redazione, era necessario aver gi\u00e0 pubblicato un certo numero di articoli su AgoraVox ed essere riconosciuto come redattore \u201cdi qualit\u00e0\u201d. Dal 5 dicembre 2007 diventa moderatore un redattore che abbia pubblicato almeno quattro articoli.\nGli articoli possono riprodotti dalla Fondazione AgoraVox su dei media partner e il loro utilizzo commerciale non \u00e8 escluso. La responsabilit\u00e0 legale di un articolo \u00e8 lasciata al suo autore.\nAgoraVox nei media.\nAlcuni articoli sono ripresi nella rubrica \u201cblogs\u201d di Yahoo! News Francia. AgoraVox \u00e8 classificato coma blog partner di Yahoo! News Francia, ma non entra nella categoria Yahoo! News Francia \u201cL'attualit\u00e0 al quotidiano\u201d. Google News fa riferimento ad alcuni articoli di AgoraVox, erano circa 600 nel dicembre 2006 e pi\u00f9 di 50.000 nel febbraio 2009. La sua versione americana fa riferimento da poco tempo agli articoli pubblicati sulla versione anglofona di AgoraVox.\nLa catena tedesca Deutsche Welle ha eletto AgoraVox miglior blog giornalistico francese nel 2005.\nLa rivista Nexus n\u00ba55 ha realizzato un dossier sulla questione dell'obbligo vaccinale in seguito all'inchiesta partecipativa condotta da luglio a ottobre 2007 su AgoraVox e coordinata dal giornalista Jean-Luc Martin-Lagardette (\u201cL'obbligo vaccinale \u00e8 ancora giustificato?\u201d). Una seconda inchiesta partecipativa \u00e8 stata lanciata all'inizio del maggio 2008 sulla questione della povert\u00e0 in Francia. La terza inchiesta partecipativa concerne la problematica delle sovratasse delle Hotlines."}
{"id": "2705514", "revid": "1442080", "url": "https://it.wikipedia.org/wiki?curid=2705514", "title": "Governatorato di Diyala", "text": "Il governatorato di Diyala () \u00e8 un governatorato dell'Iraq. Si trova a est del paese e confina con l'Iran. Ha una superficie di 19.076 km\u00b2 e, secondo una stima del 2003, una popolazione di 1.373.862 abitanti. Il calcolo per il 2012 \u00e8 invece di 1.828.387 abitanti. Il suo capoluogo \u00e8 la citt\u00e0 di Ba'quba."}
{"id": "2705515", "revid": "107112825", "url": "https://it.wikipedia.org/wiki?curid=2705515", "title": "Trionfo di Afrodite", "text": "Trionfo di Afrodite \u00e8 una cantata scenica composta dal compositore tedesco Carl Orff. \u00c8 la terza ed ultima parte dei \"Trionfi\", il trittico musicale che comprende anche i \"Carmina Burana\" (1937) e i \"Catulli Carmina\" (1953). L'opera \u00e8 ispirata da poesie di Catullo e Saffo e comprende un versetto da un coro dell'\"Ippolito\" di Euripide.\nLa prima si tenne il 14 febbraio 1953 al Teatro alla Scala di Milano con Elisabeth Schwarzkopf, Nicolai Gedda, Lina Aimaro ed Enrico Campi diretto da Herbert von Karajan.\nIl lavoro, diviso in sette atti, \u00e8 basato sul tema di Afrodite, e molti suoi trionfi sulla sua natura carnale, i quali divampano pi\u00f9 volte durante il corso della narrazione musicale, ma infine -attraverso un'ultima analisi- l'amore platonico trionfa attraverso l'equilibrio interiore.\nArgomento.\nSeppur sia considerata come un'opera lirica, \"Trionfo di Afrodite\" non ha una vera e propria trama. Una coppia di fidanzati sta celebrando il suo matrimonio. Le ragazze portano la sposa nella camera nuziale danzando. Gli uomini restano assieme allo sposo cantando canzoni satiriche e goliardiche. Afrodite (simbolo dell'amore) completa il rituale.\nAtti.\nAlla sua prima rappresentazione a Milano, l'opera ricevette una cattiva accoglienza da parte del pubblico, giudizio che si rovesci\u00f2 solo quando fu diretta da Eugen Jochum in una magistrale interpretazione a Monaco di Baviera.\nOrchestrazione.\nL'opera richiede una grande orchestra, con una vasta sezione di percussioni, composta dai seguenti strumenti:"}
{"id": "2705518", "revid": "287204", "url": "https://it.wikipedia.org/wiki?curid=2705518", "title": "Libertas Pallacanestro Livorno", "text": "La Libertas Pallacanestro Livorno \u00e8 stata una squadra italiana di pallacanestro maschile della citt\u00e0 di Livorno.\nStoria.\nLa societ\u00e0 nasce 28 giugno 1991, sotto la regia del professor Francesco Alessandro Querci, con la fusione delle due principali societ\u00e0 del capoluogo toscano: la Libertas Livorno e Pallacanestro Livorno.\nViene iscritta al campionato di Serie A1 1991-1992 ereditando il titolo sportivo della Libertas.\nDopo tre stagioni in massima serie, al termine della stagione 1993-1994, la squadra retrocede in Serie A2.\nPoco prima della partenza della nuova stagione, viene dichiarato il fallimento della societ\u00e0 a seguito di una fidejussione fasulla presentata alla FIP."}
{"id": "2705522", "revid": "1442080", "url": "https://it.wikipedia.org/wiki?curid=2705522", "title": "Governatorato di Wasit", "text": "Il governatorato di W\u0101si\u1e6d () \u00e8 un governatorato dell'Iraq, Ha una superficie di 17.153\u00a0km\u00b2 e, secondo una stima del 2003, una popolazione di 941.827 abitanti. Il calcolo per il 2012 \u00e8 invece di 1.265.189 abitanti. Il capoluogo del governatorato \u00e8 la citt\u00e0 di al-K\u016bt.\nIl nome del governatorato deriva dalla storica citt\u00e0 omonima fatta costruire per volere del califfo omayyade Abd al-Malik ibn Marwan e realizzata concretamente per opera del suo Wali al-Hajjaj ibn Yusuf, come campo fortificato (\"misr\"), quando il potere di Damasco era reso precario dall'incontrollabilit\u00e0 di Kufa e di Basra."}
{"id": "2705528", "revid": "28564158", "url": "https://it.wikipedia.org/wiki?curid=2705528", "title": "Aeroporto di Vancouver", "text": ""}
{"id": "2705537", "revid": "767487", "url": "https://it.wikipedia.org/wiki?curid=2705537", "title": "Io ed io solo", "text": "Io ed io solo \u00e8 il secondo album di Tito Schipa Jr., pubblicato dall'etichetta discografica Fonit Cetra nel 1974.&lt;br&gt;\nNel marzo 2011 viene pubblicata la ristampa in formato cd papersleeve (edizione BTF-VM2000 su licenza Warner Music).&lt;br&gt;\nRegistrato presso gli Studi \"Sonic\" di Roma e \"Fonit Cetra\" di Milano, rispettivamente da Franco Patrignani e Plinio Chiesa.\nTracce.\nTutti i brani sono stati composti da Tito Schipa Jr..\nI brani contenuti in questa facciata fanno parte della suite \"Alberto, un millennio se ne va\""}
{"id": "2705538", "revid": "767487", "url": "https://it.wikipedia.org/wiki?curid=2705538", "title": "Zden\u011bk Ryt\u00ed\u0159", "text": "Ha scritto canzoni per i principali interpreti della canzone cecoslovacca: Marta Kubi\u0161ov\u00e1, Helena Vondr\u00e1\u010dkov\u00e1, V\u00e1clav Neckar, Burnt Petr, Michal Bold, Olympic, Karel Gott, Lenka Filipov\u00e1, Jitka Zelenkova e altri. Suona il basso, tastiere, banjo e armonica."}
{"id": "2705540", "revid": "1442080", "url": "https://it.wikipedia.org/wiki?curid=2705540", "title": "Governatorato di Maysan", "text": "Il governatorato di Mays\u0101n () \u00e8 un governatorato dell'Iraq. Ha una superficie di 16.072\u00a0km\u00b2 e una popolazione di 954.855 abitanti (calcolati per il 2012). Capoluogo \u00e8 la citt\u00e0 di al-\u02bfAm\u0101ra. Prima del 1976 il governatorato si chiamava provincia di al-\u02bfAm\u0101ra. \nSi trova nella parte sud-orientale del paese e confina con l'Iran. "}
{"id": "2705543", "revid": "100632508", "url": "https://it.wikipedia.org/wiki?curid=2705543", "title": "Concerto per un primo amore", "text": "Concerto per un primo amore \u00e8 il quarto album di Tito Schipa Jr., pubblicato dall'etichetta discografica Gattocicova nel 1983.\nL'album \u00e8 stato prodotto da Gualtiero Gatto e Gilberto Sebastianelli, mentre gli arrangiamenti sono di Antonino Valenti."}
{"id": "2705551", "revid": "287204", "url": "https://it.wikipedia.org/wiki?curid=2705551", "title": "Governatorato di al-Muthanna", "text": "Il governatorato di al-Muthann\u0101 () \u00e8 un governatorato dell'Iraq. Ha una superficie di 51.740\u00a0km\u00b2 e, secondo una stima del 2003, una popolazione di 536.264 abitanti. Il calcolo per il 2012 \u00e8 invece di 740.060 abitanti. Il capoluogo del governatorato \u00e8 la citt\u00e0 di Sam\u0101wa.\nIl governatorato si trova al sud del paese e confina con l'Arabia Saudita. Vi si trovano i resti dell'antica citt\u00e0 sumera di Uruk."}
{"id": "2705557", "revid": "606039", "url": "https://it.wikipedia.org/wiki?curid=2705557", "title": "Eucoccidiorida", "text": "Eucoccidiorida \u00e8 un ordine di parassiti microscopici della classe dei Conoidasida. A quest'ordine appartengono anche alcuni protozoi parassiti umani.\nComprende i sottordini Adeleorina e Eimeriorina."}
{"id": "2705560", "revid": "8153", "url": "https://it.wikipedia.org/wiki?curid=2705560", "title": "Filmografia di Charlie Chaplin", "text": "Di seguito sono riportati i film in cui Charlie Chaplin ha recitato e che ha diretto.\nMutual.\nI dodici film realizzati da Chaplin per la Mutual sono poi stati riediti nel 1938 raccolti in tre lungometraggi, con nuove musiche ed effetti sonori: Charlie Chaplin Cavalcade contiene \"One A.M.\", \"The Rink\", \"The Pawnshop\" e \"The Floorwalker\"; Charlie Chaplin Carnival contiene \"Behind the Screen\", \"The Fireman\", \"The Count\" e \"The Vagabond\"; Charlie Chaplin Festival contiene \"The Immigrant\", \"The Adventurer\", \"The Cure\" e \"Easy Street\"."}
{"id": "2705562", "revid": "120106097", "url": "https://it.wikipedia.org/wiki?curid=2705562", "title": "Governatorato di Dihok", "text": "Il governatorato di Dihok (in curdo \"Dihok\", , \"Dah\u016bk\") \u00e8 un governatorato dell'Iraq e fa parte del Kurdistan iracheno. \u00c8 situato nel nord del paese, al confine con la Turchia; il suo capoluogo \u00e8 Dihok. \u00c8 esteso su un'area di 6.553\u00a0km\u00b2; nel 2003 contava 616.609 abitanti e 1.127.451 calcolati per il 2012.\nLa popolazione \u00e8 in maggioranza di etnia curda e lingua pi\u00f9 usata \u00e8 il curdo, ma esistono minoranze di lingua siriaca e turca."}
{"id": "2705572", "revid": "22475", "url": "https://it.wikipedia.org/wiki?curid=2705572", "title": "Olympic", "text": "Olympic \u00e8 un gruppo musicale ceco fondato nel 1962. La formazione originale, cambiata pi\u00f9 volte, comprendeva Petr Janda (voce, chitarra), Miroslav Berka (piano), Ladislav Klein (chitarra) Pavel Chrastina (basso) e Franti\u0161ek \"Ringo\" \u010cech (batteria).\nTra i successi \"Dej mi v\u00edc sv\u00e9 l\u00e1sky\" [Dammi pi\u00f9 del tuo amore] (1965), proposta in ogni concerto, anche con arrangiamento hard rock."}
{"id": "2705581", "revid": "122246", "url": "https://it.wikipedia.org/wiki?curid=2705581", "title": "Pallavolo femminile alle Universiadi", "text": "Il campionato di pallavolo femminile alle Universiadi si svolge con una cadenza di ogni due anni durante l'Universiade. Introdotto nei giochi nel 1961, alla competizione partecipano 16 squadre. Attuale detentore del titolo \u00e8 il Brasile."}
{"id": "2705585", "revid": "28564690", "url": "https://it.wikipedia.org/wiki?curid=2705585", "title": "Robert Kearns", "text": ""}
{"id": "2705596", "revid": "767487", "url": "https://it.wikipedia.org/wiki?curid=2705596", "title": "Middle Men", "text": "Middle Men \u00e8 un film del 2009 diretto da George Gallo, interpretato da James Caan, Luke Wilson, Giovanni Ribisi, Gabriel Macht.\nIl film \u00e8 stato distribuito nelle sale cinematografiche statunitensi il 6 agosto 2010.\nTrama.\nJack Harris, un rispettato uomo d'affari si ritrova coinvolto in un mondo che sta per trasformarsi in un'industria multimiliardaria, quello del porno su internet."}
{"id": "2705597", "revid": "372624", "url": "https://it.wikipedia.org/wiki?curid=2705597", "title": "Termoigrometria", "text": ""}
{"id": "2705633", "revid": "1573940", "url": "https://it.wikipedia.org/wiki?curid=2705633", "title": "Shahrest\u0101n di Takestan", "text": "Lo shahrest\u0101n di Takestan (farsi \u0634\u0647\u0631\u0633\u062a\u0627\u0646 \u062a\u0627\u06a9\u0633\u062a\u0627\u0646) \u00e8 uno dei 5 \"shahrest\u0101n\" della provincia di Qazvin, il capoluogo \u00e8 Takestan. Lo shahrest\u0101n \u00e8 suddiviso in 4 circoscrizioni (\"bakhsh\"): "}
{"id": "2705637", "revid": "663182", "url": "https://it.wikipedia.org/wiki?curid=2705637", "title": "Could This Be Love", "text": "Could This Be Love \u00e8 una canzone della rock band Toto, ultimo singolo estratto dall'album Fahrenheit.\nInformazioni.\nIl brano fu scritto nel 1985 da David Paich e Joseph Williams, ed ebbe un buon successo commerciale, il singolo si posizion\u00f2 al quarantesimo posto nella Billboard Hot 100. Nella registrazione troviamo come ospite Dennis Frederiksen, che nel 1985, prima di lasciare i Toto registr\u00f2 le parti di voce secondaria del brano, questa registrazione sar\u00e0 anche l'ultima di Fergie con i Toto, del brano non fu per\u00f2 girato il videoclip."}
{"id": "2705641", "revid": "367445", "url": "https://it.wikipedia.org/wiki?curid=2705641", "title": "Allison DuBois", "text": "Biografia.\nDuBois ha dichiarato di utilizzare le proprie capacit\u00e0 extrasensoriali per aiutare le forze dell'ordine statunitensi per risolvere alcuni crimini. I suoi presunti poteri sono stati testati da Gary Schwartz dell'Universit\u00e0 dell'Arizona, che ha confermato le dichiarazioni della donna, bench\u00e9 alcuni scettici abbiano sottolineato la presenza di difetti sia nelle ricerche di Schwartz sia nelle dichiarazioni di DuBois. Infatti la descrizione fornita da DuBois nel caso di uno stupratore seriale (chiamato dai media americani \"Baseline Rapist\") si \u00e8 dimostrata di scarso valore investigativo. Ad oggi non esiste alcuna prova concreta che confermi la veridicit\u00e0 delle affermazioni di DuBois, anche in considerazione del fatto che la comunicazione con i defunti e le percezioni extrasensoriali sono considerate pseudoscienze.\nIl serial televisivo \"Medium\", iniziato nel 2006, \u00e8 ispirato alle sue esperienze. Nel telefilm il personaggio di Allison DuBois \u00e8 interpretato da Patricia Arquette, mentre la stessa DuBois lavora come consulente per la serie.\nRelativamente alle proprie capacit\u00e0 di medium, Allison DuBois ha pubblicato tre libri \"Don't Kiss Them Goodbye\" (2005), \"We Are Their Heaven: Why the Dead Never Leave Us\" (2006) e \"Secrets of the Monarch: How the Dead Can Teach Us About Living a Better Life\"."}
{"id": "2705643", "revid": "223320", "url": "https://it.wikipedia.org/wiki?curid=2705643", "title": "Alison DuBois", "text": ""}
{"id": "2705650", "revid": "93556", "url": "https://it.wikipedia.org/wiki?curid=2705650", "title": "Luigi Martella", "text": "Biografia.\nHa compiuto gli studi teologici nel seminario dell'arcidiocesi di Otranto, poi nel seminario di Treviso e in seguito al seminario interregionale di Posillipo. \u00c8 stato ordinato sacerdote il 10 aprile 1977. Successivamente ha conseguito la licenza in teologia presso la Pontificia facolt\u00e0 teologica dell'Italia meridionale e nel 1999 il dottorato in teologia morale presso l'Accademia alfonsiana di Roma con una tesi intitolata \"La centralit\u00e0 di Cristo nella vita cristiana. Analisi del magistero C.E.I. negli anni '80\".\nIl 13 dicembre 2000 \u00e8 stato eletto vescovo di Molfetta-Ruvo-Giovinazzo-Terlizzi e ha ricevuto la consacrazione episcopale il 10 marzo dell'anno successivo.\nHa compiuto una visita pastorale della diocesi dal 3 dicembre 2006 al 28 giugno 2008.\nIl 20 aprile 2008, dopo aver nominato postulatore Agostino Superbo e vice-postulatori Domenico Amato e Silvia Correale, ha emanato un editto per introdurre la causa diocesana di beatificazione e canonizzazione di Antonio Bello, suo predecessore sulla cattedra molfettese.\n\u00c8 morto a Molfetta, nella tarda serata del 6 luglio 2015 per un infarto. I funerali si sono tenuti l'8 luglio nella cattedrale di Santa Maria Assunta di Molfetta e sono stati presieduti dall'arcivescovo di Bari-Bitonto Francesco Cacucci. Una seconda cerimonia funebre si \u00e8 tenuta il giorno successivo, alle ore 17, nella chiesa parrocchiale di Sant'Antonio a Depressa ed \u00e8 stata presieduta dal vescovo di Ugento-Santa Maria di Leuca Vito Angiuli. La salma \u00e8 stata sepolta nel cimitero cittadino.\nGenealogia episcopale.\nLa genealogia episcopale \u00e8:"}
{"id": "2705651", "revid": "57342", "url": "https://it.wikipedia.org/wiki?curid=2705651", "title": "Agostino Spataro", "text": "Biografia.\nEletto alla Camera dei deputati per il PCI nella circoscrizione Palermo-Trapani-Agrigento-Caltanissetta alle elezioni politiche del 1976, del 1979 e del 1983 raccogliendo rispettivamente 22.826, 25.072 e 28.271 preferenze.\nComponente della presidenza dell'Associazione nazionale di Amicizia Italo-Araba, ha collaborato con il Dipartimento internazionale dei Democratici di Sinistra.\nDirettore del Centro Studi Mediterranei di Agrigento e del periodico \"Informazioni dal Mediterraneo\", collabora con il quotidiano La Repubblica e con vari giornali e riviste.\nHa pubblicato vari libri sul mondo mediterraneo ed arabo e i suoi rapporti con la Sicilia e l'Italia."}
{"id": "2705652", "revid": "28565166", "url": "https://it.wikipedia.org/wiki?curid=2705652", "title": "Bordereau", "text": ""}
{"id": "2705654", "revid": "110157", "url": "https://it.wikipedia.org/wiki?curid=2705654", "title": "Nokia 8850", "text": "Il Nokia 8850 \u00e8 un modello di telefono cellulare prodotto dall'azienda finlandese Nokia e messo in commercio nel 1999."}
{"id": "2705657", "revid": "6923", "url": "https://it.wikipedia.org/wiki?curid=2705657", "title": "Robert Guthrie", "text": "Viene ricordato per essere stato il primo a fare test tramite sangue intero essiccato su cartoncino negli anni 1960. Lui ide\u00f2 questo sistema per l'utilizzo in circostanze neonatali, dove continua ad essere utilizzato per oltre il 95% dei neonati, ma in seguito il suo utilizzo \u00e8 cresciuto andando ad interessare quasi ogni campo di raccolta del sangue.\nIl Test di Guthrie \u00e8 a tutt'oggi un importante strumento, e i cartoncini di sangue essiccato sono diventati un sistema molto utilizzato, con ben pi\u00f9 del 90% dei neonati americani dal 2000 in poi screenati con questo sistema.\nGuthrie rinunci\u00f2 a brevettare o accettare royalties per questa sua idea. Anche grazie a questa sua generosa scelta, il prezzo dei test fu minimo e fu possibile agli ospedali realizzare lo screening per la diagnosi precoce della fenilchetonuria su larga scala."}
{"id": "2705659", "revid": "110157", "url": "https://it.wikipedia.org/wiki?curid=2705659", "title": "Alcal\u00e1 (Colombia)", "text": "Alcal\u00e1 \u00e8 un comune della Colombia facente parte del dipartimento di Valle del Cauca.\nL'abitato venne fondato da Sebasti\u00e1n de Marizancena nel 1791, mentre l'istituzione del comune \u00e8 del 31 marzo 1919."}
{"id": "2705661", "revid": "110157", "url": "https://it.wikipedia.org/wiki?curid=2705661", "title": "Andaluc\u00eda (Colombia)", "text": "Andaluc\u00eda \u00e8 un comune della Colombia facente parte del dipartimento di Valle del Cauca. \nL'abitato venne fondato da un gruppo di coloni nel 1836."}
{"id": "2705665", "revid": "110157", "url": "https://it.wikipedia.org/wiki?curid=2705665", "title": "Ansermanuevo", "text": "Ansermanuevo \u00e8 un comune della Colombia facente parte del dipartimento di Valle del Cauca. \nL'abitato venne fondato da Jorge Robledo nel 1539."}
{"id": "2705669", "revid": "110157", "url": "https://it.wikipedia.org/wiki?curid=2705669", "title": "Argelia (Valle del Cauca)", "text": "Argelia \u00e8 un comune della Colombia facente parte del dipartimento di Valle del Cauca. \nL'abitato venne fondato da un gruppo di coloni provenienti da Antioquia nel 1904."}
{"id": "2705670", "revid": "125608967", "url": "https://it.wikipedia.org/wiki?curid=2705670", "title": "Marco Federici", "text": "Fu uno dei pi\u00f9 accesi esponenti del giacobinismo ligure e uomo di fiducia della Francia rivoluzionaria nella Repubblica di Genova. In seguito al passaggio dell'antica Repubblica sotto l'influenza napoleonica intraprese la carriera politica prima di ritirarsi a vita privata negli ultimi anni di vita.\nStoria familiare.\nI Federici erano originari di Sestri Levante, discendenti dai conti di Lavagna a loro volta collegati agli Obertenghi. Il cognome deriva da Federico, signore di Sestri (1226-1260), figlio di Guiraldo il Rosso; si pu\u00f2 escludere la parentela con i Federici della Valle Camonica. Da Federico nacque Alberto che ebbe un nipote di nome Bartolomeo. Lui fu il primo della famiglia a costruire a proprie spese una galea con la quale effettu\u00f2 diverse spedizioni commerciali e militari, incrementando molto le ricchezze della famiglia. Nel 1293 ricevette da Dionisio Gran Duca D'Ungheria, famigliare della regina Violante d'Aragona, il titolo di Conte palatino. Nel corso dei secoli la famiglia si imparent\u00f2 con altre importanti e facoltose dinastie liguri del tempo tra le quali Di Negro, Spinola, Malaspina, Sanguinetti, Oldoini, Doria, De Nobili di Vezzano, Biassa.\nIl primo a ricoprire una carica politica di rilievo fu Lorenzo Federici che, dopo essersi distinto nella guerra tra Pisa e Firenze, spos\u00f2 una Spinola nel 1413 e nel 1414 divenne Governatore della Spezia prima di essere mandato con una galea in aiuto di Giovanna II di Napoli.\nGiovanni, primogenito di Lorenzo, partecip\u00f2 alla difesa di Lucca contro i Fiorentini nel 1429 e successivamente alla Battaglia di Ponza (1435) contro Alfonso V d'Aragona. Fu un epico confronto navale che i liguri riuscirono a fare proprio nonostante la netta inferiorit\u00e0 nel numero di vascelli. Una delle tre galee genovesi vittoriose apparteneva proprio a Giovanni Federici che successivamente, nel 1443, fu mandato a Napoli, in qualit\u00e0 di Ambasciatore della Repubblica di Genova, proprio presso lo stesso sovrano sconfitto pochi anni prima. Alfonso lo apprezz\u00f2 tanto da volerlo quale Console perpetuo e lo ricompens\u00f2 per i suoi servigi con la nomina a conte il 26 marzo del 1444. Giovanni mor\u00ec improvvisamente alla Spezia nel 1479.\nNei secoli la famiglia continu\u00f2 ad arricchirsi con il commercio e le avventure marittime, allungando un ramo siciliano e espandendo molto quello ligure. Se lo stemma originario era composto da uno scudo troncato d'oro e d'argento con aquila in volo spiegato in nero e rosso, poggiante su tre monti verdi e coronata d'oro, lo stemma pi\u00f9 tardo vedeva lo scudo in oro e azzurro e l'aquila tutta in nero.\nLo stemma dei Federici della Spezia era caratterizzato dal campo completamente azzurro. Possedevano un palazzo e diverse dimore in citt\u00e0 oltre alla villa e alle propriet\u00e0 terriere di Arcola e Marola.\nBiografia.\nGiovent\u00f9 e formazione.\nMarco Antonio Federici, figlio di Stefano e Maria Cipollini, si dimostr\u00f2 sin da molto giovane portato per gli studi, compiuti inizialmente alla Spezia dove impar\u00f2 le lingue classiche. Il padre avrebbe voluto che si recasse all'Universit\u00e0 di Genova, gestita dai Gesuiti, ma il giovane Marco prefer\u00ec Pisa, dove Pietro Leopoldo di Lorena lasciava una maggiore libert\u00e0 all'insegnamento nel tentativo di ridare importanza allo storico Studio. Le opere degli Enciclopedisti, di D'Alembert, Diderot, Voltaire e Rousseau, che nella citt\u00e0 toscana circolavano anche clandestinamente, lasciarono un solco profondo nell'animo del giovane. Laureatosi in giurisprudenza fece ritorno alla Spezia dove condusse vita da \"rentier\" per alcuni anni, dedicandosi alla lettura nella gi\u00e0 fornita biblioteca paterna e arricchendola di diverse opere che faceva appositamente arrivare dalla Francia.\nNel 1779 sposava Maria Fidelina Battini Ponz\u00f2 di Fivizzano appartenente ad un'abbiente famiglia della Lunigiana.\nIl pensiero politico.\nDalla fine degli anni settanta, e per diversi anni, Federici si trov\u00f2 a frequentare Genova con assiduit\u00e0 per una questione di eredit\u00e0 paterna che gli veniva contesa dai fratelli e dallo zio, i quali ebbero buon gioco nel vincere la causa facendo leva sulla sua fama di liberale. Il contatto con la magistratura genovese e con il sistema di potere della Repubblica lo spinsero a parteggiare sempre pi\u00f9 per le idee rivoluzionarie che agitavano la vicina Francia.\nNon abbracci\u00f2, a differenza della maggior parte dei cospiratori e democratici genovesi, le idee democratiche per interessi personali, ma per la sua sincera avversione nei confronti del sistema oligarchico e del clero. Oligarchia che governava la Repubblica con leggi ormai antiquate che assicuravano tutto il potere nelle mani dei Serenissimi Collegi, un organo composto da venti senatori e un capo, il Doge, con carica biennale e da tutti gli ex Dogi con carica a vita. Federici vedeva in questa gestione privatistica, che si traduceva in concessioni di privilegi, soprattutto fiscali, ai pi\u00f9 potenti, la prima causa della debolezza dello Stato. Ma non reclamava, a differenza di molti \"nobili poveri\", il proprio diritto a partecipare ai suddetti privilegi, quanto piuttosto la necessit\u00e0 di una riforma del sistema esattoriale che stabilisse una contribuzione alle spese dello Stato proporzionale ai beni posseduti.\nEra una posizione ovviamente scandalosa che lo aveva fatto entrare nelle mire del conservatore Giacomo Giustiniani, Governatore della Spezia, e del clero cittadino, nonch\u00e9 dei temutissimi Inquisitori di Stato. Inoltre si fece sempre portavoce della tradizionale richiesta di essere elevata al rango di porto franco da parte della citt\u00e0 della Spezia. Questo atteggiamento poteva portare a vedere in lui un fautore di istanze separatiste dallo Stato Genovese, ma al contrario Marco Federici, quando si espresse a favore dell'indipendenza del Golfo della Spezia, lo fece sempre nell'ottica di spezzare le catene che il dominio genovese poneva allo sviluppo commerciale della citt\u00e0 e anzi insistette spesso sulla necessit\u00e0 di fare la rivoluzione con le proprie mani e di affidarsi il meno possibile alle armi francesi per non contrarre alcun obbligo con una potenza estera. Nonostante fosse fedelissimo alla causa francese, sempre si rifer\u00ec alla Francia come ad un \"paese straniero\" dal quale trarre le idee e le forze per portare un rinnovamente generale anche in Italia secondo i dettami democratici.\nDi particolare intensit\u00e0 fu la sua avversione per il clero per il quale spese parole di fuoco in accordo con la sua formazione illuminista. Egli vedeva in esso il contraltare del potere corrotto e oppressivo dell'Aristocrazia, a cui forniva giustificazione morale essendone complice e, cosa ancor pi\u00f9 grave ai suoi occhi, teneva lontano il popolo da quelle istanze di emancipazione che provenivano dalla Francia e che egli faceva sue con tanta speranza.\nI giacobini della Spezia.\nNel corso del 1793 Federici aveva gi\u00e0 stretto rapporti con elementi rivoluzionari d'Oltralpe e con emissari del Governo di Francia in Italia, come dimostra la visita resagli da La Flotte in febbraio durante il suo viaggio di ritorno in Francia per riferire sull'omicidio di Ugo di Basseville. Egli era il punto di riferimento del club giacobino della Spezia, che annoverava tra i suoi animatori altre personalit\u00e0 destinate a ricoprire ruoli di rilievo negli anni a venire, fra i quali Luigi d'Isengard sr, il prete Angelo Montebruni e Sebastiano Biagini. Nella capitale, Marco si teneva in contatto con il farmacista Felice Morando, a capo del movimento democratico borghese, con Ivone Gravier, editore di libri di propaganda democratica, e con il gruppo dei \"patrizi novatori\" capitanati da Gian Carlo Serra.\nIn giugno si insedi\u00f2 a Genova Jacques Tilly in qualit\u00e0 di Ambasciatore di Francia, che nomin\u00f2 nei primi mesi del 1794 Marco Federici \"Commissario della Repubblica Francese\" in La Spezia. L'incarico consisteva nella stesura di frequenti rapporti sui movimenti navali all'interno del Golfo e diversi viaggi nel Ducato di Massa e nel Granducato di Toscana per supportare i cospiratori locali e per riferire sullo stato d'animo delle popolazioni e sulle misure prese da quei Governi contro i sospetti giacobini. Fu proprio questa carica ufficiale a salvarlo dall'arresto quando a Genova venne alla luce la \"cospirazione antioligarchica\" promossa dai \"nobili poveri\". In aprile il moto nella capitale era gi\u00e0 soffocato mentre alla Spezia si preparava una sollevazione per l'estate. In particolare Federici gi\u00e0 a maggio spronava il suo referente francese ad ordinare l'invasione in armi del Golfo, prima che il nuovo Commissario Straordinario alla Spezia Girolamo Serra portasse a termine i previsti lavori di potenziamento delle difese navali.\nOrmai la Repubblica morente cercava di agire d'anticipo sui cospiratori: il 18 luglio 1794 gli Inquisitori di Stato praticavano diverse perquisizioni e arresti ai danni dei giacobini spezzini. Nell'occasione sia l'abitazione cittadina di Federici che la villa di Arcola vennero messe sottosopra e il suo brevetto di Commissario rilasciato dal Governo di Francia sequestrato. Dopo aver messo al corrente Tilly degli avvenimenti e rassicurato dalla sua promessa di protezione, Federici prefer\u00ec riparare a Massa da dove si imbarc\u00f2 per Nizza allora occupata dai francesi.\nIl Vice Console Federici.\nLa fuga si rivel\u00f2 provvidenziale poich\u00e9 nel settembre del 1794 il governo genovese ordin\u00f2 l'arresto dei principali cospiratori spezzini. Il 3 ottobre la moglie lo rassicurava che tutti i suoi compagni erano riusciti a sfuggire alla cattura e che avevano riparato fuori dello Stato. Dagli interrogatori che seguirono, Federici risult\u00f2 avere tentato di spingere il popolo ad armarsi e saccheggiare le case dei ricchi e che aveva accusato il Governo genovese d'affamare il popolo rivierasco per egoismo municipalistico. I giacobini spezzini avevano tentato dunque di fare leva presso il popolo con gli argomenti dell'oppressivit\u00e0 di \"Genova matrigna\" e con una retorica filofrancese.\nA Nizza Marco venne a conoscenza dell'arresto e della messa a morte di Robespierre e conobbe il pisano Filippo Buonarroti, Commissario rivoluzionario della citt\u00e0 di Oneglia. Nelle settimane seguenti si un\u00ec all'Armata francese nella sua discesa in Italia, visitando il Monferrato e buona parte della Riviera di Ponente fino a partecipare alla vittoriosa battaglia di Cairo Montenotte del settembre 1794 contro gli austriaci.\nA novembre fu nominato Vice Console della Repubblica Francese alla Spezia dal Comitato di Salute Pubblica e, ormai sicuro di non poter pi\u00f9 essere arrestato, raggiunse Genova il 30 per ritornare alla Spezia il 1\u00ba dicembre. Nonostante Jacques Tilly fosse stato sostituito dal pi\u00f9 moderato Doroteo Villars nel ruolo di Console, la nomina di Federici era sembrata pi\u00f9 che opportuna. Si scommetteva sulla sua totale fedelt\u00e0 alla causa francese e ci si serviva della sua influenza all'interno di un Golfo che era diventato sempre pi\u00f9 strategico viste le continue battaglie di cui il Mar Ligure era teatro e l'infida neutralit\u00e0 genovese.\nTale fiducia si rivel\u00f2 ben riposta gi\u00e0 nel marzo del 1795 quando, a seguito della Battaglia di Capo Noli, il 18 la flotta inglese-napoletana comandata dall'Ammiraglio William Hotham rimorchi\u00f2 due navi francesi, la \"\u00c7a Ira\" e la \"Censeur\", nel porto della Spezia insieme a 600 marinai francesi. Gli inglesi chiesero al Governatore della Spezia Giacomo Giustiniani di poter sbarcare almeno i 300 feriti e di sistemarli ed egli predispose degli oratori, che Federici defin\u00ec pi\u00f9 \"adatti per cattive cantine che ad ogni altro uso\". Il Vice Console consegn\u00f2 quindi un memoriale alle autorit\u00e0 cittadine per spingerle ad accettare lo sbarco di tutti i marinai, impegnandosi a sistemare a proprie spese quelli che non avessero trovato posto in questi ospizi di fortuna.\nTutti e 600 furono quindi sbarcati e circa la met\u00e0 trov\u00f2 accoglienza in palazzo Federici, non senza che Marco facesse notare il poco \"spirito cristiano\" dimostrato nell'occasione dalle autorit\u00e0 religiose della citt\u00e0. Questo atto di generosit\u00e0 si trasform\u00f2 in tragedia quando, dal grande ammassamento di feriti, scatur\u00ec un'epidemia che si port\u00f2 via la moglie Fidelina, uno dei sette figli e due suoi collaboratori.\nGi\u00e0 nel novembre Marco convolava comunque a seconde nozze con Dorotea d'Isengard, sorella di Luigi, pi\u00f9 che altro per la necessit\u00e0 di avere una persona che accudisse i sei figli rimasti.\nDurante i restanti mesi del 1795 e per una buona met\u00e0 del 1796 il Vice Console Federici fu impegnato nel risolvere le continue controversie che nascevano a causa della guerra di corsa che imperversava sulla Riviera di Levante. Alla Spezia confluivano in continuazione le prede dei corsari francesi, uomini senza scrupoli per cui provava una profonda ripulsione che non manc\u00f2 di fare presente ai suoi corrispondenti. In febbraio dovette intercedere personalmente per salvare la vita ad un gruppo di profughi provenienti da Marsiglia e diretti a Livorno, abbordati all'entrata del Golfo e minacciati di morte, e subire le lamentele del Vice Console di Toscana.\nAlla gi\u00e0 delicata situazione si aggiungevano le difficolt\u00e0 che gli venivano create dalle autorit\u00e0 politiche e religiose spezzine nel mantenere le proprie attivit\u00e0 private. Essere un collaboratore di Federici era diventato pericoloso: un suo servitore venne quasi linciato per strada perch\u00e9 portava al petto la coccarda tricolore e non si trovavano contadini disposti a lavorare nelle sue terre per la minaccia di scomunica che pendeva sulla testa di chiunque si fosse messo al servizio del conte giacobino.\nLa parentesi livornese.\nDal 1793 la situazione nel vicino Granducato di Toscana era quantomai caotica. In quell'anno l'Inghilterra aveva obbligato Ferdinando III di Lorena a dichiarare guerra alla Francia. Nel 1795 era stato firmato un trattato di pace con Parigi, ma la neutralit\u00e0 non poteva durare. Nel marzo del 1796 il Direttorio aveva messo a capo dell'Armata d'Italia Napoleone Bonaparte, un ambizioso ufficiale che si era distinto nella repressione del tentativo insurrezionale filomonarchico dell'anno precedente.\nIl 27 giugno di quell'anno le truppe francesi invadevano Livorno e Marco Federici veniva inviato nella citt\u00e0 toscana ai primi di luglio come Commissario della Repubblica. Si sparse presso i compagni giacobini la voce che egli era diventato Governatore di quella citt\u00e0, ma in verit\u00e0 gli era stato assegnato il delicato compito di gestire i magazzini e le merci predate agli inglesi. \nIl cognato Giovanni Isengard, che nel frattempo lo sostituiva come Vice Console, gli suggeriva di approfittare della sua posizione per fare buoni affari, per rimediare alla poca attenzione che aveva avuto per le sue terre negli ultimi anni e alle ristrettezze in cui cominciava a vivere la sua famiglia di conseguenza. Marco addirittura spesso ometteva per patriottismo di farsi pagare i diritti consolari, tanto che il suo superiore Pierre Lach\u00e8ze doveva esortarlo a riscuotere quanto gli era dovuto.\nNei sei mesi trascorsi a Livorno, oltre ad un buon compenso, Federici guadagn\u00f2 anche la stima di Belleville, che diventer\u00e0 successivamente \"charg\u00e9 d'affaires\" a Genova, e di Cristoforo Saliceti, vero braccio destro di Bonaparte in Italia, che ebbe modo di tesserne le lodi per la condotta e lo zelo. Alla fine della sua esperienza toscana Federici era diventato una figura di \"prestigio presso i patrioti della Liguria, della Lunigiana, di Massa e di Lucca, che a lui si rivolgevano per ottenere consiglio ed appoggio\".\nLa caduta della Repubblica di Genova.\nNel dicembre 1796 Federici torn\u00f2 a prendere il proprio incarico alla Spezia. Le continue vittorie di Napoleone facevano lievitare le sue aspettative, sono frequenti in questo periodo le missive a Saliceti per suggerire un colpo di mano anche nel Golfo della Spezia. Il 1797 iniziava con la nascita della Repubblica Cispadana e per un patriota come Marco sembrava giungere il momento della rinascita della Nazione.\nA seguito dello scoppio della cosiddetta Rivoluzione di Genova (22 maggio), con a capo il borghese Felice Morando, anche alla Spezia seguirono momenti di confusione con i contadini che si rifiutavano di pagare il dazio sul grano. Il moto rivoluzionario fu annientato dalla risposta del popolo genovese che insorse a sua volta in difesa dell'oligarchia, ma la Repubblica di Genova stava ormai esalando i suoi ultimi respiri. L'uccisione di diversi cittadini francesi diede il pretesto a Napoleone per intervenire direttamente attraverso il fedele Ambasciatore Faipoult con un ultimatum che non poteva essere rifiutato. La Convenzione di Mombello, scritta da Bonaparte il 5 giugno e approvata a Genova il 9, poneva fine ai trecento anni di indipendenza di Genova e del suo stato.\nLa nascita della Repubblica Ligure.\nIl 14 giugno nasceva cos\u00ec ufficialmente la Repubblica Ligure con un Governo Provvisorio, composto da 23 elementi, di cui Marco Antonio Federici divenne Vice Presidente lasciando la sua carica di Vice Console. Questo nuovo organo era formato inoltre da 11 nobili e da 11 borghesi, tutti appartenenti alla fazione moderata del movimento rivoluzionario. Presidente era Giacomo Brignole, l'ultimo Doge, a indicare la sostanziale continuit\u00e0 della nuova Repubblica con la vecchia. Federici era sicuramente il pi\u00f9 estremista tra i \"provvisori\" e infatti la sua nomina venne fortemente contrastata e ci volle la ferma presa di posizione di Faipoult per farla accettare. A Genova si temeva che lo spezzino mirasse a staccare la propria citt\u00e0 e forse tutta la Riviera di Levante dal resto della Liguria per annetterla alla nascente (29 giugno) Repubblica Cisalpina. Come gi\u00e0 detto questa convinzione era sbagliata: i giacobini spezzini credevano semmai alla fusione di tutte le nuove repubbliche in un'unica \"Italia rigenerata\", in un'ottica patriottica gi\u00e0 nazionale.\nNel pomeriggio del 14 giugno i genovesi, che pure solo qualche giorno prima avevano preso le armi per difendere la vecchia oligarchia, scesero in piazza per una grande festa spontanea che degener\u00f2 in violenza distruttrice rivolta verso tutto ci\u00f2 potesse ricordare l'antico regime. Una dei primi simboli ad essere cancellato dalla folla fu il Libro D'Oro, il registro della nobilt\u00e0 cittadina, gettato nel fuoco in piazza dell'Acquaverde. Ad assistere alla scena intonando inni rivoluzionari e discorsi patriottici erano solo due rappresentanti del Governo Provvisorio: l'avvocato sarzanese Giuseppe Bertuccioni e Marco Federici.\nLa missione nel Levante.\nIl primo incarico del Vice Presidente Federici fu di insediare i \"missionari nazionali\" (25 luglio), vale a dire quei preti che avrebbero dovuto andare a predicare nelle campagne \"la felice coincidenza tra democrazia e cattolicesimo\".\nIl primo focolaio di aperta ribellione alla nuova forma di governo si accese proprio nell'estremo levante, in quella Sarzana di forte stampo aristocratico e di tradizione clericale in cui era vescovo il tenace Monsignor Vincenzo Maggioli. L'arrivo dei missionari in quella citt\u00e0 era previsto per il 28 agosto e, gi\u00e0 nei giorni precedenti, emissari della reazione percorrevano le campagne della Val di Magra invitando i contadini a prendere le armi contro i propagandisti dell'eresia democratica. Monsignor Maggioli rifiut\u00f2 inoltre di trovare alloggio ai sacerdoti della democrazia adducendo la scusa che essi \"predicavano il luteranesimo e non volevano dipendere da lui nel fare le missioni nella diocesi\". \nIl 29 agosto, giorno previsto per la prima predica patriottica, mentre una grande folla affollava la Cattedrale di Santa Maria Assunta, una banda di armati entr\u00f2 in citt\u00e0 e mise in fuga i sacerdoti che lasciarono Sarzana il giorno stesso.\nLa controrivoluzione di Sarzana.\nIl 24 agosto Marco Federici era intanto diventato \"Commissario per la Riviera di Levante\", inviato a mantenere l'ordine mentre a Genova ci si preparava a stilare la Costituzione. Quando si insedi\u00f2 alla Spezia, la Controrivoluzione sanfedista stava gi\u00e0 divampando nella Val di Magra e si preparava nel Tigullio. Lui per prima cosa form\u00f2 una Guardia Nazionale, ordin\u00f2 la convocazione di tutti i sacerdoti del Distretto, proprio mentre i missionari fuggivano da Sarzana (29 agosto), e mand\u00f2 due suoi luogotenenti con qualche soldato a Chiavari.\nPochi giorni dopo entr\u00f2 a Sarzana scortato da un drappello di soldati, pose in stato di difesa la Fortezza di Sarzanello e avvi\u00f2 un'inchiesta sui fatti del 29 ordinando parecchi arresti e interrogatori. La responsabilit\u00e0 diretta del vescovo apparve subito chiara, ma il Vicario si difendeva \"[...] chiamando Dio a Testimonio della sua innocenza [...]\". Mentre negava ogni responsabilit\u00e0, Mosignor Maggioli tent\u00f2 di far stampare a Massa o a Lucca il testo di un'omelia contro la Rivoluzione e la Costituzione.\nPer tutta risposta Federici ne ordin\u00f2 l'arresto, il sequestro dei beni e fece abbattere i due baldacchini del Duomo da dove teneva le prediche. L'ecclesiastico dovette rifugiarsi a Carrara, fu processato in contumacia e condannato a morte tramite fucilazione. La sentenza non venne mai messa in atto, ma Maggioli non pot\u00e9 pi\u00f9 tornare a Sarzana finch\u00e9 nel 1804 non rinunci\u00f2 alla Diocesi e venne mandato a Savona.\nIl Levante pacificato.\nLa sommossa sarzanese era stata soffocata sul nascere, tanto che nei giorni pi\u00f9 duri della rivolta del Levante (4 - 5 settembre) nella citt\u00e0 non si registrarono che sporadici episodi di rivolta. Ora l'attenzione del Commissario si spostava sulla riviera e sull'entroterra. \nUno dei capi reazionari da affrontare era Andrea Doria, detto Rodomonte, che si era stabilito con un manipolo di banditi a Ceparana, presso l'ex Governatore della Spezia Giacomo Giustiniani, minacciando di marciare sul capoluogo del Levante. Con una lettera del 5 settembre Federici lo intim\u00f2 a non muoversi e a ritornare a Genova, all'interno delle cui mura avrebbe dovuto risiedere per legge in quanto ex nobile. Il 7 settembre gli insorti con a capo Rodomonte tentarono una marcia sulla Spezia, ma vennero dispersi dal Commissario alla testa di quattrocento uomini.\nSuccessivamente tocc\u00f2 a Riomaggiore e a Biassa, dove il popolo aveva abbattuto gli \"alberi della libert\u00e0\", e a Borghetto di Vara dove fu arrestato il capo della rivolta Francesco Ivani detto il Papino.\nNei giorni seguenti l'ordine veniva ristabilito a Beverino, Ricc\u00f2 del Golfo, Sesta Godano e infine a Levanto.\nLa grande delusione.\nIl Trattato di Campoformio del 17 ottobre 1797 tra Bonaparte e gli Asburgo fu un duro colpo per tutti i giacobini d'Italia e soprattutto per chi, come Federici, credeva di vedere nella politica e negli ideali francesi una forza liberatrice per l'Italia. Il moto sanfedista, che aveva appena affrontato e sconfitto nella sua terra natale, aveva anzi rafforzato in lui le idee radicali ed unitarie, quando da Parigi l'amico Mario Mariani lo avvert\u00ec dell'intenzione del generale Bonaparte di annettere la Repubblica Ligure alla Cisalpina.\nLa delusione di tutte le speranze di un rinnovamento virtuoso della penisola fu acuito dalle elezioni per il Corpo Legislativo in Liguria che videro una netta sconfitta per il movimento giacobino. Lo stesso Federici, che pure si era meritato le lodi dei colleghi moderati per la sua condotta come Commissario della Riviera di Levante, non riusc\u00ec a farsi eleggere nella circoscrizione della Spezia. Egli si rinchiuse nel suo palazzo cittadino e rimase sordo alle richieste dei compagni che lo invitavano a raggiungerli a Genova.\nIl Ministero di Guerra e Marina.\nNeanche la nomina a Ministro di Guerra e Marina del febbraio 1798 riusc\u00ec a riaccendere in lui la passione per l'impegno politico: se accett\u00f2 infine quell'incarico fu solo per le reiterate insistenze dell'amico Faipoult. Era in verit\u00e0 un ruolo che gli risultava piuttosto vuoto e odioso in uno Stato la cui politica estera era decisa direttamente a Parigi. Tanto pi\u00f9 che la sua nomina era stata decisa come baluardo alle mire espansionistiche lombarde sul Golfo della Spezia, piuttosto che per volont\u00e0 della sua fazione ormai incapace di esercitare un reale peso politico nei destini della Repubblica.\nSi trasfer\u00ec quindi con la famiglia a Genova. Del periodo da Ministro rimangono tante richieste di favori che pervenivano alla sua scrivania e non molto pi\u00f9. Nel gennaio 1799 riusc\u00ec finalmente a far accettare le proprie dimissioni e si ritir\u00f2 nell'amata Villa della Croce di Arcola da dove venne a sapere dell'assassinio del compagno giacobino e conterraneo Sebastiano Biagini, pugnalato a morte da un avversario politico il 26 febbraio.\nLa vendetta sanfedista.\nLa pace nel ritiro di campagna pot\u00e9 durare ben poco con l'esercito austro-russo che avanzava verso gli Appennini. Nel maggio del 1799 soldati francesi si erano acquartierati nella sua villa e Federici e famiglia preferirono tornare a Genova. Il 5 luglio il generale Miollis pose il suo quartier generale alla Spezia dove era in atto un generale sbandamento con molti cittadini, noti per le simpatie democratiche, che fuggivano dalla citt\u00e0 cos\u00ec come i membri dell'amministrazione.\nLa situazione precipit\u00f2 in poche settimane: il 31 luglio Sarzana si arrese senza combattere e la popolazione sub\u00ec atroci violenze. I soldati francesi alla Spezia decisero il 2 agosto di abbandonare la citt\u00e0 e chiusersi nel Forte di Santa Maria e contrassero un debito di ottomila lire con tre ricche famiglie locali per poter acquistare i viveri per la guarnigione. Tremila furono versati dal Marchese Grimaldo Oldoini, altrettanti da Camilla Rapallini e duemila dai Federici.\nIl giorno stesso i dragoni austriaci entravano in citt\u00e0 e abbattevano l'albero della libert\u00e0, seguiti la sera dalle bande irregolari di sanfedisti capitanate da quell'Andrea Doria che Marco Federici aveva sconfitto due anni prima. Ne segu\u00ec una notte di terrore per gli abitanti, con i reazionari che si diedero al saccheggio pi\u00f9 sfrenato partendo dalle case dei giacobini Isengard, Torretti, Montebruni e Torre.\nPalazzo Federici fu ovviamente uno dei primi ad essere visitato e stesso destino tocc\u00f2 alla Villa della Croce. A capo dei saccheggiatori cinque preti, quattro dei quali venuti da Sarzana a vendicare Monsignor Maggioli. Nello scempio bruciarono gli antichi arazzi, fu svuotata la cantina e soprattutto and\u00f2 persa per sempre l'amata biblioteca. Federici aveva salvato la vita sua e dei suoi familiari, ma non pot\u00e9 salvare i suoi averi dalla vendetta reazionaria. Questo avvenimento, insieme alla sua insofferenza nei confronti della vanit\u00e0 aristocratica, spiega il motivo per cui non esistono ritratti conosciuti dell'uomo.\nRiusc\u00ec successivamente a lasciare Genova e a riparare in Francia al tempo dell'Assedio del marzo 1800 per fare ritorno dopo la Battaglia di Marengo (14 giugno) nei suoi luoghi natali. Ormai la Repubblica Ligure era uno stato fantoccio nelle mani della Francia, ma Federici non dovette temere dalle epurazioni degli estremisti di quegli anni per le amicizie che si era creato e perch\u00e9 si era ormai ritirato dalla scena pubblica.\nIl processo.\nRientrato ad Arcola, Federici intraprese una lunga battaglia legale, resa difficile dalle molte inimicizie che si era creato ai tempi del Commissariato del Levante, per ottenere il risarcimento degli ingenti danni patrimoniali subiti nel 1799-1800. Questi erano stimati superiori alle centomila lire e i querelati erano cinquantadue; il processo rappresent\u00f2 un fatto di cronaca molto chiacchierato alla Spezia e nel circondario. \n&lt;br&gt;Il 26 febbraio del 1802 il Tribunale di \"Arrondissement\" della Spezia condann\u00f2 i saccheggiatori, ma poco dopo il Tribunale di Cassazione della Repubblica annull\u00f2 la sentenza. Per ottenere giustizia Federici dovette fare leva sulle sue amicizie, in particolare sulla stima che gli portava Cristoforo Saliceti, che nel frattempo era diventato il \"deus ex machina\" del nuovo Stato. Il francese stabil\u00ec inoltre un indennizzo di duemila fiorentine per l'accoglienza data ai marinai feriti nel 1795, denaro che Federici prefer\u00ec rifiutare.\nGli ultimi anni.\nNel giugno 1805, subito dopo l'annessione della Liguria all'Impero Francese, Marco Federici fu insignito della Legion d'Onore con il grado di Ufficiale. Non ebbe pi\u00f9 cariche importanti, a parte quelle onorifiche di Presidente del Circondario della Spezia, nel 1805 e nel 1807, Consigliere Municipale della stessa citt\u00e0 nel 1809 e Membro del Collegio elettorale del Dipartimento degli Appennini nel 1812.\nRiusc\u00ec a ricostruire le sue ricchezze e rimase sempre una persona molto rispettata, invitato alle cerimonie pubbliche e obiettivo di richieste di intercessioni e favori.\nMor\u00ec nella Villa della Croce di Arcola a 78 anni, l'11 gennaio 1824."}
{"id": "2705671", "revid": "110157", "url": "https://it.wikipedia.org/wiki?curid=2705671", "title": "Bol\u00edvar (Valle del Cauca)", "text": "Bol\u00edvar \u00e8 un comune della Colombia facente parte del dipartimento di Valle del Cauca.\nL'abitato venne fondato nel 1567 come \"Santa Ana del Pescador\", mentre l'istituzione del comune \u00e8 dell'8 gennaio 1884."}
{"id": "2705681", "revid": "110157", "url": "https://it.wikipedia.org/wiki?curid=2705681", "title": "Guadalajara de Buga", "text": "Guadalajara de Buga, spesso semplicemente Buga, \u00e8 un comune della Colombia del dipartimento di Valle del Cauca. \nL'abitato venne fondato da Giraldo Gil de Estupi\u00f1\u00e1n nel 1573."}
{"id": "2705683", "revid": "6923", "url": "https://it.wikipedia.org/wiki?curid=2705683", "title": "Auran", "text": "La Auran \u00e8 una ditta australiana con sede a Brisbane, produttrice di alcuni simulatori per PC, tra cui il famoso simulatore ferroviario \"Trainz\". \u00c8 stata creata nel 1995 da Greg Lane e Graham Edelsten.\nIl primo videogioco con sigla Auran \u00e8 arrivato sul mercato nel 1997, intitolato \"."}
{"id": "2705685", "revid": "729019", "url": "https://it.wikipedia.org/wiki?curid=2705685", "title": "Scaled Composites", "text": "Scaled Composites (spesso abbreviata Scaled), precedentemente Rutan Aircraft Factory, \u00e8 un'azienda aerospaziale statunitense, attualmente posseduta dalla Northrop Grumman ma gestita dal suo originale fondatore Burt Rutan, con sede presso il Mojave Air and Space Port, Mojave, California."}
{"id": "2705686", "revid": "110157", "url": "https://it.wikipedia.org/wiki?curid=2705686", "title": "Autopolis", "text": "Autopolis \u00e8 un circuito motoristico situato nei pressi di Kamitsue, villaggio della Prefettura di \u014cita in Giappone. Aperto nel 1990, ha ospitato diversi tipi di manifestazioni motoristiche di rilevanza anche internazionale. Sebbene la struttura sia moderna non ha mai ospitato la Formula 1 e, a causa dei diversi problemi finanziari dei suoi proprietari, \u00e8 passato spesso di mano.\nStoria.\nIl circuito, localizzato dentro il Parco Nazionale di Aso Kujiyu, \u00e8 stato costruito con una spesa di 500 milioni di dollari dal finanziere Tomonori Tsurumaki che lo annunci\u00f2 nel 1989, nel corso di un'asta tentuta a Parigi, nella quale aveva acquistato un dipinto di Pablo Picasso, \"Les Noces de Pierrette\" per 51,3 milioni di dollari. Dopo l'acquist\u00f2 annunci\u00f2 che il dipinto avrebbe abbellito le strutture di un autodromo in costruzione in Giappone.\nIl disegno del circuito fu di Yoshitoshi Sakurai, uno dei principali progettisti della Honda durante l'esperienza della casa nipponica in F1 degli anni sessanta.\nTsurumaki ordin\u00f2 trenta vetture Buick, del modello \"Sabre Cars\", per una gara da tenere il giorno dell'inaugurazione, nel novembre 1990, facendovi correre dei piloti impegnati nel campionato nordamericano CART, quali Stan Fox, Johnny Rutherford, Dick Simon, Gary e Tony Bettenhausen, affiancati da piloti nipponici. Tsurumaki pianific\u00f2 anche un campionato che avrebbe dovuto utilizzare queste vetture, chiamato FC-45 \"Formula Crane\". Alcune gare si tennero nel 1991 ma con uno scarso numero di partecipanti.\nL'unica manifestazione di carattere internazionale che si \u00e8 tenuta sul circuito \u00e8 la gara finale del Campionato Mondiale Sportprototipi del 1991, la 430km of Autopolis, che fu vinta da Michael Schumacher e Karl Wendlinger con una Mercedes-Benz C291 del team Sauber.\nI promotori del circuito, nel tentativo di portare la F1 ad Autopolis, sponsorizzarono il team Benetton nel 1990 e 1991. Gli utenti del circuito per\u00f2 lo hanno sempre criticato per l'eccessiva distanza da centri abitati e hotel.\nLa societ\u00e0 di Tsurumaki, la Nippon Tri-Trust, ebbe un dissesto finanziario e fall\u00ec nel 1993 Il circuito, cos\u00ec come gli altri beni, venne cos\u00ec gestito dalla Hazama, societ\u00e0 che aveva costruito il circuito.\nNel 1995 la societ\u00e0 mise in vendita la struttura, che comprendeva tre hotel, piscine e una pista da sci artificiale, al 10% del valore di costruzione.\nAutopolis \u00e8 stata cos\u00ec acquistata dalla Kawasaki nel 2005."}
{"id": "2705695", "revid": "290948", "url": "https://it.wikipedia.org/wiki?curid=2705695", "title": "Pendolo chimico", "text": ""}
{"id": "2705703", "revid": "1745361", "url": "https://it.wikipedia.org/wiki?curid=2705703", "title": "Labrando", "text": "Labrando (greco \u0394\u03b1\u03ba\u03b5\u03b4\u03b1\u03af\u03bc\u03c9\u03bd) \u00e8 uno dei Cureti. Accompagnato dai suoi amici Panamoro e Palasso, giunse in Caria e qui trascorse la prima notte in riva al fiume che si chiam\u00f2, per questo, Eudono (dal verbo \u03b5\u1f55\u03b4\u03b5\u03b9\u03bd, che significa letteralmente \"dormire\")."}
{"id": "2705707", "revid": "30232", "url": "https://it.wikipedia.org/wiki?curid=2705707", "title": "Guerra con la polvere da sparo", "text": ""}
{"id": "2705709", "revid": "110157", "url": "https://it.wikipedia.org/wiki?curid=2705709", "title": "European Indoor Championships", "text": "L'European Indoor Championships conosciuto anche come Berlin Open \u00e8 stato un torneo di tennis che si giocava a Berlino in Germania. \nL'evento ha fatto parte dell'ATP Tour nel 1990 e nel 1991. \nLa superficie utilizzata era il sintetico indoor."}
{"id": "2705716", "revid": "338064", "url": "https://it.wikipedia.org/wiki?curid=2705716", "title": "Contoterzismo", "text": ""}
{"id": "2705726", "revid": "287204", "url": "https://it.wikipedia.org/wiki?curid=2705726", "title": "Dalavaipatti", "text": " \nDalavaipatti (o Dalavaypattanam, Dalavoipatnam) \u00e8 una suddivisione dell'India, classificata come \"census town\", di 6.256 abitanti, situata nel distretto di Salem, nello stato federato del Tamil Nadu. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 10\u00b0 40' 0 N e 77\u00b0 28' 60 E e ha un'altitudine di 258 .\nSociet\u00e0.\nEvoluzione demografica.\nAl censimento del 2001 la popolazione di Dalavaipatti assommava a 6.256 persone, delle quali 3.264 maschi e 2.992 femmine. I bambini di et\u00e0 inferiore o uguale ai sei anni assommavano a 800, dei quali 433 maschi e 367 femmine. Infine, coloro che erano in grado di saper almeno leggere e scrivere erano 3.407, dei quali 2.069 maschi e 1.338 femmine."}
{"id": "2705727", "revid": "287204", "url": "https://it.wikipedia.org/wiki?curid=2705727", "title": "Denkanikottai", "text": " \nDenkanikottai (o Denkanikotta, Denkanikoitah) \u00e8 una suddivisione dell'India, classificata come \"town panchayat\", di 19.331 abitanti, situata nel distretto di Krishnagiri, nello stato federato del Tamil Nadu. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 12\u00b0 31' 60 N e 77\u00b0 47' 60 E e ha un'altitudine di 871 .\nSociet\u00e0.\nEvoluzione demografica.\nAl censimento del 2001 la popolazione di Denkanikottai assommava a 19.331 persone, delle quali 9.959 maschi e 9.372 femmine. I bambini di et\u00e0 inferiore o uguale ai sei anni assommavano a 2.709, dei quali 1.360 maschi e 1.349 femmine. Infine, coloro che erano in grado di saper almeno leggere e scrivere erano 12.245, dei quali 6.928 maschi e 5.317 femmine."}
{"id": "2705729", "revid": "1573940", "url": "https://it.wikipedia.org/wiki?curid=2705729", "title": "Spica (singolo)", "text": " \u00e8 il ventiquattresimo singolo della rock band visual kei giapponese Plastic Tree. \u00c8 stato pubblicato il 24 gennaio 2007 dall'etichetta major Universal Music.\nIl nome della canzone \u00e8 quello della stella \u03b1 Virginis, cio\u00e8 la pi\u00f9 luminosa della costellazione della Vergine.\nTracce.\nDopo il titolo \u00e8 indicata fra parentesi \"()\" la grafia originale del titolo."}
{"id": "2705730", "revid": "287204", "url": "https://it.wikipedia.org/wiki?curid=2705730", "title": "Desur", "text": " \nDesur \u00e8 una suddivisione dell'India, classificata come \"town panchayat\", di 5.156 abitanti, situata nel distretto di Tiruvannamalai, nello stato federato del Tamil Nadu. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 12\u00b0 25' 60 N e 79\u00b0 28' 60 E e ha un'altitudine di 113 .\nSociet\u00e0.\nEvoluzione demografica.\nAl censimento del 2001 la popolazione di Desur assommava a 5.156 persone, delle quali 2.574 maschi e 2.582 femmine. I bambini di et\u00e0 inferiore o uguale ai sei anni assommavano a 495, dei quali 261 maschi e 234 femmine. Infine, coloro che erano in grado di saper almeno leggere e scrivere erano 3.592, dei quali 2.032 maschi e 1.560 femmine."}
{"id": "2705733", "revid": "287204", "url": "https://it.wikipedia.org/wiki?curid=2705733", "title": "Devadanapatti", "text": " \nDevadanapatti (o Devadanappatti) \u00e8 una suddivisione dell'India, classificata come \"town panchayat\", di 13.772 abitanti, situata nel distretto di Theni, nello stato federato del Tamil Nadu. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 10\u00b0 9' 0 N e 77\u00b0 39' 0 E e ha un'altitudine di 273 .\nSociet\u00e0.\nEvoluzione demografica.\nAl censimento del 2001 la popolazione di Devadanapatti assommava a 13.772 persone, delle quali 6.869 maschi e 6.903 femmine. I bambini di et\u00e0 inferiore o uguale ai sei anni assommavano a 1.644, dei quali 879 maschi e 765 femmine. Infine, coloro che erano in grado di saper almeno leggere e scrivere erano 8.326, dei quali 4.711 maschi e 3.615 femmine."}
{"id": "2705734", "revid": "287204", "url": "https://it.wikipedia.org/wiki?curid=2705734", "title": "Guaruj\u00e1 Open", "text": "Il Guaruj\u00e1 Open \u00e8 stato un torneo maschile di tennis giocato a Guaruj\u00e1 in Brasile.\nIl torneo si \u00e8 giocato sul sintetico nell'edizione inaugurale del 1981 per poi essere giocato sulla terra battuta dal 1982 al 1992.\nil torneo non \u00e8 stato giocato dal 1984 a 1986.\nNell'edizione del 1982 il torneo \u00e8 stato retrocesso nella categoria ATP Challenger Series.Nel 1992 oltre al torneo della categoria\nATP World Series ne \u00e8 stato disputato un altro della categoria Challenger.\nNel 1991 sono stati disputati 2 tornei uno a febbraio e un altro a novembre.\nAlbo d'oro.\nDoppio.\nSecondo torneo giocato nel 1991."}
{"id": "2705736", "revid": "767487", "url": "https://it.wikipedia.org/wiki?curid=2705736", "title": "Moritz Eggert", "text": "Biografia.\nMoritz Eggert ha iniziato i suoi studi in pianoforte e composizione nel 1975 al \"Dr. Hoch's Konservatorium\" di Francoforte (con Wolfgang Wagenhaeuser e Claus K\u00fchnl), presso la \"Musikhochschule\", sempre di Francoforte (con Leonard Hokanson) e al \"Hochschule f\u00fcr Musik und Theater M\u00fcnchen\" (con Wilhelm Killmayer). Successivamente continu\u00f2 i suoi studi in pianoforte con Raymund Havenith e Dieter Lallinger, e i suoi studi di composizione con Hans-J\u00fcrgen von Bose a Monaco di Baviera. Nel 1992 ha trascorso un anno a Londra come uno studente \"post-graduate\" (gi\u00e0 laureato) in composizione con Robert Saxton alla \"Guildhall School of Music and Drama\". Eggert ha coperto tutti i generi nel suo lavoro; la sua produzione comprende 7 opere cos\u00ec come altrettanti balletti e opere per il teatro musicale, spesso con elementi di \"performance\" insoliti. Nel 1997 una TV tedesca ha prodotto un caratteristico-ritratto lungometraggio sulla sua musica. Come pianista collabora regolarmente con molti artisti: come solista in orchestra, nel 1997 ha presentato le opere complete per pianoforte solo di Hans Werner Henze per la prima volta in un concerto; come esecutore di musica da camera in varie formazioni e come accompagnatore di Lied. Nel 1989 \u00e8 stato premiato al Concorso Internazionale \"Gaudeamus per esecutori di musica contemporanea\". Come compositore Eggert \u00e8 stato premiato con vari premi: il premio di composizione del Osterfestspiele Salzburger, il Premio Ernst von Siemens per giovani compositori (1997), e il Premio Zemlinsky. Nel 2003 divenne membro del \"Bayerische Akademie der Kuenste Schoenen\". Il suo concerto per pianoforte solo, \"Haemmerklavier\", \u00e8 tra le sue opere pi\u00f9 conosciute ed \u00e8 stata eseguita in tutto il mondo. \u00c8 maggiormente conosciuto dai media per aver organizzato la cerimonia di apertura per il FIFA World Cup del 2006 (insieme con il regista Christian Stueckl e lo scenografo Marlene Pohley). Sta attualmente lavorando a una nuova opera per il Beethovenfest e il Teatro dell'Opera di Bonn ( \"Freax\", insieme al librettista Hannah Duebgen). Il suo \"Orale Pole Mazy Brats\", (un collage di tutte le 22 opere di Mozart per 4 cantanti, speaker e orchestra, per il concerto di apertura del Festival di Salisburgo 2006) \u00e8 stato recentemente trasmesso in diretta TV in tutta l'Europa."}
{"id": "2705741", "revid": "287204", "url": "https://it.wikipedia.org/wiki?curid=2705741", "title": "Devakottai", "text": " \nDevakottai \u00e8 una suddivisione dell'India, classificata come \"municipality\", di 40.846 abitanti, situata nel distretto di Sivaganga, nello stato federato del Tamil Nadu. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 9\u00b0 56' 60 N e 78\u00b0 49' 0 E e ha un'altitudine di 51 .\nSociet\u00e0.\nEvoluzione demografica.\nAl censimento del 2001 la popolazione di Devakottai assommava a 40.846 persone, delle quali 20.110 maschi e 20.736 femmine. I bambini di et\u00e0 inferiore o uguale ai sei anni assommavano a 4.089, dei quali 2.081 maschi e 2.008 femmine. Infine, coloro che erano in grado di saper almeno leggere e scrivere erano 32.584, dei quali 17.098 maschi e 15.486 femmine."}
{"id": "2705745", "revid": "6923", "url": "https://it.wikipedia.org/wiki?curid=2705745", "title": "Snow Cruiser", "text": "L'Antarctic Snow Cruiser \u00e8 un veicolo progettato dallo scienziato statunitense Thomas Poulter, dal 1937 al 1939, per l'esplorazione e il trasporto in Antartide (fu conosciuto anche come \"Pinguino 1\", \"il pinguino\" o \"tartaruga\").\nIl 29 aprile 1939, Poulter e la Fondazione di ricerca dell'Istituto Armour of Technology mostr\u00f2 i progetti ai funzionari di Washington DC, lo stato avrebbe finanziato la costruzione con la supervisione della fondazione, in cambio del prestito del mezzo al Programma Antartico degli Stati Uniti d'America. Per rendere il mezzo il pi\u00f9 leggero possibile si adott\u00f2 una costruzione di tipo aeronautico, ovvero, su di una cellula centinata in tubi di acciaio venne posato un rivestimento metallico lavorante e fissato sulla cellula stessa con rivetti. L'idea, senz'altro innovativa, non ebbe per\u00f2 un effetto determinante sul peso complessivo della macchina che raggiungeva le 25 tonnellate. Con l'arredamento interno i motori e le enormi ruote si arriv\u00f2 a ben 34 tonnellate.\nIl 24 ottobre 1939, il veicolo venne messo in moto (completato) per la prima volta presso l'Azienda Pullman, a Gary in Indiana (vicino a Chicago) e inizi\u00f2 il tragitto di 1.640\u00a0km per la Boston Army Wharf.\nArrivato a Boston, part\u00ec per l'Antartide, il 15 novembre 1939 a bordo della nave \"Stella Polare\".\nLo Snow Cruiser arriv\u00f2 alla Baia delle Balene, Little America, Antartide ai primi del gennaio 1940. Fu necessario costruire una rampa di legno per scaricare il veicolo dalla nave ma una delle ruote ruppe la rampa. L'equipaggio applaud\u00ec quando Poulter disincagli\u00f2 il veicolo caduto dalla rampa, ma gli applausi cessarono vedendo il veicolo non muoversi attraverso la neve e il ghiaccio. Gli pneumatici erano stati originariamente progettati per un veicolo da palude, ma avevano poca superficie d'appoggio sulla neve, sprofondando quasi 1 metro in essa.\nL'equipaggio prov\u00f2 a montare sull'asse anteriore i due pneumatici di ricambio, affiancati a quelli gi\u00e0 esistenti sul veicolo, e le catene da neve sulle ruote posteriori, ma l'adattamento non fu in grado di supplire alla mancanza di trazione. L'equipaggio scopr\u00ec in seguito che gli pneumatici avevano una maggiore trazione in retromarcia.\nIl 24 gennaio 1940, Poulter torn\u00f2 negli Stati Uniti, lasciando F. Alton Wade a capo di un equipaggio parziale.\nGli scienziati condussero esperimenti sismologici, misurazioni dei raggi cosmici e la carota di ghiaccio di campionamento vivendo all'interno del Polar Snow Cruiser.\nIl finanziamento per il progetto fu interrotto a causa della seconda guerra mondiale e il Polar Snow Cuiser fu abbandonato in Antartide.\nFu ritrovato una prima volta sotto uno spesso strato di neve nel 1958, ma in seguito se ne persero le tracce.\nCaratteristiche tecniche:\nLo Snow Cuiser in letteratura.\nLo Snow Cruiser compare nei romanzi Atlantide di Clive Cussler, ed Estinzione di James Rollins."}
{"id": "2705746", "revid": "287204", "url": "https://it.wikipedia.org/wiki?curid=2705746", "title": "Devanangurichi", "text": " \nDevanangurichi (o Devanankurichi) \u00e8 una suddivisione dell'India, classificata come \"census town\", di 6.817 abitanti, situata nel distretto di Namakkal, nello stato federato del Tamil Nadu. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 11\u00b0 23' 48 N e 77\u00b0 51' 26 E.\nSociet\u00e0.\nEvoluzione demografica.\nAl censimento del 2001 la popolazione di Devanangurichi assommava a 6.817 persone, delle quali 3.478 maschi e 3.339 femmine. I bambini di et\u00e0 inferiore o uguale ai sei anni assommavano a 745, dei quali 383 maschi e 362 femmine. Infine, coloro che erano in grado di saper almeno leggere e scrivere erano 4.176, dei quali 2.463 maschi e 1.713 femmine. "}
{"id": "2705747", "revid": "120514492", "url": "https://it.wikipedia.org/wiki?curid=2705747", "title": "Danilo Gabriel de Andrade", "text": "Trequartista, da calciatore ha vestito le maglie di Goi\u00e1s, San Paolo, Corinthians e Vila Nova in Brasile e dei Kashima Antlers in Giappone. Ha vinto due volte la Coppa del mondo per club FIFA e la Coppa Libertadores, quattro volte il campionato brasiliano e tre quello giapponese.\nDal 2011 \u00e8 tecnico del Corinthians Under-23."}
{"id": "2705748", "revid": "287204", "url": "https://it.wikipedia.org/wiki?curid=2705748", "title": "Devarshola", "text": " \nDevarshola \u00e8 una suddivisione dell'India, classificata come \"town panchayat\", di 23.085 abitanti, situata nel distretto dei Nilgiri, nello stato federato del Tamil Nadu. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 11\u00b0 32' 50 N e 76\u00b0 27' 23 E.\nSociet\u00e0.\nEvoluzione demografica.\nAl censimento del 2001 la popolazione di Devarshola assommava a 23.085 persone, delle quali 11.439 maschi e 11.646 femmine. I bambini di et\u00e0 inferiore o uguale ai sei anni assommavano a 2.955, dei quali 1.446 maschi e 1.509 femmine. Infine, coloro che erano in grado di saper almeno leggere e scrivere erano 15.737, dei quali 8.546 maschi e 7.191 femmine."}
{"id": "2705749", "revid": "126015", "url": "https://it.wikipedia.org/wiki?curid=2705749", "title": "CAMRA", "text": ""}
{"id": "2705750", "revid": "84184", "url": "https://it.wikipedia.org/wiki?curid=2705750", "title": "Plenipotenziari", "text": ""}
{"id": "2705751", "revid": "287204", "url": "https://it.wikipedia.org/wiki?curid=2705751", "title": "Dhalavoipuram", "text": " \nDhalavoipuram (o Dhalavaipuram) \u00e8 una suddivisione dell'India, classificata come \"town panchayat\", di 5.371 abitanti, situata nel distretto di Virudhunagar, nello stato federato del Tamil Nadu. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 09\u00b0 23' 10 N e 77\u00b0 29' 56 E.\nSociet\u00e0.\nEvoluzione demografica.\nAl censimento del 2001 la popolazione di Dhalavoipuram assommava a 5.371 persone, delle quali 2.667 maschi e 2.704 femmine. I bambini di et\u00e0 inferiore o uguale ai sei anni assommavano a 608, dei quali 325 maschi e 283 femmine. Infine, coloro che erano in grado di saper almeno leggere e scrivere erano 3.826, dei quali 2.072 maschi e 1.754 femmine."}
{"id": "2705754", "revid": "287204", "url": "https://it.wikipedia.org/wiki?curid=2705754", "title": "Dhali", "text": " \nDhali \u00e8 una suddivisione dell'India, classificata come \"town panchayat\", di 6.303 abitanti, situata nel distretto di Tirupur&lt;https://web.archive.org/web/20100106074531/http://tiruppur.tn.nic.in/townpanchayat.html&gt;, nello stato federato del Tamil Nadu. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 10\u00b0 30' 0 N e 77\u00b0 10' 0 E e ha un'altitudine di 366 .\nSociet\u00e0.\nEvoluzione demografica.\nAl censimento del 2001 la popolazione di Dhali assommava a 6.303 persone, delle quali 3.167 maschi e 3.136 femmine. I bambini di et\u00e0 inferiore o uguale ai sei anni assommavano a 613, dei quali 316 maschi e 297 femmine. Infine, coloro che erano in grado di saper almeno leggere e scrivere erano 3.718, dei quali 2.022 maschi e 1.696 femmine."}
{"id": "2705759", "revid": "1043175", "url": "https://it.wikipedia.org/wiki?curid=2705759", "title": "Shinz\u014d K\u014droki", "text": "Caratteristiche tecniche.\n\u00c8 una punta centrale, destro sebbene sia capace di andare a rete anche calciando con il sinistro, inoltre \u00e8 molto abile nel segnare anche con i tiri di testa, riesce a trovare il gol per merito della sua velocit\u00e0 e della sua capacit\u00e0 di inserirsi bene negli spazi. Ha un buon senso dell'assist. Sa calciare molto bene dal dischetto, infatti \u00e8 un ottimo rigorista.\nCarriera.\nClub.\nKashima Antlers.\nK\u014droki nel 2005 entra nella squadra del Kashima Antlers, dove vince per tre volte di seguito la J1 League. Durante il torneo della Coppa dell'Imperatore 2010 riesce a segnare il gol del 2-1 ai tempi supplementari contro il FC Tokyo che permetter\u00e0 alla sua squadra di vincere accedendo cos\u00ec alla finale che poi vinceranno imponendosi contro il Shimizu S-Pulse per 2-1. Il Kashima Antlers vincer\u00e0 la Coppa J. League 2011 dove K\u014droki segner\u00e0 ai quarti di finale contro lo Yokohama F. Marinos il gol che accorcer\u00e0 le distanze dato che la sua squadra era sotto di due reti, che poi con una rimonta vincer\u00e0 per 3-2. Nel 2012 giocher\u00e0 contro l'Universidad de Chile nella Coppa Suruga riuscendo a vincerla, la partit\u00e0 finir\u00e0 ai rigori dopo un pareggio di 2-2 dove K\u014droki segna uno dei rigori vincenti, nella partita che vedr\u00e0 trionfare il Kashima Antlers per 7-6. K\u014droki conclude la sua esperienza al Kashima Antlers dopo aver segnato un totale di 71 reti.\nUrawa Red Diamonds.\nNel 2013 inizia a giocare con l'Urawa Red Diamonds, dove K\u014droki si aggiudicher\u00e0 un'altra Coppa J. League, quella dell'edizione 2016, vincendo in semifinale contro il FC Tokyo per 2-1 nella partita d'andata, e in quella di ritorno K\u014droki segner\u00e0 una tripletta che permetter\u00e0 alla sua squadra di vincere per 3-1, qualificandosi per la finale contro il Gamba Osaka al Saitama Stadium che finir\u00e0 1-1 e che ai rigori premier\u00e0 l'Urawa Red Diamonds per 5-4: K\u014droki segna il terzo rigore per la sua squadra. Riuscir\u00e0 a vincere per la prima volta un titolo continentale nell'edizione 2017 dell'AFC Champions League; K\u014droki agli ottavi di finale segner\u00e0 una rete contro il Jeju United della Corea del Sud nella partita che vincer\u00e0 per 3-0, nonostante l'iniziale sconfitta all'andata per 2-0 qualificandosi per i quarti di finale contro il Kawasaki Frontale dove, nonostante la sconfitta all'andata per 3-1, K\u014droki segna una rete alla partita di ritorno dove l'Urawa Red Diamonds vince per 4-1.\nNazionale.\nK\u014droki viene convocato per la prima volta nella nazionale di calcio giapponese durante un'amichevole che si conclude 1-1 contro gli Emirati Arabi Uniti. Viene convocato come fuori quota nella nazionale olimpica per le Olimpiadi 2016 in Brasile, e con un rigore trasformato segna la rete del momentaneo 1-1 contro la Nigeria nella partita che la squadra nipponica perder\u00e0 per 5-4."}
{"id": "2705760", "revid": "793215", "url": "https://it.wikipedia.org/wiki?curid=2705760", "title": "Editto di Poitiers", "text": "L'editto di Poitiers venne promulgato nel settembre 1577. Limitava il campo di applicazione del precedente editto di Beaulieu, che lo avevano preceduto, dando il diritto di culto riformato in periferia e vicino ai posti occupati dagli Ugonotti il 17 settembre 1577.\nContesto storico.\nQuando suo Carlo IX mor\u00ec, Enrico re di Polonia divenne automaticamente re Enrico III di Francia e lasciata di nascosto la Polonia torn\u00f2 in Francia.\nSuo fratello minore, Francesco d'Alencon, pi\u00f9 vicino ai protestanti, divenne il leader di Malcontent. Segu\u00ec la quinta guerra di religione che dur\u00f2 dal 1574-1576.\nL'editto di Beaulieu, che concluse questa guerra di religione offr\u00ec numerosi vantaggi ai protestanti, a meno di quattro anni dopo la Notte di San Bartolomeo. In risposta, i manifestanti cattolici si riunirono per formare la Lega cattolica, che si cristallizz\u00f2 attorno al duca di Guisa. Il potere reale \u00e8 molto indebolito, e Enrico III si impegn\u00f2 a modificare l'editto di Beaulieu.\nConvoc\u00f2 gli Stati Generali a Blois al fine di colmare i deficit di bilancio causato dalla guerra. Sotto la pressione dei parlamentari cattolici, Enrico III decise di riprendere la guerra contro i protestanti. In precedenza, si riconcili\u00f2 con il fratello. Il duca di Montmorency si impegn\u00f2 inoltre a causa reale. Inizi\u00f2 cos\u00ec la sesta guerra di religione il 17 settembre 1577, venne firmata la \"Pace di Bergerac\" e l'editto di Poitiers in qualche modo limitato le libert\u00e0 concesse ai protestanti nella precedente edizione."}
{"id": "2705762", "revid": "110157", "url": "https://it.wikipedia.org/wiki?curid=2705762", "title": "Manchester Open", "text": "Il Manchester Open \u00e8 stato un torneo di tennis che ha fatto parte prima del Grand Prix e successivamente dell'ATP Tour che si giocava a Manchester in Gran Bretagna. Prima dell'era Open era conosciuto come Northern Championships. L'edizione del 1989 ha fatto parte dell'ATP Challenger Series. L'evento si \u00e8 spostato a Nottingham nel 1995."}
{"id": "2705765", "revid": "287204", "url": "https://it.wikipedia.org/wiki?curid=2705765", "title": "Dhaliyur", "text": " \nDhaliyur \u00e8 una suddivisione dell'India, classificata come \"town panchayat\", di 8.579 abitanti, situata nel distretto di Coimbatore, nello stato federato del Tamil Nadu. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 10\u00b0 56' 09 N e 76\u00b0 54' 46 E.\nSociet\u00e0.\nEvoluzione demografica.\nAl censimento del 2001 la popolazione di Dhaliyur assommava a 8.579 persone, delle quali 4.430 maschi e 4.149 femmine. I bambini di et\u00e0 inferiore o uguale ai sei anni assommavano a 831, dei quali 435 maschi e 396 femmine. Infine, coloro che erano in grado di saper almeno leggere e scrivere erano 5.623, dei quali 3.215 maschi e 2.408 femmine."}
{"id": "2705771", "revid": "287204", "url": "https://it.wikipedia.org/wiki?curid=2705771", "title": "Dharapadavedu", "text": " \nDharapadavedu \u00e8 una suddivisione dell'India, classificata come \"town panchayat\", di 30.238 abitanti, situata nel distretto di Vellore, nello stato federato del Tamil Nadu. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 12\u00b0 58' 02 N e 79\u00b0 03' 49 E.\nSociet\u00e0.\nEvoluzione demografica.\nAl censimento del 2001 la popolazione di Dharapadavedu assommava a 30.238 persone, delle quali 15.033 maschi e 15.205 femmine. I bambini di et\u00e0 inferiore o uguale ai sei anni assommavano a 2.781, dei quali 1.421 maschi e 1.360 femmine. Infine, coloro che erano in grado di saper almeno leggere e scrivere erano 24.020, dei quali 12.731 maschi e 11.289 femmine."}
{"id": "2705782", "revid": "2174670", "url": "https://it.wikipedia.org/wiki?curid=2705782", "title": "Dharapuram", "text": " \nDharapuram (o Dharampuram) \u00e8 una suddivisione dell'India, classificata come \"municipality\", di 65.137 abitanti, situata nel distretto di Tirupur, nello stato federato del Tamil Nadu. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 10\u00b0 43' 60 N e 77\u00b0 31' 0 E e ha un'altitudine di 244 .\nSociet\u00e0.\nEvoluzione demografica.\nAl censimento del 2001 la popolazione di Dharapuram assommava a 65.137 persone, delle quali 32.154 maschi e 32.983 femmine. I bambini di et\u00e0 inferiore o uguale ai sei anni assommavano a 5.626, dei quali 2.680 maschi e 2.946 femmine. Infine, coloro che erano in grado di saper almeno leggere e scrivere erano 49.527, dei quali 26.240 maschi e 23.287 femmine."}
{"id": "2705789", "revid": "599013", "url": "https://it.wikipedia.org/wiki?curid=2705789", "title": "Takeshi Aoki", "text": ""}
{"id": "2705790", "revid": "287204", "url": "https://it.wikipedia.org/wiki?curid=2705790", "title": "Dharasuram", "text": " \nDharasuram (o Darasuram) \u00e8 una suddivisione dell'India, classificata come \"town panchayat\", di 13.027 abitanti, situata nel distretto di Thanjavur, nello stato federato del Tamil Nadu. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 10\u00b0 57' 29 N e 79\u00b0 22' 25 E.\nSociet\u00e0.\nEvoluzione demografica.\nAl censimento del 2001 la popolazione di Dharasuram assommava a 13.027 persone, delle quali 6.544 maschi e 6.483 femmine. I bambini di et\u00e0 inferiore o uguale ai sei anni assommavano a 1.489, dei quali 791 maschi e 698 femmine. Infine, coloro che erano in grado di saper almeno leggere e scrivere erano 9.138, dei quali 5.045 maschi e 4.093 femmine."}
{"id": "2705795", "revid": "287204", "url": "https://it.wikipedia.org/wiki?curid=2705795", "title": "Dusi", "text": "Dusi \u00e8 una suddivisione dell'India, classificata come \"census town\", di 5.102 abitanti, situata nel distretto di Tiruvannamalai, nello stato federato del Tamil Nadu. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 12\u00b0 46' 0 N e 79\u00b0 40' 60 E e ha un'altitudine di 73 .\nSociet\u00e0.\nEvoluzione demografica.\nAl censimento del 2001 la popolazione di Dusi assommava a 5.102 persone, delle quali 2.568 maschi e 2.534 femmine. I bambini di et\u00e0 inferiore o uguale ai sei anni assommavano a 671, dei quali 335 maschi e 336 femmine. Infine, coloro che erano in grado di saper almeno leggere e scrivere erano 3.049, dei quali 1.825 maschi e 1.224 femmine."}
{"id": "2705798", "revid": "287204", "url": "https://it.wikipedia.org/wiki?curid=2705798", "title": "Edaganasalai", "text": " \nEdaganasalai \u00e8 una suddivisione dell'India, classificata come \"town panchayat\", di 29.593 abitanti, situata nel distretto di Salem, nello stato federato del Tamil Nadu. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 11\u00b0 38' 54 N e 77\u00b0 59' 52 E.\nSociet\u00e0.\nEvoluzione demografica.\nAl censimento del 2001 la popolazione di Edaganasalai assommava a 29.593 persone, delle quali 15.902 maschi e 13.691 femmine. I bambini di et\u00e0 inferiore o uguale ai sei anni assommavano a 3.656, dei quali 2.042 maschi e 1.614 femmine. Infine, coloro che erano in grado di saper almeno leggere e scrivere erano 14.763, dei quali 9.369 maschi e 5.394 femmine."}
{"id": "2705802", "revid": "287204", "url": "https://it.wikipedia.org/wiki?curid=2705802", "title": "Qahtaba ibn Shabib", "text": "Qa\u1e25\u1e6daba ibn Shab\u012bb b. Kh\u0101lid b. Ma\u02bfd\u0101n al-\u1e6c\u0101\u02bf\u012b, dei B. Nabh\u0101n, era forse nipote d'un seguace del quarto califfo \u02bfAl\u012b b. Ab\u012b \u1e6c\u0101lib, nonch\u00e9 primo Imam sciita. Qa\u1e25\u1e6daba fu tra i 12 \"nuqab\u0101\u02be\" che a Merv giurarono nel 718-9 fedelt\u00e0 ad Ab\u016b Muslim per aiutarlo a rovesciare il potere omayyade, portando al califfato il pretendente abbaside (allora in realt\u00e0 del tutto ignoto ai pi\u00f9 e per il quale ci si limitava a usare l'espressione \u201cal-Ri\u1e0d\u0101 min Ahl al-Bayt\u201d, ovvero \u201ccolui di cui \u00e8 soddisfatta la Gente del Casato\u201d.\nLa prima azione militare di Qa\u1e25\u1e6daba fu svolta a Sarakhs, impegnando il kharigita Shayb\u0101n che egli sconfisse e uccise. Dal Khorasan al Gorgan, fino all'Iraq fu una trionfale ma impegnativa progressione che lo port\u00f2 a sconfiggere Tam\u012bm, il figlio dell'ultimo wali omayyade del Khorasan, Na\u1e63r b. Sayy\u0101r, conquistando Tus (oggi Mazar-i Sharif) e, il 4 maggio 748, Nishapur, per sconfiggere il 1\u00ba agosto di quell'anno il forte esercito omayyade guidato da Nub\u0101\u1e6da ibn \u1e24anzala al-Kil\u0101b\u012b, che s'era impadronito di nuovo del Gurgan.\nSconfiggendo il 18 marzo 749 l'esercito omayyade di Ibn Hubara, nella battaglia di J\u0101balq, Qa\u1e25\u1e6daba si apriva la strada per la definitiva vittoria, coronata dalla resa a Nih\u0101vand del generale omayyade M\u0101lik b. Adham al-B\u0101hil\u012b che, in cambio della salvezza sua e dei suoi uomini, consegn\u00f2 la citt\u00e0 assediata alle forze abbasidi.\nIl 27-28 agosto 749 anche il \"W\u0101l\u012b\", Yaz\u012bd b. \u02bfUmar b. Hubayra, fu sgominato, costringendolo ad abbandonare Kufa.\nQui, nella moschea in cui era stato assassinato nel 661 il quarto Califfo \u02bfAl\u012b, fu proclamato Comandante dei credenti Ab\u016b l-\u02bfAbb\u0101s al-Saff\u0101\u1e25 ma alla cerimonia non era presente Qa\u1e25\u1e6daba, inopinatamente, quanto misteriosamente, caduto e affogato nelle acque del fiume Tigri mentre lo attraversava."}
{"id": "2705804", "revid": "287204", "url": "https://it.wikipedia.org/wiki?curid=2705804", "title": "Edaikodu", "text": " \nEdaikodu \u00e8 una suddivisione dell'India, classificata come \"town panchayat\", di 23.320 abitanti, situata nel distretto di Kanyakumari, nello stato federato del Tamil Nadu. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 08\u00b0 23' 12 N e 77\u00b0 12' 02 E.\nSociet\u00e0.\nEvoluzione demografica.\nAl censimento del 2001 la popolazione di Edaikodu assommava a 23.320 persone, delle quali 11.443 maschi e 11.877 femmine. I bambini di et\u00e0 inferiore o uguale ai sei anni assommavano a 2.439, dei quali 1.212 maschi e 1.227 femmine. Infine, coloro che erano in grado di saper almeno leggere e scrivere erano 18.272, dei quali 9.379 maschi e 8.893 femmine."}
{"id": "2705805", "revid": "287204", "url": "https://it.wikipedia.org/wiki?curid=2705805", "title": "Governatorato di al-Qadisiyya", "text": "Il governatorato di al-Q\u0101disiyya () \u00e8 un governatorato dell'Iraq. Ha una superficie di 8.153 km\u00b2 e, secondo una stima del 2003, una popolazione di circa 997.000 abitanti. Il calcolo per il 2015 \u00e8 invece di 1.800.000 abitanti. Il capoluogo del governatorato \u00e8 la citt\u00e0 di al-D\u012bw\u0101niyya.\nIl governatorato ha preso il nome dalla storica battaglia di al-Q\u0101disiyya, in cui nel 636 i musulmani sconfissero le forze regolari dell'Impero sasanide e i loro alleati arabi.\nL'area \u00e8 famosa per i resti degli antichi insediamenti sumero-babilonesi della citt\u00e0 di Shuruppak."}
{"id": "2705807", "revid": "339392", "url": "https://it.wikipedia.org/wiki?curid=2705807", "title": "New South Wales Open", "text": ""}
{"id": "2705809", "revid": "1543377", "url": "https://it.wikipedia.org/wiki?curid=2705809", "title": "Consiglio francese del culto musulmano", "text": "Il Consiglio francese del culto musulmano \u00e8 una consulta che, in base a una legge del 1901, \u00e8 destinata a rappresentare i musulmani di Francia.\nLa consultazione - avviata nel 1999 da parte di Jean-Pierre Chev\u00e8nement e proseguita poi da Daniel Vaillant - ha portato alla creazione dell'attuale Consiglio nel 2003. \u00c8 ufficialmente stata creata e sostenuta da Nicolas Sarkozy, all'epoca ministro dell'Interno.\nIl CFCM interviene nelle relazioni col potere politico francese, nell'edificazione delle moschee, nell'allestimento dei mercati di alimenti \"\u1e25al\u0101l\" (leciti), nella formazione professionale di alcuni imam e nello sviluppo delle rappresentanze musulmane nei carceri e nelle forze armate francesi. Esso fissa del pari le date d'inizio in Francia del mese sacro di Ramadan (che, essendo un mese lunare, varia ogni anno e il cui inizio astronomico deve essere testimoniato da \"dotti\" particolarmente versati sulla questione) e, attraverso il Consiglio europeo della ricerca e della fatwa, emette fatw\u0101 applicabili in Francia, nel rispetto del suo ordinamento giuridico.\nAnche in Francia non mancano coloro che contestano la rappresentativit\u00e0 del CFCM, che ambisce essere il portavoce dei circa 3,5 milioni di fedeli musulmani in Francia. Per i suoi detrattori, il CFCM non \u00e8 un'istanza religiosa, bens\u00ec politica e, dunque, non in grado di rappresentare in modo appropriato la maggioranza dei musulmani francesi o residenti in Francia.\nFunzionamento.\nIl Consiglio d'amministrazione \u00e8 eletto per tre anni dai delegati delle moschee francesi, il cui numero \u00e8 determinato in base alla superficie dei luoghi di culto islamici. Il Consiglio elegge nel suo seno l'Ufficio esecutivo, che a sua volta elegge il presidente del CFCM per la durata del mandato. I Consigli regionali del culto musulmano (CRCM) sono eletti nello stesso momento.\nPresidenti.\nDalil Boubakeur \u00e8 stato il primo Presidente del CFCM. Eletto nel 2003, \u00e8 stato confermato nel 2005, malgrado la sconfitta della Grande Moschea di Parigi e la vittoria della Federazione nazionale dei musulmani di Francia.\nNel giugno 2008, Mohammed Moussaoui, nato nel 1964 a Figuig (Marocco), professore di matematica nell'Universit\u00e0 di Avignone e vicepresidente del Rassemblement des musulmans de France, sostituisce Boubakeur alla presidenza in seguito alle previste elezioni. Boubaker resta come vicepresidente.\nComponenti.\nNel Consiglio sono rappresentate diverse tendenze:\nElezioni del 2011.\nLe elezioni del 5 giugno 2011 hanno rinnovato i rappresentanti in seno al Consiglio:\nL'UOIF (\"Unione delle organizzazioni islamiche di Francia\") ha deciso di non partecipare allo scrutinio."}
{"id": "2705812", "revid": "287204", "url": "https://it.wikipedia.org/wiki?curid=2705812", "title": "Edakalinadu", "text": " \nEdakalinadu \u00e8 una suddivisione dell'India, classificata come \"town panchayat\", di 25.769 abitanti, situata nel distretto di Kanchipuram, nello stato federato del Tamil Nadu. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 12\u00b0 19' 53 N e 80\u00b0 02' 02 E.\nSociet\u00e0.\nEvoluzione demografica.\nAl censimento del 2001 la popolazione di Edakalinadu assommava a 25.769 persone, delle quali 12.723 maschi e 13.046 femmine. I bambini di et\u00e0 inferiore o uguale ai sei anni assommavano a 3.094, dei quali 1.593 maschi e 1.501 femmine. Infine, coloro che erano in grado di saper almeno leggere e scrivere erano 15.472, dei quali 8.803 maschi e 6.669 femmine."}
{"id": "2705819", "revid": "287204", "url": "https://it.wikipedia.org/wiki?curid=2705819", "title": "Giovanni Maria Morlaiter", "text": "Biografia.\nGiovanni Maria Morlaiter era figlio di Gregorio Morleiter o \"Gregori Madleitner\", un soffiatore di vetro di Villabassa della Val Pusteria, che nel 1697 risultava gi\u00e0 residente a Venezia. Ebbe un figlio Michelangelo, nato il 23 dicembre 1729, che divenne a sua volta pittore e scultore famoso, e un altro figlio Gregorio Morlaiter scultore.\nIl 17 dicembre 1710 stipul\u00f2 un contratto di garzonato con Alvise Tagliapietra scultore a San Mois\u00e8, dove venne definito come \"Zanmaria Greg(o)rio Morlaita\" di nazionalit\u00e0 \"todesco\".\nGiovanni Maria Morlaiter fu cofondatore e consigliere dell'Accademia di belle arti di Venezia. Viveva con i figli Michelangelo e Gregorio nei pressi del traghetto di San Mois\u00e8, dove mor\u00ec nella notte del 22 febbraio 1781.\nIl Morlaiter \u00e8 considerato, assieme al Marchiori uno degli scultori pi\u00f9 importanti del Settecento veneziano."}
{"id": "2705820", "revid": "287204", "url": "https://it.wikipedia.org/wiki?curid=2705820", "title": "Edappadi", "text": " \nEdappadi \u00e8 una suddivisione dell'India, classificata come \"municipality\", di 48.804 abitanti, situata nel distretto di Salem, nello stato federato del Tamil Nadu. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 11\u00b0 36' 38 N e 77\u00b0 50' 04 E.\nSociet\u00e0.\nEvoluzione demografica.\nAl censimento del 2001 la popolazione di Edappadi assommava a 48.804 persone, delle quali 25.559 maschi e 23.245 femmine. I bambini di et\u00e0 inferiore o uguale ai sei anni assommavano a 5.154, dei quali 2.890 maschi e 2.264 femmine. Infine, coloro che erano in grado di saper almeno leggere e scrivere erano 30.024, dei quali 18.061 maschi e 11.963 femmine."}
{"id": "2705821", "revid": "116910554", "url": "https://it.wikipedia.org/wiki?curid=2705821", "title": "Governatorato di Babil", "text": "Il governatorato di Babil () \u00e8 un governatorato in Iraq. Ha una superficie di 6.468 km\u00b2 e, secondo una stima del 2003, una popolazione di 1.444.372 abitanti. \nLa capitale della provincia \u00e8 al Hillah. La citt\u00e0 di Musayyib e le rovine dell'antica Babilonia (\"Babil\", come il nome del governatorato) sono nella provincia.\nLungo il fiume Eufrate \u00e8 presente la diga di Hindiya."}
{"id": "2705822", "revid": "2066040", "url": "https://it.wikipedia.org/wiki?curid=2705822", "title": "Dungannon Swifts Football Club", "text": "Il Dungannon Swifts Football Club \u00e8 una societ\u00e0 calcistica nordirlandese con sede nella citt\u00e0 di Dungannon. Fondata nel 1949, oggi milita nella massima serie nazionale, la IFA Premiership.\nDisputa i match interni nello stadio Stangmore Park, che ospita 3.000 spettatori. Non ha al suo attivo titoli n\u00e9 coppe nazionali, ma ha vinto un'edizione, l'ultima (2002-03), dell'Ulster Cup, e 4 edizioni della Mid-Ulster Cup (competizione riservata alle formazioni affiliate alla \"Mid-Ulster Football Association\").\nStatistiche e record.\nStatistiche nelle competizioni UEFA.\nTabella aggiornata alla fine della stagione 2018-2019."}
{"id": "2705824", "revid": "287204", "url": "https://it.wikipedia.org/wiki?curid=2705824", "title": "Elathur", "text": " \nElathur (o Ellaturu) \u00e8 una suddivisione dell'India, classificata come \"town panchayat\", di 7.887 abitanti, situata nel distretto di Erode, nello stato federato del Tamil Nadu. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 10\u00b0 43' 60 N e 80\u00b0 1' 0 E al livello del mare.\nSociet\u00e0.\nEvoluzione demografica.\nAl censimento del 2001 la popolazione di Elathur assommava a 7.887 persone, delle quali 3.977 maschi e 3.910 femmine. I bambini di et\u00e0 inferiore o uguale ai sei anni assommavano a 738, dei quali 383 maschi e 355 femmine. Infine, coloro che erano in grado di saper almeno leggere e scrivere erano 3.658, dei quali 2.298 maschi e 1.360 femmine."}
{"id": "2705826", "revid": "287204", "url": "https://it.wikipedia.org/wiki?curid=2705826", "title": "Elayirampannai", "text": " \nElayirampannai \u00e8 una suddivisione dell'India, classificata come \"town panchayat\", di 6.354 abitanti, situata nel distretto di Virudhunagar, nello stato federato del Tamil Nadu. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 9\u00b0 16' 0 N e 77\u00b0 49' 60 E e ha un'altitudine di 100 .\nSociet\u00e0.\nEvoluzione demografica.\nAl censimento del 2001 la popolazione di Elayirampannai assommava a 6.354 persone, delle quali 3.038 maschi e 3.316 femmine. I bambini di et\u00e0 inferiore o uguale ai sei anni assommavano a 708, dei quali 362 maschi e 346 femmine. Infine, coloro che erano in grado di saper almeno leggere e scrivere erano 3.928, dei quali 2.200 maschi e 1.728 femmine."}
{"id": "2705831", "revid": "1305772", "url": "https://it.wikipedia.org/wiki?curid=2705831", "title": "Governatorato di Kerbela", "text": "Il governatorato di Kerbela ( \"Karbal\u0101\u02be\"), Kerbala o Karbala, \u00e8 un governatorato dell'Iraq. Ha una superficie di 5.034\u00a0km\u00b2 e, secondo una stima del 2003, una popolazione di circa 724.000 abitanti; il calcolo della popolazione per il 2012 \u00e8 di 1.081.416 abitanti.\nIl capoluogo del governatorato \u00e8 Kerbala, citt\u00e0 sacra per gli sciiti. La regione \u00e8 prevalentemente agricola, con coltivazioni di arance, melograni e datteri.\nIdrografia.\nDiviso tra il territorio del al-Anbar e Kerbela \u00e8 presente il lago Milh."}
{"id": "2705833", "revid": "599013", "url": "https://it.wikipedia.org/wiki?curid=2705833", "title": "Marcos Gomes de Araujo", "text": "Carriera.\nNella sua carriera agonistica ha militato in sodalizi brasiliani e giapponesi."}
{"id": "2705835", "revid": "287204", "url": "https://it.wikipedia.org/wiki?curid=2705835", "title": "Elumalai", "text": " \nElumalai \u00e8 una suddivisione dell'India, classificata come \"town panchayat\", di 14.030 abitanti, situata nel distretto di Madurai, nello stato federato del Tamil Nadu. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 9\u00b0 52' 0 N e 77\u00b0 42' 0 E e ha un'altitudine di 207 .\nSociet\u00e0.\nEvoluzione demografica.\nAl censimento del 2001 la popolazione di Elumalai assommava a 14.030 persone, delle quali 7.051 maschi e 6.979 femmine. I bambini di et\u00e0 inferiore o uguale ai sei anni assommavano a 1.373, dei quali 669 maschi e 704 femmine. Infine, coloro che erano in grado di saper almeno leggere e scrivere erano 7.904, dei quali 4.739 maschi e 3.165 femmine."}
{"id": "2705840", "revid": "767487", "url": "https://it.wikipedia.org/wiki?curid=2705840", "title": "Dactylorhiza incarnata cruenta", "text": "L'orchide sanguigna (Dactylorhiza incarnata\" subsp. \"cruenta ) \u00e8 una pianta erbacea appartenente alla famiglia delle Orchidacee.\nEtimologia.\nIl nome generico (\"dactylorhiza\") \u00e8 formato da due parole greche: \u201cdito\u201d e \u201cradice\u201d e si riferisce ai tuberi suddivisi in diversi tubercoli (tuberi a forma digito-palmata). L'epiteto specifico (\"incarnata\") deriva dal particolare colore dei fiori.\nIl binomio scientifico di questa pianta inizialmente era \"Orchis cruenta\", proposto dal botanico e naturalista danese Otto Friedrich M\u00fcller (1730 - 1784) in una pubblicazione del 1782, modificato successivamente in quello attualmente accettato (\"Dactylorhiza incarnata\" subsp. \"cruenta\"), proposto dal botanico Peter Derek Sell (1929 \u2013 ) nel 1966.\nIn lingua tedesca questa pianta si chiama \"Blutrotes Knabenkraut\"; in francese si chiama \"Orchis couleur de sang\"; in inglese si chiama \"Flecked Marsh-orchid\".\nDescrizione.\n\u00c8 una pianta erbacea alta 15 \u2013 30\u00a0cm. La forma biologica \u00e8 geofita bulbosa (G bulb), ossia sono piante perenni che portano le gemme in posizione sotterranea. Durante la stagione avversa non presentano organi aerei e le gemme si trovano in organi sotterranei chiamati bulbi o tuberi, organi di riserva che annualmente producono nuovi fusti, foglie e fiori. \u00c8 un'orchidea terrestre in quanto contrariamente ad altre specie, non \u00e8 \u201cepifita\u201d, ossia non vive a spese di altri vegetali di maggiori proporzioni\nRadici.\nLe radici sono fascicolate e secondarie da bulbo, e si trovano nella parte superiore dei bulbi.\nFoglie.\nLe foglie (3 - 5) sono a disposizione eretta (quasi patente e quindi con apice non a cappuccio); mentre la forma va da lanceolata a lineare. Sulla superficie sono presenti inoltre delle nervature parallele disposte longitudinalmente (foglie di tipo parallelinervie); entrambe le superfici sono macchiate (macchie nerastre o viola scuro). Le foglie possono essere sia radicali (o basali) che caulinari; entrambe sono amplessicauli e abbraccianti (guainanti) il fusto. Dimensione delle foglie: larghezza 1 \u2013 2\u00a0cm; lunghezza 7 \u2013 13\u00a0cm.\nInfiorescenza.\nL'infiorescenza \u00e8 densa (multiflora da 10 a 30 fiori), a forma ovoide-cilindrica. I fiori sono posti alle ascelle di brattee a forma lanceolata e sono acute nella parte terminale, in genere sono pi\u00f9 lunghe dei fiori stessi (quelle verso l'apice sono pi\u00f9 brevi, ma comunque superano l'ovario); sono colorate di bruno o viola pallido con riflessi violacei scuri. I fiori inoltre sono resupinati, ruotati sottosopra tramite torsione dell'ovario; in questo caso il labello \u00e8 volto in basso. Lunghezza dell'infiorescenza: 3 \u2013 8\u00a0cm. Lunghezza delle brattee inferiori: 3\u00a0cm.\nFiore.\nI fiori sono ermafroditi ed irregolarmente zigomorfi, pentaciclici (perigonio a 2 verticilli di tepali, 2 verticilli di stami (di cui uno solo fertile \u2013 essendo l'altro atrofizzato), 1 verticillo dello stilo). Il colore dei fiori e rosso-violaceo con screziature pi\u00f9 scure. Dimensione dei fiori: 10 \u2013 12\u00a0mm.\nFrutti.\nIl frutto \u00e8 una capsula. Al suo interno sono contenuti numerosi minutissimi semi piatti. Questi semi sono privi di endosperma e gli embrioni contenuti in essi sono poco differenziati in quanto formati da poche cellule. Queste piante vivono in stretta simbiosi con micorrize endotrofiche, questo significa che i semi possono svilupparsi solamente dopo essere infettati dalle spore di funghi micorrizici (infestazione di ife fungine). Questo meccanismo \u00e8 necessario in quanto i semi da soli hanno poche sostanze di riserva per una germinazione in proprio.\nBiologia.\nLa riproduzione di questa pianta pu\u00f2 avvenire in due modi:\nDistribuzione e habitat.\nFitosociologia.\nDal punto di vista fitosociologico la specie di questa voce appartiene alla seguente comunit\u00e0 vegetale:\nTassonomia.\nAll'interno del genere \"Dactylorhiza\" l'orchidea di questa voce fa parte della sezione \"Maculatae\" caratterizzata dall'avere dei tuberi profondamente divisi in diversi tubercoli e lo sperone del labello pi\u00f9 breve dell'ovario (nell'altra sezione \"Sambucinae\" i tuberi sono divisi solamente all'apice e lo sperone \u00e8 pi\u00f9 lungo dell'ovario).\nIl numero cromosomico di \"D. incarnata\" subsp. \"cruenta\" \u00e8: 2n =40\nIbridi.\nSono noti i seguenti ibridi (non sempre sono riconosciuti da tutti i botanici):\nSono possibili anche ibridi con generi diversi (ibridi intergenerici):\nSinonimi.\nLa specie di questa voce ha avuto nel tempo diverse nomenclature. L'elenco che segue indica alcuni tra i sinonimi pi\u00f9 frequenti:\nSpecie simili.\nAltre specie simili sono (per i vari confronti sia morfologici che anatomici vedere le relative voci di questa enciclopedia):\nConservazione.\nCome tutte le orchidee \u00e8 una specie protetta e quindi ne \u00e8 vietata la raccolta e il commercio ai sensi della Convenzione sul commercio internazionale delle specie minacciate di estinzione (CITES)."}
{"id": "2705841", "revid": "287204", "url": "https://it.wikipedia.org/wiki?curid=2705841", "title": "Eral", "text": " \nEral \u00e8 una suddivisione dell'India, classificata come \"town panchayat\", di 9.284 abitanti, situata nel distretto di Thoothukudi, nello stato federato del Tamil Nadu. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 8\u00b0 37' 60 N e 78\u00b0 1' 0 E e ha un'altitudine di 12 .\nSociet\u00e0.\nEvoluzione demografica.\nAl censimento del 2001 la popolazione di Eral assommava a 9.284 persone, delle quali 4.584 maschi e 4.700 femmine. I bambini di et\u00e0 inferiore o uguale ai sei anni assommavano a 1.022, dei quali 539 maschi e 483 femmine. Infine, coloro che erano in grado di saper almeno leggere e scrivere erano 7.513, dei quali 3.838 maschi e 3.675 femmine."}
{"id": "2705849", "revid": "28566891", "url": "https://it.wikipedia.org/wiki?curid=2705849", "title": "Nuova camorra organizzata", "text": ""}
{"id": "2705851", "revid": "287204", "url": "https://it.wikipedia.org/wiki?curid=2705851", "title": "Eraniel", "text": " \nEraniel \u00e8 una suddivisione dell'India, classificata come \"town panchayat\", di 9.554 abitanti, situata nel distretto di Kanyakumari, nello stato federato del Tamil Nadu. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 8\u00b0 11' 60 N e 77\u00b0 17' 60 E e ha un'altitudine di 9 .\nSociet\u00e0.\nEvoluzione demografica.\nAl censimento del 2001 la popolazione di Eraniel assommava a 9.554 persone, delle quali 4.734 maschi e 4.820 femmine. I bambini di et\u00e0 inferiore o uguale ai sei anni assommavano a 838, dei quali 422 maschi e 416 femmine. Infine, coloro che erano in grado di saper almeno leggere e scrivere erano 7.829, dei quali 3.989 maschi e 3.840 femmine."}
{"id": "2705861", "revid": "287204", "url": "https://it.wikipedia.org/wiki?curid=2705861", "title": "Eriodu", "text": " \nEriodu (o Eriyodu, Eriyodi) \u00e8 una suddivisione dell'India, classificata come \"town panchayat\", di 7.866 abitanti, situata nel distretto di Dindigul, nello stato federato del Tamil Nadu. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 10\u00b0 31' 60 N e 78\u00b0 4' 0 E e ha un'altitudine di 260 .\nSociet\u00e0.\nEvoluzione demografica.\nAl censimento del 2001 la popolazione di Eriodu assommava a 7.866 persone, delle quali 4.014 maschi e 3.852 femmine. I bambini di et\u00e0 inferiore o uguale ai sei anni assommavano a 872, dei quali 445 maschi e 427 femmine. Infine, coloro che erano in grado di saper almeno leggere e scrivere erano 5.169, dei quali 3.049 maschi e 2.120 femmine."}
{"id": "2705864", "revid": "599013", "url": "https://it.wikipedia.org/wiki?curid=2705864", "title": "Hitoshi Sogahata", "text": ""}
{"id": "2705868", "revid": "1378087", "url": "https://it.wikipedia.org/wiki?curid=2705868", "title": "Annibale Giordano", "text": "Biografia.\nNato a Ottajano vicino a Napoli, nella via Astalonga della localit\u00e0 San Giuseppe, in una famiglia della borghesia colta (il padre Michele era medico al servizio sia della corte di Ferdinando IV, sia dei Principi de' Medici di Ottajano). Da adolescente Annibale Giordano frequent\u00f2 la scuola di Nicol\u00f2 Fergola, un brillante matematico di Napoli. Nel 1789, l'anno della Rivoluzione francese, divenne professore nell'Accademia militare della Nunziatella, diventando cos\u00ec collega del chimico Carlo Lauberg, massone. Nel 1790 Giordano e Lauberg aprirono a Napoli una \"Accademia di chimica e matematica\", che divenne un centro di raccolta per i progressisti e i massoni napoletani; fra i frequentatori vi erano Mario Pagano, Emanuele De Deo, Francesco Lomonaco, Vincenzo De Filippis. mentre \"primo accademico protettore\" era Luigi de' Medici di Ottajano, allora reggente della Gran Corte della Vicaria. Nel 1792 Giordano e Lauberg scrissero i \"Principi analitici delle Matematiche\", nella quale teorizzarono l'impegno politico dei matematici; questo saggio fu l'ultima opera scientifica di Annibale Giordano.\nNel dicembre 1792 Giordano fu uno degli accademici che incontrarono l'ammiraglio francese Latouche-Tr\u00e9ville; da quegli incontri prese avvio una vera attivit\u00e0 cospirativa abbozzata nella nascita della \u00ab\"Societ\u00e0 Patriottica Napoletana\"\u00bb (agosto 1793), un'associazione giacobina negli obiettivi ma strutturata sul modello delle logge massoniche, con una gerarchia di gradi tale che la conoscenza dei segreti era riservata solo ai vertici. Nel febbraio 1794 la \"Societ\u00e0 patriottica\" si scisse in due \"club\": il \u00ab\"ROMO\"\u00bb (acronimo di \"Repubblica o Morte\", radicale, guidato da Andrea Vitaliani, a cui aderivano anche Emanuele De Deo, Nicola Palomba, Vincenzo Galiani e Vincenzo Vitaliani) il \u00ab\"LOMO\"\u00bb (acronimo di \"Libert\u00e0 o Morte\", moderato, fautore della monarchia costituzionale, guidato da Rocco Lentini, a cui aderiva Annibale Giordano). Il 21 marzo 1794 l'organizzazione fu scoperta, per delazione di tale Donato Froncillo; nel successivo processo alcuni aderenti del \u00ab\"RoMo\"\u00bb (De Deo, Galiani e Vincenzo Vitaliani) furono condannati a morte e giustiziati, mentre Giordano fu condannato a venti anni e tradotto presso le prigioni del castello dell'Aquila. Numerose fonti riferiscono che Annibale Giordano, con una delazione, abbia confessato agli inquirenti i segreti della \"Societ\u00e0 patriottica\", che abbia accusato oltre 250 affiliati fra cui lo stesso Luigi de' Medici di Ottajano, il quale fu incarcerato.\nRitornato a Napoli col generale Championnet il 5 dicembre 1798, pochi giorni dopo essere stato liberato dalla prigionia all'Aquila, Annibale Giordano partecip\u00f2 attivamente alla vita dell'effimera Repubblica Napoletana (1799) come addetto al comitato militare e poi capo della contabilit\u00e0 della Marina. Caduta la Repubblica (giugno 1799), fu di nuovo imprigionato dai Borbonici nel Castel Nuovo con altri diciotto tra cui Mario Pagano, Domenico Cirillo e Giuseppe Leonardo Albanese. Il 27 gennaio 1800 fu condannato a morte dalla giunta; ma la condanna fu commutata in prigionia nell'isola di Favignana, da dove usc\u00ec con gli altri detenuti politici nel luglio 1801 grazie al trattato di Lun\u00e9ville. La mancata esecuzione venne spiegata da molti come il compenso per la delazione di Giordano; altri la attribuirono a interventi a suo favore da parte del padre o del Fergola presso la corte borbonica. Giordano si rifugi\u00f2 in Francia dove fu assunto in qualit\u00e0 di geometra del catasto del Dipartimento dell'Aube; nel 1824 fu naturalizzato francese e assunse il cognome \"Jourdan\".\nProgressi in matematica.\nGiordano mostr\u00f2 precocemente grande talento matematico: nel 1786 present\u00f2 alla \"Reale Accademia delle scienze di Napoli\" una memoria intitolata \"Continuazione del medesimo argomento\", che gli apr\u00ec le porte della stessa Accademia. Poco dopo, nel 1788, ottenne grande notoriet\u00e0 in tutta Europa per aver risolto il problema \"Dato un cerchio e \"n\" punti del suo piano, inscrivere in tale cerchio un poligono i cui lati, eventualmente prolungati, passino, secondo un certo ordine, per i punti dati\"; questo problema era una generalizzazione del \"problema di Pappo\", che lo aveva risolto nel caso di \"n\" = 3 punti allineati, e del \"problema di Castillon\", risolto da quest'ultimo nel 1776, dopo che gli era stato proposto da Cramer, sempre per \"n\" = 3 punti ma disposti comunque nel piano. Per inciso: Carnot, ritenendo che \u00abOttajano\u00bb, il paese natale di Giordano, fosse un predicato nobiliare, chiamer\u00e0 \"Ottajano\" il giovane matematico, il quale verr\u00e0 spesso indicato con questo nome nelle pubblicazioni scientifiche successive."}
{"id": "2705870", "revid": "1869172", "url": "https://it.wikipedia.org/wiki?curid=2705870", "title": "Holland Manners", "text": "Holland Manners \u00e8 un personaggio immaginario del telefilm \"Angel\", interpretato da Sam Anderson.\n\u00c8 uno dei dipendenti pi\u00f9 anziani della Wolfram &amp; Hart ed il capo di Lilah Morgan e Lindsey McDonald, che considera il suo pupillo.\nBiografia del personaggio.\nManners durante la prima stagione era un dipendente di spicco della Wolfram &amp; Hart con una grande ammirazione per Lindsey McDonald ed una profonda devozione alla causa dei Soci Anziani, di cui \u00e8 il principale strumento.\nA met\u00e0 della prima stagione viene promosso a capo del Reparto Speciale e, dunque, lascia il ruolo che ricopriva al suo pupillo Lindsay, facendolo retrocedere dal cammino di redenzione che stava per intraprendere.\nFu Manners che diede l'ordine di resuscitare Darla e successivamente farla vampirizzare nuovamente da Drusilla, nonch\u00e9 ad organizzare diversi altri complotti volti ad uccidere Angel e il suo gruppo, spesso attraverso Lilah e Lindsay, dei quali stimola la rivalit\u00e0.\nSar\u00e0 ucciso, insieme ad altri membri del Reparto Speciale, proprio dalle due vampire Darla e Drusilla sotto gli occhi di Angel che non muover\u00e0 un dito. Al massacro orchestrato dalle due sopravviveranno solo Lilah e Lindsay, che in seguito competeranno per avere il ruolo del superiore deceduto.\nA seguito ricomparir\u00e0 come emissario non-morto dei Soci Anziani, dato che il contratto con la Wolfram &amp; Hart non si dissolve neanche alla morte.\nPoteri e abilit\u00e0.\nHolland \u00e8 un normalissimo essere umano, senza alcuna capacit\u00e0 sovrannaturale, tuttavia dispone di una grande intelligenza e di una vasta conoscenza in fatto giuridico, legale e penale. Inoltre \u00e8 un abilissimo manipolatore capace di far fare a chiunque qualsiasi cosa voglia nonch\u00e9 di raggirare gli altri con estrema facilit\u00e0.\nA causa di una clausola nel contratto con la Wolfram &amp; Hart, i Soci Anziani possono servirsi di lui come dipendente anche dopo la morte, ovvero possono materializzare il suo spirito o il suo corpo a piacimento quando occorre loro che svolga un qualche compito alle loro dipendenze. Il contratto suddetto \u00e8 indistruttibile, ragione per la quale non pu\u00f2 essere annullato in alcun modo, condannandolo a servire lo studio per sempre come immortale."}
{"id": "2705871", "revid": "199745", "url": "https://it.wikipedia.org/wiki?curid=2705871", "title": "Dactylorhiza incarnata incarnata", "text": ""}
{"id": "2705874", "revid": "199745", "url": "https://it.wikipedia.org/wiki?curid=2705874", "title": "Orchide sanguigna", "text": ""}
{"id": "2705878", "revid": "43204", "url": "https://it.wikipedia.org/wiki?curid=2705878", "title": "Dungannon Swifts F.C.", "text": ""}
{"id": "2705880", "revid": "43204", "url": "https://it.wikipedia.org/wiki?curid=2705880", "title": "Dungannon Swifts FC", "text": ""}
{"id": "2705882", "revid": "43204", "url": "https://it.wikipedia.org/wiki?curid=2705882", "title": "Dungannon Swifts", "text": ""}
{"id": "2705884", "revid": "420108", "url": "https://it.wikipedia.org/wiki?curid=2705884", "title": "Tayyip Erdogan", "text": ""}
{"id": "2705886", "revid": "287204", "url": "https://it.wikipedia.org/wiki?curid=2705886", "title": "Erumaipatti", "text": " \nErumaipatti (o Erumaippatti) \u00e8 una suddivisione dell'India, classificata come \"town panchayat\", di 9.303 abitanti, situata nel distretto di Namakkal, nello stato federato del Tamil Nadu. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 11\u00b0 10' 0 N e 78\u00b0 16' 60 E e ha un'altitudine di 134 .\nSociet\u00e0.\nEvoluzione demografica.\nAl censimento del 2001 la popolazione di Erumaipatti assommava a 9.303 persone, delle quali 4.706 maschi e 4.597 femmine. I bambini di et\u00e0 inferiore o uguale ai sei anni assommavano a 935, dei quali 490 maschi e 445 femmine. Infine, coloro che erano in grado di saper almeno leggere e scrivere erano 6.585, dei quali 3.697 maschi e 2.888 femmine."}
{"id": "2705888", "revid": "28567162", "url": "https://it.wikipedia.org/wiki?curid=2705888", "title": "Killer 7", "text": ""}
{"id": "2705890", "revid": "287204", "url": "https://it.wikipedia.org/wiki?curid=2705890", "title": "Eruvadi", "text": " \nEruvadi \u00e8 una suddivisione dell'India, classificata come \"town panchayat\", di 14.715 abitanti, situata nel distretto di Tirunelveli, nello stato federato del Tamil Nadu. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 08\u00b0 26' 45 N e 77\u00b0 36' 17 E.\nSociet\u00e0.\nEvoluzione demografica.\nAl censimento del 2001 la popolazione di Eruvadi assommava a 14.715 persone, delle quali 6.773 maschi e 7.942 femmine. I bambini di et\u00e0 inferiore o uguale ai sei anni assommavano a 1.618, dei quali 851 maschi e 767 femmine. Infine, coloro che erano in grado di saper almeno leggere e scrivere erano 11.553, dei quali 5.556 maschi e 5.997 femmine."}
{"id": "2705897", "revid": "110157", "url": "https://it.wikipedia.org/wiki?curid=2705897", "title": "ATP Firenze", "text": "Il Torneo di Firenze \u00e8 stato un torneo di tennis giocato nell'ambito dell'ATP Tour dal 1973 al 1994. Il torneo si disputava a Firenze, in Italia, su campi in terra battuta. Dal 1973 al 1989 si giocava la settimana precedente il Roland Garros; dal 1990 si giocava la settimana successiva. Nel 1995 \u00e8 stato rimpiazzato dall'Oporto Open."}
{"id": "2705901", "revid": "287204", "url": "https://it.wikipedia.org/wiki?curid=2705901", "title": "Ethapur", "text": " \nEthapur (o Ettapur) \u00e8 una suddivisione dell'India, classificata come \"town panchayat\", di 10.054 abitanti, situata nel distretto di Salem, nello stato federato del Tamil Nadu. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 11\u00b0 40' 0 N e 78\u00b0 28' 60 E e ha un'altitudine di 266 .\nSociet\u00e0.\nEvoluzione demografica.\nAl censimento del 2001 la popolazione di Ethapur assommava a 10.054 persone, delle quali 5.027 maschi e 5.027 femmine. I bambini di et\u00e0 inferiore o uguale ai sei anni assommavano a 1.107, dei quali 570 maschi e 537 femmine. Infine, coloro che erano in grado di saper almeno leggere e scrivere erano 6.757, dei quali 3.786 maschi e 2.971 femmine."}
{"id": "2705903", "revid": "300067", "url": "https://it.wikipedia.org/wiki?curid=2705903", "title": "Fessor Leonard", "text": "Carriera.\nViene selezionato dai Washington Bullets al quarto giro del Draft NBA 1975 (71\u00aa scelta assoluta).\nDisputa due stagioni - 1975-76 e 1976-77 - a Bologna, sponda Fortitudo (allora sponsorizzata Alco), prima di trasferirsi alla Federale Lugano.\nLuned\u00ec 20 febbraio 1978 il suo corpo, privo di vita, viene rinvenuto da un vicino, nonch\u00e9 compagno di squadra, nel suo appartamento a Canobbio, vicino a Lugano. Il corpo era disteso sul materasso, adagiato sul pavimento (essendo alto , Leonard quasi mai riusciva a trovare reti in grado di ospitarlo). La stampa parl\u00f2 subito di suicidio, ma in realt\u00e0 Fessor Leonard mor\u00ec intossicato dal monossido sprigionato da un mozzicone di sigaretta spento malamente e gettato nel cestino della carta. Le porte e finestre erano chiuse perch\u00e9 era inverno; l'autopsia rivel\u00f2 che non vi erano tracce di droga nel sangue.\nLeonard, giocatore di grandi qualit\u00e0 atletiche e tecniche, era afflitto da una personalit\u00e0 fragile e instabile. Durante le festivit\u00e0 natalizie del 1977 venne accusato dalla polizia svizzera di aver aggredito un'anziana signora a Lugano. Nonostante la donna non avesse mai sporto denuncia, Leonard aveva passato la vigilia di Natale in prigione."}
{"id": "2705906", "revid": "92723", "url": "https://it.wikipedia.org/wiki?curid=2705906", "title": "Qarafa", "text": "Al-Qar\u0101fa () \u00e8 il pi\u00f9 antico cimitero musulmano del Cairo e dell'Egitto, fa parte della Cairo Vecchia, prettamente detta \"Cairo Islamica\". Si colloca sulla sponda orientale del Nilo \u00e8 si estende per oltre . \nAncora in uso, \u00e8 caratterizzato dalla convivenza tra i vivi e i defunti, e indicato spesso in Occidente con l'espressione Citt\u00e0 dei Morti.\nCirca un milione di egiziani vivono tra le tombe sebbene il loro numero sia una questione controversa. Il cimitero cairota si estende per circa una decina di chilometri e amministrativamente \u00e8 suddiviso in pi\u00f9 quartieri, di cui alcuni completamente urbanizzati dove le tombe sono ridotte a dei cortiletti tra i palazzi, altri invece semi-urbanizzati in un intreccio tra tombe ed edifici privati e pubblici, infine altri ancora costituiti solo da una distesa di spiazzi funerari, a volte occupati e gli alloggi pertinenti ristrutturati in dimore permanenti o sedi d'attivit\u00e0 che richiedono spazi aperti.\nDal punto di vista urbanistico la Citt\u00e0 dei Morti ha subito una notevole evoluzione nella seconda met\u00e0 del secolo scorso con l'iperurbanizzazione informale e illecita come molte periferie cairote, a differenza dell'inurbamento storico di epoca medievale. Tutta la necropoli possiede un immane patrimonio architettonico d'incommensurabile pregio artistico e un'eredit\u00e0 culturale immateriale unica al mondo. \nQarafa si rivela interessante soprattutto per i nessi tra le modalit\u00e0 d'inurbamento e il culto egiziano dei defunti, nonch\u00e9 gli altri rituali religiosi della devozione popolare. Memoria storica e sociale, esso incarna un esempio d'ibridazione di stili di vita e tradizioni tra urbanesimo e civilt\u00e0 rurale dell'Egitto, paese dal volto plurimillenario che ha influito sulle culture di tutto il bacino del Mediterraneo.\nAl-Qarafa del Cairo \u00e8 considerata da molti archeologi e storici dell'arte un museo a cielo aperto, per l'enorme patrimonio artistico, nonch\u00e9 culturale, che conserva.\nEtimologia del nome.\nDa fine Ottocento, in molti testi europei ci si riferiva al luogo col nome di Citt\u00e0 dei Morti ( - Madinat al-Mawta).\nQarafa ( - al-Qarafa), invece, (che dovrebbe derivare dal nome del clan yemenita dei bani Qarafi tra i primi abitanti del luogo), \u00e8 il termine egiziano con cui la necropoli viene chiamata. Durante et\u00e0 ayyubita, il nome del posto venne documentato con la costruzione di \"Bab al- Qarafa\" (Cancello della Necropoli), porta nord-orientale della Cittadella del Cairo. Bab al-Qarafa \u00e8 nei pressi di Piazza Al-Sayyidah Aysha nel distretto di al-Qadiryia.\nIl luogo ha nomi specifici che verranno spiegati in dettaglio pi\u00f9 avanti.\nStoria.\nLa storia della Citt\u00e0 dei Morti del Cairo ha origine nella conquista islamica del paese e si pensa che la parte pi\u00f9 antica, sia stata fondata intorno al 684 d.C., alle porte della allora capitale al-Fustat come cimitero Qurayshi. \nLo storico al-Maqrizi, nel suo \"Khi\u1e6da\u1e6d\", ricordava come il cimitero settentrionale della citt\u00e0 (l'attuale Qarafa), fondato dal sultano mamelucco al-N\u0101\u1e63ir Mu\u1e25ammad, non contenesse edifici prima del suo terzo accesso al sultanato. Fu solo quando al-N\u0101\u1e63ir Mu\u1e25ammad abbandon\u00f2 nel 1320 l'area compresa tra il cimitero di Bab al-Nasr e la collina del Muqattam, che un esiguo numero di costruzioni cominci\u00f2 a essere edificato nella parte settentrionale del cimitero.\nSotto i sultani mamelucchi burji, il cimitero settentrionale divenne l'area nuova predestinata a indicare in che direzione dovesse avvenire l'espansione della citt\u00e0, non essendovi alcuna remora ideologica volta a contrastare la costruzione di edifici all'interno di aree cimiteriali. L'assenza di opposizione consent\u00ec l'edificazione di straordinari edifici religiosi, su scala monumentale, in questo zona della Qarafa.\nGeografia e descrizione.\nLa Qarafa del Cairo \u00e8 un'immensa necropoli islamica che si espande nel tempo e nello spazio. Dal punto di vista temporale comprende pi\u00f9 di 13 secoli di storia e da quello territoriale oltre , ubicata nella zona orientale del Nilo. L'area urbana su cui la Qarafa giace \u00e8 al-Basatin una delle pi\u00f9 grandi e popolose della capitale e i distretti interessati (in direzione da sud a nord) sono: Al-Iman al-Shaafi'i, Al-Khalifa, al-Qadiriya, Al-Sayyida Aisha, Manshiyat Naser, collina del Muqattam, al-Husayniya, al-Darrasa e Afifi. \nLa Qarafa \u00e8 divisa in diviersi cimiteri, divisi in due pi\u00f9 grandi \"al-Qarafa al-Kobra\" e \"al-Qarafa al-Soghra\". \nLa Citt\u00e0 Meridionale Dei Morti.\nAl-Qarafa al-Kobra (arabo: \u0642\u0631\ufe8d\u0641\u0629 \u0627\u0644\u0643\u0628\u0631\u0649, la necropoli maggiore) \u00e8 conosciuta anche come la Necropoli Meridionale (arabo: \u0642\u0631\ufe8d\u0641\u0629 \u0627\u0644\u062c\u0646\u0648\u0628\u064a\u0629, Al-Qarafa al-Janoubyia). Si trova a sud della Cittadella del Cairo, a est della Moschea di Ibn Tulun. Si estende dalla zona sud-est della Cittadella fino al distretto meridionale di Maadi, comprendendo i distretti di Al-Iman al-Shaafi'i, Manshiyat Naser, collina del Muqattam, Al-Khalifa, al-Qadiriya, Al-Sayyida Aisha. In linea d'aria, questa parte della necrpoli cairota si trova tra Via al-Saliba (\u0634\u0627\u0631\u0639 \u0627\u0644\u0635\u0644\u064a\u0628\u0629, Share'a al-Saliba) e piazza Sayyida Nafisa (\u0645\u064a\u062f\u0627\u0646 \u0627\u0644\u0633\u064a\u062f\u0629 \u0646\u0641\u064a\u0633\u0629, Midan al-Sayyida Nafisa) del Cairo storica.\n'Il Cimitero di al-Imam' (arabo: \ufed8\ufeae\ufe8d\ufed3\u0640\u0629 \u0627\u0644\u0625\u0645\u0627\u0645, Qarafa al-Imam),\n\u00e8 il cimitero pi\u00f9 antico, pi\u00f9 grande e pi\u00f9 popoloso della Qarafa al-Kobra. Prende il nome dal santuario dell\u2019Imam al-Shafai che vi \u00e8 ubicato. Si estende per oltre , dal Fustat nella Cairo Vecchia, fino al distretto di al-Qadiriya, il pi\u00f9 meridionale della Cairo storica.\nIn questo cimitero i monumenti pi\u00f9 prevalenti sono di et\u00e0 fatimidi e ayyubidi. Il santuario di Al-Imam al-Shafai \u00e8 il pi\u00f9 venerato, mentre Hosh al-Basha \u00e8 il pi\u00f9 impressionante per sontuosit\u00e0. Hosh al-Basha \u00e8 il primo mausoleo della famiglia reale di Mehmet Ali Pasci\u00e0, un complesso funerario di notevole valore artistico e storico. \nLe sepolture nella zona pi\u00f9 prossima all\u2019Imam sono state sospese dallo stato, in quanto le tombe risultano sempre inondate dalle le falde acquifere di Ein al-Sira (il lago Ein al-Sira), prodotte dal terremoto del 1992.\n'Il Cimitero di al-Qadiriya' (arabo: \ufed8\ufeae\ufe8d\ufed3\u0640\u0629 \u0627\u0644\u0642\u0627\u062f\u0631\u064a\u0629, Qarafa al-Qadiriya),\n\u00e8 il cimitero centrale della Qarafa al-Kobra. Ha inizio nella zona nord del distretto di Manshiyat Naser nella zona sud-est della collina del Mukkatam, viene divioa da via Salah Salem e termina a nord con il distretto di al-Khalifa e alla Cittadella.\nTra gli edifici storici pi\u00f9 noti sono il santuario di Sayyida Aisha. su via al-Khalifa, i resti di Bab al-Qarafa e sul lato orientale di via al-Qadiriya i monumenti mammelucchi bahri.\n'Il Cimitero di al-Khalifa' (arabo: \ufed8\ufeae\ufe8d\ufed3\u0640\u0629 \u0627\u0644\u062e\u0644\u064a\u0641\u0629, Qarafa al-Kahalifa),\n\u00e8 un piccolo cimitero ubicato nell'omonimo distretto, a nord di via Salah Salem intorno alla Cittadella. Al-Khalifa \u00e8 stata, per secoli, una delle strade principale della Cairo storica. \u00c8 il prosieguo meridionale di via Qasaba, la quale termina a sud con Via al-Muizz, e Bab al-Futuh, da cui si raggiunge al-Qarafa. Nel 1261, il sultano Baybars fece restaurare questa parte del cimitero cairota per lo pi\u00f9 pieno di tombe abbassidi. Il mazar di Sayyida Nafisa, la tomba di Sayyida Ruqqaya e la tomba della sultana Shagara al-Durr sono i monumenti pi\u00f9 conosciuti del sito.\nA seguire, una lista dei monumenti pi\u00f9 importanti della \"necropoli meridionale\":\nLa Citt\u00e0 Settentrionale dei Morti.\nAl-Qarafa al-Soghra (arabo: \u0627\u0644\u0642\u0631\u0636\u0647 \u0627\u0644\u0635\u063a\u0631\u0649, la necropoli minore) anche la Necropoli Settentrionale (arabo: \u0627\u0644\u0642\u0631\u0641\u0629 \u0627\u0644\u0634\u0645\u0627\u0644\u064a\u0629, Al-Qarafa al-Shamalyia) o anche il Deserto dei Mamelucchi (\u0635\u062d\u0631\u0627\u0621 \u0627\u0644\u0645\u0645\u0627\u0644\u064a\u0643, Sahara'a al-Mamalik) per la densit\u00e0 di tombe dell'et\u00e0 mamelucca. \u00c8 ubicata a nord-est della Cittadella del Cairo, tra Via Salah Salim (\u0634\u0627\u0631\u0639 \u0635\u0644\u0627\u062d \u0633\u0627\u0644\u0645, Share'a Salah Salim) e Via Al-Nasr (\u0637\u0631\u064a\u0642 \u0627\u0644\u0646\u0635\u0631, Taryik Al-Nasr). Nel Deserto dei Mamelucchi sono ubicati i mausolei di cinque sultani della dinastia burji. \nDella necropoli settentrionale fanno parte anche i cimiteri minori di Bab al-Wazir e di Bab al-Nasr, entrambi fiancheggiano le mura nord-ovest della Cittadella del Cairo. Nei due siti vi sono tombe di diverse et\u00e0 e di personaggi noti della storia islamica, tra questi vi fu anche Al-Maqrizi.\nA seguire, una lista dei monumenti pi\u00f9 importanti della \"necropoli settentrionale\":\n- (*) Ubicazione sconosciuta"}
{"id": "2705907", "revid": "287204", "url": "https://it.wikipedia.org/wiki?curid=2705907", "title": "Ettayapuram", "text": " \nEttayapuram (o Ettaiyapuram) \u00e8 una suddivisione dell'India, classificata come \"town panchayat\", di 12.800 abitanti, situata nel distretto di Thoothukudi, nello stato federato del Tamil Nadu. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 9\u00b0 9' 0 N e 77\u00b0 58' 60 E e ha un'altitudine di 60 .\nSociet\u00e0.\nEvoluzione demografica.\nAl censimento del 2001 la popolazione di Ettayapuram assommava a 12.800 persone, delle quali 6.123 maschi e 6.677 femmine. I bambini di et\u00e0 inferiore o uguale ai sei anni assommavano a 1.303, dei quali 664 maschi e 639 femmine. Infine, coloro che erano in grado di saper almeno leggere e scrivere erano 8.862, dei quali 4.781 maschi e 4.081 femmine."}
{"id": "2705915", "revid": "287204", "url": "https://it.wikipedia.org/wiki?curid=2705915", "title": "Ettimadai", "text": " \nEttimadai \u00e8 una suddivisione dell'India, classificata come \"town panchayat\", di 7.887 abitanti, situata nel distretto di Coimbatore, nello stato federato del Tamil Nadu. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 10\u00b0 53' 53 N e 76\u00b0 54' 01 E.\nSociet\u00e0.\nEvoluzione demografica.\nAl censimento del 2001 la popolazione di Ettimadai assommava a 7.887 persone, delle quali 4.010 maschi e 3.877 femmine. I bambini di et\u00e0 inferiore o uguale ai sei anni assommavano a 1.008, dei quali 489 maschi e 519 femmine. Infine, coloro che erano in grado di saper almeno leggere e scrivere erano 4.406, dei quali 2.606 maschi e 1.800 femmine."}
{"id": "2705916", "revid": "15756", "url": "https://it.wikipedia.org/wiki?curid=2705916", "title": "The Sound of San Francisco", "text": "The Sound of San Francisco (o San Francisco Dreamin') \u00e8 un singolo del gruppo dance/house austriaco Global Deejays, pubblicato nel 2004.\nIl brano.\nIl brano \u00e8 un remix della canzone di Scott McKenzie \"San Francisco (Be Sure to Wear Flowers in Your Hair)\" e di \"California Dreamin\"' dei Mamas 'n' Papas.\nIl video.\nIl videoclip della canzone mostra uno scuolabus che va in giro per le citt\u00e0 elencate all'inizio di ogni strofa."}
{"id": "2705919", "revid": "287204", "url": "https://it.wikipedia.org/wiki?curid=2705919", "title": "Ezhudesam", "text": " \nEzhudesam \u00e8 una suddivisione dell'India, classificata come \"town panchayat\", di 18.652 abitanti, situata nel distretto di Kanyakumari, nello stato federato del Tamil Nadu. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 08\u00b0 16' 55 N e 77\u00b0 09' 04 E.\nSociet\u00e0.\nEvoluzione demografica.\nAl censimento del 2001 la popolazione di Ezhudesam assommava a 18.652 persone, delle quali 9.401 maschi e 9.251 femmine. I bambini di et\u00e0 inferiore o uguale ai sei anni assommavano a 1.954, dei quali 1.021 maschi e 933 femmine. Infine, coloro che erano in grado di saper almeno leggere e scrivere erano 14.934, dei quali 7.823 maschi e 7.111 femmine."}
{"id": "2705926", "revid": "124123", "url": "https://it.wikipedia.org/wiki?curid=2705926", "title": "Pieter Claesz", "text": "Biografia.\nNacque a Berchem, cittadina nei pressi di Anversa, ma visse nei Paesi Bassi, ad Haarlem dove risulta sposato dal 1618. \nLe sue opere, eseguite prevalentemente tra il 1621 e il 1657, sono documentate ed evidenziano la svolta artistica apportata da Claesz: dalla natura morta, tipica dei pittori di fine Cinquecento al nuovo tema dei 'banchetti' o 'piccole colazioni' (\"Ontbijtjes\"), per lo pi\u00f9, monocromi evolventi, nel corso degli anni, verso una gamma di variazioni. \nLe sue opere si caratterizzarono per il gioco di luci sugli oggetti, come un bicchiere di vino, un coltello, un piatto di metallo con pesce o pane e una ciotola di bacche, che produce un effetto ricco evidenziando la solidit\u00e0 delle forme.\nLa trasformazione del suo gusto pittorico si manifesta dal passaggio dalle opere giovanili, caratterizzate da sfondi a campana o di tendaggi e con un impianto talvolta occasionale, alle opere della seconda fase contraddistinte da un orizzonte pi\u00f9 basso, un'organizzazione pi\u00f9 articolata. In un terzo periodo creativo, il pittore elabor\u00f2 con pi\u00f9 attenzione il livello prospettico dei primi piani, impreziosendolo con riflessi argentati, armonie cromatiche soffuse come appare nella \"Natura morta\" del 1646 conservata a Praga.\nIn questa fase matura, appare pregevole la sintesi tematica, il virtuosismo immerso nell'incanto poetico e nella tonalit\u00e0 cromatica. Molti elementi del suo gusto tardivo si saldarono con quello giovanile di Willem Claesz Heda, che per\u00f2 evidenzi\u00f2 maggiore sensibilit\u00e0 nella luminosit\u00e0 e una maggiore liricit\u00e0.\nTra i prosecutori di Claesz si pu\u00f2 citare il pittore Roelof Koets, noto per i suoi dipinti di grappoli d'uva.\nNicolas Berchem Claesz, figlio di Pieter Claesz, nato nel 1620, divenne un famoso paesaggista."}
{"id": "2705928", "revid": "318922", "url": "https://it.wikipedia.org/wiki?curid=2705928", "title": "Ulster Cup", "text": "La Ulster Cup \u00e8 stata un torneo calcistico organizzato in Irlanda del Nord tra il 1948 e il 2003 per squadre di club. \nA partire dalla fondazione del torneo, sono state disputate 51 edizioni, fino all'interruzione nel 1999, e dopo una ripresa di una sola stagione (2002/2003), tale manifestazione \u00e8 stata soppressa definitivamente.\nNelle ultime 3 edizioni il torneo \u00e8 stato aperto alle sole squadre di First Division, la seconda serie nazionale.\nFormula.\nLa formula della competizione \u00e8 stata modificata pi\u00f9 volte; si \u00e8 utilizzato la formula del campionato classico, l'eliminazione diretta, o anche una fase iniziale a gruppi pi\u00f9 la finale. Ecco di seguito le variazioni dei formati del torneo\nAlbo d'oro.\nVincitori della Ulster Cup stagione per stagione"}
{"id": "2705929", "revid": "1721503", "url": "https://it.wikipedia.org/wiki?curid=2705929", "title": "Pier Francesco Cittadini", "text": "Biografia.\nLa sua formazione artistica si svolse dapprima con il pittore Daniele Crespi, successivamente nel 1634 circa si trasfer\u00ec \na Bologna, dove segu\u00ec gli insegnamenti di Guido Reni, che influenz\u00f2 le prime opere di Pier Francesco Cittadini, come ben esemplificato nel \"Martirio del protomartire\" e nella \"Caduta di san Paolo\", ambedue in Santo Stefano (1637).\nDopo la morte del maestro, Cittadini effettu\u00f2 un lungo lavoro di ripescaggio della tradizione bolognese, a partire dal gusto carraccesco. L'opera \"La caduta di Saulo\", dipinta nel 1645 evidenzi\u00f2 questo accostamento.\nIntorno alla met\u00e0 del secolo si trasfer\u00ec a Roma, dove si avvicin\u00f2 all'ambiente degli artisti francesi che praticavano la pittura di genere. In quel periodo riusc\u00ec ad ottenere commissioni anche da parte di Luigi XIV, grazie soprattutto al successo riscosso con le nature morte ed i paesaggi. Delle sue opere del periodo romano si ricordano \"Loth e le figlie\" e \"Agar e l'angelo\" (ora alla Pinacoteca di Dresda).\nNel 1650, ritorn\u00f2 a Bologna, dove il 19 giugno 1653 spos\u00f2 Giulia Ballarini, dalla quale ebbe numerosi figli (sembra ventidue), di cui almeno tre, Carlo Antonio, Angelo Michele, Giovanni Battista, seguiranno le orme del padre.\nSubito dopo prese parte, con altri artisti, alla decorazione a fresco della villa Estense di Sassuolo: \u00e8 una delle sue ultime opere di grandi dimensioni. Tra le opere di questa ultima fase creativa si possono menzionare: il \"Giudizio di Paride\" (Bologna, coll. Giovannini); le quattro tele con le \"Allegorie delle stagioni\", \"Primavera\", \"Estate\" (Galleria Estense di Modena), \"Autunno\", \"Inverno\" (Pinacoteca civica di Bologna); sempre al 1650 circa risalgono le quattro tele con \"Figure sacre racchiuse in ghirlande di fiori\" (Modena, Galleria Estense); le tre \"Nature morte\" della Galleria Estense di Modena; le due \"Nature morte\" di Santa Maria di Galliera; la \"Frutta candita e frutta di stagione\" (Galleria nazionale d'arte antica di Trieste), tutte caratterizzate dall'influenza del Domenichino e dalle atmosfere nordiche tipiche dello Swanevelt.\nInteressante \u00e8 anche il suo \"Doppio ritratto (Antonio e Agostino Azzurrini di Faenza)\", conservato alla Pinacoteca civica di Forl\u00ec."}
{"id": "2705930", "revid": "287204", "url": "https://it.wikipedia.org/wiki?curid=2705930", "title": "Ganapathipuram", "text": " \nGanapathipuram \u00e8 una suddivisione dell'India, classificata come \"town panchayat\", di 13.653 abitanti, situata nel distretto di Kanyakumari, nello stato federato del Tamil Nadu. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 08\u00b0 11' 32 N e 77\u00b0 24' 48 E.\nSociet\u00e0.\nEvoluzione demografica.\nAl censimento del 2001 la popolazione di Ganapathipuram assommava a 13.653 persone, delle quali 6.764 maschi e 6.889 femmine. I bambini di et\u00e0 inferiore o uguale ai sei anni assommavano a 1.439, dei quali 720 maschi e 719 femmine. Infine, coloro che erano in grado di saper almeno leggere e scrivere erano 10.151, dei quali 5.201 maschi e 4.950 femmine."}
{"id": "2705934", "revid": "1310927", "url": "https://it.wikipedia.org/wiki?curid=2705934", "title": "Alain Giroletti", "text": "Carriera.\nGiocatore di origini italiane, ha iniziato a giocare nella Primera Divisi\u00f3n del Campionato venezuelano di calcio con le maglie di Monagas Sport Club, Aragua F\u00fatbol Club e Deportivo Italia, segnando complessivamente quattro gol. Nel 2008 \u00e8 passato nella Serie D italiana con il , per poi rientrare in Venezuela dove ha militato per quattro anni nel Deportivo Petare.\nTra il 2006 ed il 2007 ha giocato otto gare con la Nazionale di calcio del Venezuela."}
{"id": "2705936", "revid": "287204", "url": "https://it.wikipedia.org/wiki?curid=2705936", "title": "Gandhi Nagar", "text": " \nGandhi Nagar (o Gandhinagao) \u00e8 una suddivisione dell'India, classificata come \"town panchayat\", di 9.708 abitanti, situata nel distretto di Vellore, nello stato federato del Tamil Nadu. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 13\u00b0 0' 23 N e 80\u00b0 15' 15 E e ha un'altitudine di 10 .\nSociet\u00e0.\nEvoluzione demografica.\nAl censimento del 2001 la popolazione di Gandhi Nagar assommava a 9.708 persone, delle quali 4.623 maschi e 5.085 femmine. I bambini di et\u00e0 inferiore o uguale ai sei anni assommavano a 714, dei quali 372 maschi e 342 femmine. Infine, coloro che erano in grado di saper almeno leggere e scrivere erano 8.754, dei quali 4.198 maschi e 4.556 femmine."}
{"id": "2705941", "revid": "287204", "url": "https://it.wikipedia.org/wiki?curid=2705941", "title": "Gangaikondan", "text": " \nGangaikondan (o Gaingundaun, Gangalkondan) \u00e8 una suddivisione dell'India, classificata come \"town panchayat\", di 10.254 abitanti, situata nel distretto di Cuddalore, nello stato federato del Tamil Nadu. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 8\u00b0 50' 60 N e 77\u00b0 46' 60 E e ha un'altitudine di 46 .\nSociet\u00e0.\nEvoluzione demografica.\nAl censimento del 2001 la popolazione di Gangaikondan assommava a 10.254 persone, delle quali 5.288 maschi e 4.966 femmine. I bambini di et\u00e0 inferiore o uguale ai sei anni assommavano a 1.370, dei quali 705 maschi e 665 femmine. Infine, coloro che erano in grado di saper almeno leggere e scrivere erano 7.508, dei quali 4.260 maschi e 3.248 femmine."}
{"id": "2705943", "revid": "834", "url": "https://it.wikipedia.org/wiki?curid=2705943", "title": "When (Vincent Gallo)", "text": "When \u00e8 un album di Vincent Gallo, pubblicato il 1\u00ba ottobre 2001 per l'etichetta discografica Warp Records.\nNell'album \u00e8 presente una traccia dal titolo \"I Wrote This Song for the Girl Paris Hilton\", dedicata appunto da Gallo alla Hilton."}
{"id": "2705944", "revid": "117913628", "url": "https://it.wikipedia.org/wiki?curid=2705944", "title": "Guido Cinotti", "text": "Biografia.\nIn giovane et\u00e0 si trasfer\u00ec a Milano, dove frequent\u00f2 i corsi di formazione artistica presso Brera, prima d'intraprendere un periodo di addestramento insieme ad un gruppo di giovani pittori guidati dall'umbro Annibale Brugnoli.\nTra i vari lavori decorativi figurarono la ristrutturazione del Teatro Lirico di Milano, che anticip\u00f2 di qualche anno i lavori decorativi svolti presso il corso Vittorio Emanuele, vero esempio di \"liberty\" novecentesco.\nLa sua prima fase pittorica si inser\u00ec in un contesto stilistico e formale verista, ben rappresentato dalle opere \"I maiali\" (1894) e \"Tramonto d'aprile\" (1903). \"I maiali\" vinse il premio Mylius dell'Accademia di Brera nel 1896, con la seguente motivazione: \u00abper il colorito robusto (\u2026) ed il complesso della composizione e l'effeto della luce\u00bb.\nSuccessivamente ader\u00ec per un breve periodo al divisionismo, come evidenziarono il \"Lamento\" ed i \"Conigli\", con il quale vinse il premio Mylius dell'Accademia di Brera nel 1894.\nNella fase seguente Cinotti, grazie alla tecnica pittorica a spatola e ad una accurata ricerca cromatica, raggiunse un momento di grande creativit\u00e0, concretizzata con una serie di quadri di fiori.\nIl suo personalissimo stile risult\u00f2 caratterizzato dalla saldatura tra lo stile liberty e quello del Monticelli.\nAbituato a firmare i dipinti solo una volta usciti dallo studio, alla sua morte lasci\u00f2 svariate opere non firmate: l'autenticazione venne affidata dalla vedova, Cena, agli amici Carlo Bazzi e Angiolo D'Andrea.\nSua figlia, nata nel 1920, fu la storica dell'arte Mia Cinotti (vero nome Amalia), tragicamente morta suicida nel 1992."}
{"id": "2705945", "revid": "287204", "url": "https://it.wikipedia.org/wiki?curid=2705945", "title": "Gangavalli", "text": " \nGangavalli (o Gangawali) \u00e8 una suddivisione dell'India, classificata come \"town panchayat\", di 10.584 abitanti, situata nel distretto di Salem, nello stato federato del Tamil Nadu. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 11\u00b0 28' 60 N e 78\u00b0 39' 0 E e ha un'altitudine di 291 .\nSociet\u00e0.\nEvoluzione demografica.\nAl censimento del 2001 la popolazione di Gangavalli assommava a 10.584 persone, delle quali 5.332 maschi e 5.252 femmine. I bambini di et\u00e0 inferiore o uguale ai sei anni assommavano a 1.123, dei quali 585 maschi e 538 femmine. Infine, coloro che erano in grado di saper almeno leggere e scrivere erano 6.298, dei quali 3.615 maschi e 2.683 femmine."}
{"id": "2705946", "revid": "1543377", "url": "https://it.wikipedia.org/wiki?curid=2705946", "title": "Giovanni Battista Cimaroli", "text": "Biografia.\nFiglio di Girolamo e di Angela Magnanine, il percorso formativo di Cimaroli fu guidato inizialmente dai maestri Antonio Aureggio e Antonio Calza. In una seconda fase, Cimaroli si rec\u00f2 a Venezia, dove con il Canaletto, il Pittoni, il Piazzetta e il Balestra, collabor\u00f2 alla realizzazione dei \"Tombeaux de Princes\" commissionate nel 1725 da Owen Mc Swiney, in cui erano rappresentati alcuni dei pi\u00f9 celebri uomini della storia britannica. In questi lavori si occup\u00f2 prevalentemente della parte paesaggistica di fondo.\nA questa prima fase sono attribuibili i \"Paesaggi\" conservati a Buckingham Palace, dove l'accostamento con Marco Ricci ed il Magnasco appare piuttosto evidente, anche se traspare una lirica arcadica e quieta della natura.\nIn un secondo periodo Cimaroli intensific\u00f2 le vedute veneziane, come nel caso della \"Veduta di villa Contarini-Negrelli a Str\u00e0\" (Bruxelles, Museo reale), nella \"Piazza San Marco con il combattimento dei tori\" (collezione E. P. Jones), nella \"Punta di Dogana\", nella \"Chiesa della Carit\u00e0\", entrambe del 1736, influenzate soprattutto dal Canaletto.\nCimaroli fu iscritto nella fraglia dei pittori veneziani negli anni dal 1724 al 1737, quando risulta avere due figli e abitare in San Felice; viveva ancora a Venezia nel 1753.\nNegli anni successivi il pittore si trasfer\u00ec in Inghilterra dove ricevette numerose richieste pur non evidenziando altre evoluzioni artistiche.\nA causa della mancanza di opere firmate dal Cimaroli, i suoi dipinti, sono stati spesso attribuiti ad altri artisti, pi\u00f9 conosciuti, come Giuseppe Zais, Francesco Battaglioli, Giuseppe Zocchi e soprattutto Francesco Zuccarelli, pittore ricercato in Inghilterra al pari del Canaletto, di cui, in certi casi, Cimaroli fu un imitatore.\nStudiando le opere sicuramente di Cimaroli, come le \"Tombe\" e i \"Paesaggi\" di Buckingham Palace, \u00e8 possibile per\u00f2 caratterizzare\ngli elementi tipici della pittura del Cimaroli, come ad esempio i tronchi alti, i rami allungati, il fogliame delineato meticolosamente, le foglioline distaccate e la prospettiva aerea digradante in successioni sempre pi\u00f9 trasparenti e leggere."}
{"id": "2705948", "revid": "287204", "url": "https://it.wikipedia.org/wiki?curid=2705948", "title": "Ganguvarpatti", "text": " \nGanguvarpatti (o Genguvarpatti) \u00e8 una suddivisione dell'India, classificata come \"town panchayat\", di 10.569 abitanti, situata nel distretto di Theni, nello stato federato del Tamil Nadu. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 10\u00b0 10' 07 N e 77\u00b0 41' 34 E.\nSociet\u00e0.\nEvoluzione demografica.\nAl censimento del 2001 la popolazione di Ganguvarpatti assommava a 10.569 persone, delle quali 5.386 maschi e 5.183 femmine. I bambini di et\u00e0 inferiore o uguale ai sei anni assommavano a 1.325, dei quali 717 maschi e 608 femmine. Infine, coloro che erano in grado di saper almeno leggere e scrivere erano 6.073, dei quali 3.617 maschi e 2.456 femmine."}
{"id": "2705949", "revid": "287204", "url": "https://it.wikipedia.org/wiki?curid=2705949", "title": "Gingee", "text": " \nGingee \u00e8 una suddivisione dell'India, classificata come \"nagar panchayat\", di 20.896 abitanti, situata nel distretto di Viluppuram, nello stato federato del Tamil Nadu. In base al numero di abitanti la citt\u00e0 rientra nella classe III (da 20.000 a 49.999 persone).\nGingee \u00e8 famosa per l'antica cittadella fortificata di Senji, popolare attrazione turistica locale. La dinastia Kon gett\u00f2 le basi per la costruzione del forte nel 1190. Successivamente, il forte fu costruito dalla dinastia Chola nel XIII secolo. Nel 1638, Senji pass\u00f2 sotto il controllo del sultanato di Bijapur da Vijayanagar. Nel 1677, alcune piccole porzioni della cittadella passarono sotto il controllo del maragi\u00e0 Mar\u0101th\u0101 Shivaji. Nel 1690, il forte pass\u00f2 nelle mani dei Moghul e divenne il quartier generale della citt\u00e0 di Arcot. Il forte cambi\u00f2 ancora propriet\u00e0 nel 1750, quando pass\u00f2 ai francesi, e infine agli inglesi nel 1762. Durante questo periodo, molti elementi scultorei di Senji furono spostati a Pondicherry dai francesi.\nStoria.\nOrigini di Gingee.\nSecondo antiche cronache, Gingee divenne una localit\u00e0 fortificata solamente intorno al 1200. Le cronache riportano che Ananda Kon, un pastore appartenente alla casta pastorale del luogo, trov\u00f2 per caso un tesoro in una delle cavit\u00e0 di una collina mentre pascolava le sue pecore. Facendosi capo di una piccola banda di guerrieri, sconfisse i capi dei villaggi vicini, costru\u00ec un piccolo forte ed elev\u00f2 a casta superiore i suoi seguaci. Alla morte di Ananda,i suoi successori diedero vita alla dinastia Kon, che prosegu\u00ec i lavori di fortificazione e regn\u00f2 per alcuni anni sulla regione.I Kon furono per\u00f2 soppiantati vent'anni dopo da Kobilingan, un capo della trib\u00f9 Kurumba, che spodest\u00f2 la dinastia e regn\u00f2 fino a quando la regione pass\u00f2 sotto il controllo dell'impero Hoysala dagli ultimi anni del XIII secolo fino alla prima met\u00e0 del XIV secolo. \nDominio dell'impero Vijayanagar.\nDagli Hoysala, il forte pass\u00f2 con relativa facilit\u00e0, nelle mani dei primi sovrani dell'impero Vijayanagar. I domini dell'impero si espansero progressivamente nell'India meridionale, e ci\u00f2 port\u00f2 alla divisione dell'amministrazione imperiale in tre grandi province, le quali erano sotto il controllo delle dinastie Nayak. Queste dinastie erano i Nayak di Madurai, i Nayak di Tanjore e i Nayaks di Senji. Le informazioni su questi ultimi e sul loro governo sono molto scarse. Le poche fonti dicono che Tupakula Krishnappa Nayaka (1490 - 1521) della famiglia Chandragiri fu il fondatore della linea dinastica Nayaka dei sovrani di Senji. Sembra che abbia governato in maniera gloriosa lungo tutta la costa da Nellore fino a Coleroon fino al 1521. Sotto i Nayak, il forte fu rinforzato e la citt\u00e0 crebbe enormemente. \nGeografia fisica.\nLa citt\u00e0 \u00e8 situata a 12\u00b0 15' 0 N e 79\u00b0 25' 0 E e ha un'altitudine di 91 .\nSociet\u00e0.\nEvoluzione demografica.\nAl censimento del 2001 la popolazione di Gingee assommava a 20.896 persone, delle quali 10.493 maschi e 10.403 femmine. I bambini di et\u00e0 inferiore o uguale ai sei anni assommavano a 2.218, dei quali 1.077 maschi e 1.141 femmine. Infine, coloro che erano in grado di saper almeno leggere e scrivere erano 15.157, dei quali 8.497 maschi e 6.660 femmine."}
{"id": "2705950", "revid": "287204", "url": "https://it.wikipedia.org/wiki?curid=2705950", "title": "Gobichettipalayam", "text": " \nGobichettipalayam (o Gobichettipalaiyam, Gobichettipalyam, Gopichettipalaiyam) \u00e8 una suddivisione dell'India, classificata come \"municipality\", di 55.150 abitanti, situata nel distretto di Erode, nello stato federato del Tamil Nadu. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 11\u00b0 28' 0 N e 77\u00b0 27' 0 E e ha un'altitudine di 241 .\nSociet\u00e0.\nEvoluzione demografica.\nAl censimento del 2001 la popolazione di Gobichettipalayam assommava a 55.150 persone, delle quali 27.289 maschi e 27.861 femmine. I bambini di et\u00e0 inferiore o uguale ai sei anni assommavano a 4.718, dei quali 2.384 maschi e 2.334 femmine. Infine, coloro che erano in grado di saper almeno leggere e scrivere erano 40.953, dei quali 21.912 maschi e 19.041 femmine."}
{"id": "2705951", "revid": "337866", "url": "https://it.wikipedia.org/wiki?curid=2705951", "title": "Teorema Tour Arese", "text": ""}
{"id": "2705955", "revid": "287204", "url": "https://it.wikipedia.org/wiki?curid=2705955", "title": "Gopalasamudram", "text": " \nGopalasamudram \u00e8 una suddivisione dell'India, classificata come \"town panchayat\", di 10.027 abitanti, situata nel distretto di Tirunelveli, nello stato federato del Tamil Nadu. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 08\u00b0 40' 13 N e 77\u00b0 38' 27 E.\nSociet\u00e0.\nEvoluzione demografica.\nAl censimento del 2001 la popolazione di Gopalasamudram assommava a 10.027 persone, delle quali 4.940 maschi e 5.087 femmine. I bambini di et\u00e0 inferiore o uguale ai sei anni assommavano a 1.071, dei quali 561 maschi e 510 femmine. Infine, coloro che erano in grado di saper almeno leggere e scrivere erano 7.070, dei quali 3.847 maschi e 3.223 femmine."}
{"id": "2705958", "revid": "287204", "url": "https://it.wikipedia.org/wiki?curid=2705958", "title": "Goundampalayam", "text": " \nGoundampalayam \u00e8 una suddivisione dell'India, classificata come \"town panchayat\", di 46.984 abitanti, situata nel distretto di Coimbatore, nello stato federato del Tamil Nadu. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 11\u00b0 03' 11 N e 76\u00b0 55' 30 E.\nSociet\u00e0.\nEvoluzione demografica.\nAl censimento del 2001 la popolazione di Goundampalayam assommava a 46.984 persone, delle quali 23.877 maschi e 23.107 femmine. I bambini di et\u00e0 inferiore o uguale ai sei anni assommavano a 5.037, dei quali 2.526 maschi e 2.511 femmine. Infine, coloro che erano in grado di saper almeno leggere e scrivere erano 35.871, dei quali 19.280 maschi e 16.591 femmine."}
{"id": "2705959", "revid": "62004", "url": "https://it.wikipedia.org/wiki?curid=2705959", "title": "5FDP", "text": ""}
{"id": "2705960", "revid": "287204", "url": "https://it.wikipedia.org/wiki?curid=2705960", "title": "Gudalur (Nilgiri)", "text": " \nGudalur \u00e8 una suddivisione dell'India, classificata come \"town panchayat\", di 43.038 abitanti, situata nel distretto dei Nilgiri, nello stato federato del Tamil Nadu. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 11\u00b0 31' 10 N e 76\u00b0 30' 37 E.\nSociet\u00e0.\nEvoluzione demografica.\nAl censimento del 2001 la popolazione di Gudalur assommava a 43.038 persone, delle quali 21.382 maschi e 21.656 femmine. I bambini di et\u00e0 inferiore o uguale ai sei anni assommavano a 5.725, dei quali 2.845 maschi e 2.880 femmine. Infine, coloro che erano in grado di saper almeno leggere e scrivere erano 31.475, dei quali 16.759 maschi e 14.716 femmine."}
{"id": "2705963", "revid": "767487", "url": "https://it.wikipedia.org/wiki?curid=2705963", "title": "Segreto istruttorio", "text": "Il segreto istruttorio indicava un istituto formale del codice di procedura penale italiano che stabiliva il divieto di divulgazioni di notizie relative a indagini giudiziarie. \u00c8 stato abolito nel 1989 con l'emanazione del nuovo codice di procedura penale italiano, sostituito dal segreto investigativo.\nDisciplina.\nIl segreto \u00e8 regolato dall'articolo 329 (\"obbligo di segreto\") del codice di procedura penale italiano dove si sancisce, al primo comma, la segretezza degli atti d'indagine compiuti dal pubblico ministero e dalla polizia giudiziaria fino a quando gli stessi non possono essere conosciuti dall'imputato, ma non oltre le indagini preliminari.\nIl segreto istruttorio fu oggetto della sentenza della Corte costituzionale n. 348 del 20 luglio 1990, nella quale essa ribad\u00ec l'importanza del diritto di essere informati, ma che questo aspetto presenta una garanzia preliminare per l'attuazione dello Stato democratico, quindi evidenzi\u00f2 la necessit\u00e0 del segreto in ambito giudiziario.\nDifferenze tra segreto istruttorio e investigativo.\nIl segreto istruttorio, nel codice del 1930, garantiva che non avvenisse diffusione di informazioni per tutta la durata dell'istruttoria.\nNel codice del 1988 opera invece il segreto delle indagini preliminari; esso non \u00e8 assoluto, perch\u00e9:\nQuando il segreto investigativo decade, il pubblico ministero notifica l'accusa con un avviso di garanzia, con un invito a interrogatorio, con un ordine di custodia cautelare, con un mandato di perquisizione o con un'ordinanza di sequestro.\nDal momento in cui l'indagato viene a conoscenza dell'indagine sul proprio conto, l'atto non \u00e8 pi\u00f9 segreto e pu\u00f2 essere divulgato ai cittadini, entro i limiti dettati dall'articolo 114 c.p.p.\nSecondo alcune interpretazioni non comporta, quindi, alcuna violazione la pubblicazione del contenuto degli avvisi di garanzia, di verbali di interrogatorio e di ordinanze di perquisizione, anche quando accompagnate dalle trascrizioni delle intercettazioni e da altre fonti di prova, purch\u00e9 la pubblicazione, anche parziale, del contenuto degli atti non pi\u00f9 coperti dal segreto abbia luogo dopo la conclusione delle indagini preliminari o il termine dell'udienza preliminare. A presidio di tali limiti opera il reato di cui all'articolo 684 c.p. (\"Pubblicazione arbitraria di atti di un procedimento penale\"), a proposito del quale, per\u00f2, \u00e8 stato notato da Nello Rossi che \"In altri Paesi ci sono giornali che hanno chiuso per le pesanti sanzioni economiche in cui sono incorsi per pubblicazioni \"arbitrarie\", cio\u00e8 \"contra legem\". Ma in Italia il rischio \u00e8 risibile, afferma sempre Nello Rossi, perch\u00e9 pagando una modesta oblazione si sana ogni violazione\"."}
{"id": "2705964", "revid": "287204", "url": "https://it.wikipedia.org/wiki?curid=2705964", "title": "Gudalur (Coimbatore)", "text": " \nGudalur \u00e8 una suddivisione dell'India, classificata come \"town panchayat\", di 22.321 abitanti, situata nel distretto di Coimbatore, nello stato federato del Tamil Nadu. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 11\u00b0 09' 10 N e 76\u00b0 55' 35 E.\nSociet\u00e0.\nEvoluzione demografica.\nAl censimento del 2001 la popolazione di Gudalur assommava a 22.321 persone, delle quali 11.483 maschi e 10.838 femmine. I bambini di et\u00e0 inferiore o uguale ai sei anni assommavano a 2.172, dei quali 1.170 maschi e 1.002 femmine. Infine, coloro che erano in grado di saper almeno leggere e scrivere erano 16.419, dei quali 9.158 maschi e 7.261 femmine."}
{"id": "2705969", "revid": "287204", "url": "https://it.wikipedia.org/wiki?curid=2705969", "title": "Gudalur (Theni)", "text": " \nGudalur \u00e8 una suddivisione dell'India, classificata come \"town panchayat\", di 35.442 abitanti, situata nel distretto di Theni, nello stato federato del Tamil Nadu. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 09\u00b0 40' 52 N e 77\u00b0 14' 23 E.\nSociet\u00e0.\nEvoluzione demografica.\nAl censimento del 2001 la popolazione di Gudalur assommava a 35.442 persone, delle quali 17.758 maschi e 17.684 femmine. I bambini di et\u00e0 inferiore o uguale ai sei anni assommavano a 3.544, dei quali 1.932 maschi e 1.612 femmine. Infine, coloro che erano in grado di saper almeno leggere e scrivere erano 21.388, dei quali 12.473 maschi e 8.915 femmine."}
{"id": "2705970", "revid": "6923", "url": "https://it.wikipedia.org/wiki?curid=2705970", "title": "Snow cruiser", "text": ""}
{"id": "2705973", "revid": "287204", "url": "https://it.wikipedia.org/wiki?curid=2705973", "title": "Gudiyatham", "text": " \nGudiyatham (o Gudiyattam) \u00e8 una suddivisione dell'India, classificata come \"municipality\", di 91.376 abitanti, situata nel distretto di Vellore, nello stato federato del Tamil Nadu. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 12\u00b0 56' 60 N e 78\u00b0 52' 0 E e ha un'altitudine di 277 .\nSociet\u00e0.\nEvoluzione demografica.\nAl censimento del 2001 la popolazione di Gudiyatham assommava a 91.376 persone, delle quali 45.506 maschi e 45.870 femmine. I bambini di et\u00e0 inferiore o uguale ai sei anni assommavano a 9.427, dei quali 4.826 maschi e 4.601 femmine. Infine, coloro che erano in grado di saper almeno leggere e scrivere erano 64.998, dei quali 35.624 maschi e 29.374 femmine."}
{"id": "2705978", "revid": "287204", "url": "https://it.wikipedia.org/wiki?curid=2705978", "title": "Gummidipoondi", "text": " \nGummidipoondi (o Gummidipundi, Gummudipoondi, Gummudipundi) \u00e8 una suddivisione dell'India, classificata come \"town panchayat\", di 16.116 abitanti, situata nel distretto di Tiruvallur, nello stato federato del Tamil Nadu. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 13\u00b0 24' 0 N e 80\u00b0 9' 0 E e ha un'altitudine di 10 .\nSociet\u00e0.\nEvoluzione demografica.\nAl censimento del 2001 la popolazione di Gummidipoondi assommava a 16.116 persone, delle quali 8.432 maschi e 7.684 femmine. I bambini di et\u00e0 inferiore o uguale ai sei anni assommavano a 2.078, dei quali 1.098 maschi e 980 femmine. Infine, coloro che erano in grado di saper almeno leggere e scrivere erano 11.346, dei quali 6.533 maschi e 4.813 femmine."}
{"id": "2705979", "revid": "287204", "url": "https://it.wikipedia.org/wiki?curid=2705979", "title": "HMS Raleigh (1919)", "text": "La HMS \"Raleigh\", sesta nave da guerra britannica a portare questo nome, \u00e8 stata un incrociatore pesante classe Hawkins della Royal Navy. Impostata nei cantieri William Beardmore &amp; Company il 9 dicembre 1915, venne varata il 28 agosto 1919 ed entr\u00f2 in servizio nel 1921. La nave fu l'unica della sua classe ad essere completata con macchine che raggiungevano i 70.000 Shp di potenza, riuscendo a raggiungere, durante le prove in mare al largo dell'Isola di Arran effettuate tra il 7 ed il 9 settembre 1920, la velocit\u00e0 di punta di 31 nodi, mentre a mezza potenza raggiunse la velocit\u00e0 di 28 nodi.\nServizio.\nAll'ingresso in servizio la nave venne assegnata alla base dell'America e delle Indie Occidentali. Nell'aprile del 1922 venne designata dall'Ammiraglio William Christopher Pakenham, comandante della base, come sua nave ammiraglia. Comandante della nave era il Capitano Arthur Bromley. L'8 agosto dello stesso anno, procedendo in un banco di nebbia fitta, la nave si incagli\u00f2 presso Point Amour, in Labrador. Undici marinai affogarono in seguito alla collisione. L'incrociatore sub\u00ec danni gravissimi che ne resero impossibile il rimorchio ed il ritorno in servizio, rimanendo quindi incagliato per i quattro anni successivi, durante i quali tutto l'equipaggiamento e le attrezzature in buono stato vennero rimosse dalla nave. Nel settembre 1926 venne quindi distrutta completamente con l'utilizzo di esplosivi."}
{"id": "2705980", "revid": "547992", "url": "https://it.wikipedia.org/wiki?curid=2705980", "title": "Fiorenza Tessari", "text": "Nel 1985 \u00e8 diventata Miss 365 - Prima Miss dell'Anno. Deve la notoriet\u00e0 al ruolo di Adriana Trevi che dal 2008 al 2014 ha ricoperto nella soap \"Un posto al sole\". Nel corso della sua carriera \u00e8 stata impegnata, con ruoli pi\u00f9 o meno importanti, in diversi lavori per cinema e televisione. \u00c8 figlia del regista Duccio Tessari e dell'attrice Lorella De Luca e madre di Fiore Manni."}
{"id": "2705981", "revid": "290948", "url": "https://it.wikipedia.org/wiki?curid=2705981", "title": "Benzene di Ladenburg", "text": ""}
{"id": "2705982", "revid": "287204", "url": "https://it.wikipedia.org/wiki?curid=2705982", "title": "Hanumanthampatti", "text": " \nHanumanthampatti \u00e8 una suddivisione dell'India, classificata come \"town panchayat\", di 9.436 abitanti, situata nel distretto di Theni, nello stato federato del Tamil Nadu. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 09\u00b0 47' 45 N e 77\u00b0 17' 31 E.\nSociet\u00e0.\nEvoluzione demografica.\nAl censimento del 2001 la popolazione di Hanumanthampatti assommava a 9.436 persone, delle quali 4.725 maschi e 4.711 femmine. I bambini di et\u00e0 inferiore o uguale ai sei anni assommavano a 1.147, dei quali 636 maschi e 511 femmine. Infine, coloro che erano in grado di saper almeno leggere e scrivere erano 5.950, dei quali 3.426 maschi e 2.524 femmine."}
{"id": "2705985", "revid": "287204", "url": "https://it.wikipedia.org/wiki?curid=2705985", "title": "Harur", "text": " \nHarur \u00e8 una suddivisione dell'India, classificata come \"town panchayat\", di 20.346 abitanti, situata nel distretto di Dharmapuri, nello stato federato del Tamil Nadu. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 12\u00b0 4' 0 N e 78\u00b0 30' 0 E e ha un'altitudine di 349 .\nSociet\u00e0.\nEvoluzione demografica.\nAl censimento del 2001 la popolazione di Harur assommava a 20.346 persone, delle quali 10.170 maschi e 10.176 femmine. I bambini di et\u00e0 inferiore o uguale ai sei anni assommavano a 2.385, dei quali 1.218 maschi e 1.167 femmine. Infine, coloro che erano in grado di saper almeno leggere e scrivere erano 15.326, dei quali 8.374 maschi e 6.952 femmine."}
{"id": "2705989", "revid": "287204", "url": "https://it.wikipedia.org/wiki?curid=2705989", "title": "Harveypatti", "text": " \nHarveypatti \u00e8 una suddivisione dell'India, classificata come \"town panchayat\", di 8.135 abitanti, situata nel distretto di Madurai, nello stato federato del Tamil Nadu. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 09\u00b0 52' 48 N e 78\u00b0 03' 33 E.\nSociet\u00e0.\nEvoluzione demografica.\nAl censimento del 2001 la popolazione di Harveypatti assommava a 8.135 persone, delle quali 4.089 maschi e 4.046 femmine. I bambini di et\u00e0 inferiore o uguale ai sei anni assommavano a 793, dei quali 427 maschi e 366 femmine. Infine, coloro che erano in grado di saper almeno leggere e scrivere erano 6.774, dei quali 3.568 maschi e 3.206 femmine."}
{"id": "2705992", "revid": "7336", "url": "https://it.wikipedia.org/wiki?curid=2705992", "title": "Antonella Bolelli Ferrera", "text": ""}
{"id": "2705995", "revid": "1573940", "url": "https://it.wikipedia.org/wiki?curid=2705995", "title": "Periscelididae", "text": "Periscelididae , \u00e8 una piccola famiglia cosmopolita di insetti dell'ordine dei Ditteri (Brachycera: Cyclorrhapha: Acalyptratae). Comprende specie dalla biologia poco conosciuta, e dalla posizione sistematica ancora incerta.\nDescrizione.\nGli adulti hanno corpo di piccole dimensioni, lungo 1-5 mm, pi\u00f9 o meno esile, con ali completamente ialine oppure maculate. Livrea dai colori variabili dal giallo al grigio al bruno, spesso giallastro nell'addome e nelle zampe con bande trasversali scure.\nIl capo \u00e8 largo quanto il torace e pi\u00f9 sviluppato in larghezza che in altezza, con gene ben sviluppate nella parte posteriore. La Chetotassi si differenzia nelle due sottofamiglie: \nLe antenne sono brevi e di tipo aristato, con pedicello recante pi\u00f9 setole dorsali brevi, primo flagellomero diretto in basso e sormontato dal pedicello, arista bipettinata.\nIl torace presenta due paia di setole dorsocentrali postsuturali, a volte un solo paio, e 1-2 paia di setole scutellari; peli acrosticali allineati su pi\u00f9 serie. Ai margini sono presenti una setola omerale, marcatamente ridotta negli Stenomicrinae, due notopleurali. Generalmente presenti le sopralari, ridotte le infralari. Sulle pleure si rileva solo una setola nell'episterno dorsale in \"Planinasus\" e, in generale, una setola sull'episterno ventrale. zampe ricoperte da una diffusa pubescenza.\nLe ali sono ampie, con alula e lobo anale moderatamente sviluppati. La costa si estende fino alla terminazione delle vene R4+5 (Periscelidinae) o di M1 (Stenomicrinae) e non presenta fratture. La subcosta \u00e8 libera e distinta da R1 ma debole e incompleta. La radio si divide nei tre rami R1, R2+3, R4+5. Il ramo anteriore devia per confluire a met\u00e0 del margine costale, ma in \"Scutops\" si estende oltre la met\u00e0. Il ramo R2+3 nei Periscelidinae \u00e8 marcatamente arcuato con convessit\u00e0 verso il margine costale e con terminazione subapicale, negli Stenomicrinae \u00e8 relativamente breve e confluisce sul margine costale molto prima dell'apice. Media senza divisioni, cubito divisa nei due rami CuA1 e CuA2, il primo ben sviluppato, il secondo a volte rudimentale nei Periscelidinae o debole negli Stenomicrinae, comunque sempre breve e confluente sull'anale. Vena comune A1+CuA2 presente ma breve e incompleta. Vene trasversali radio-mediale, medio-cubitale basale e medio-cubitale discale presenti, con conseguente delimitazione netta delle due cellule basali e della discale. La cellula cup \u00e8 presente ma poco sviluppata, sempre chiusa negli Stenomicrinae, a volte aperta nei Periscelidinae.\nL'addome \u00e8 largo e appiattito in senso dorso-ventrale. Nei maschi \u00e8 composto dai primi cinque uriti ben sviluppati con il sesto ridotto. Nelle femmine, il settimo urite presenta gli scleriti fusi ad anello e gli uriti terminali trasformati in un breve ovopositore di sostituzione.\nGli stadi giovanili sono poco conosciuti in quanto si dispone solo della descrizione relativa ad alcuni Periscelididae.\nHabitat e biologia.\nLa biologia dei Periscelididae \u00e8 parziale e poco conosciuta e per lo pi\u00f9 limitata ad alcune ricorrenti osservazioni relative alla sottofamiglia dei Periscelidinae. Il genere \"Periscelis\" \u00e8 associato alle ferite di un certo numero di piante arboree e sia le larve sia gli adulti si nutrirebbero a spese degli essudati e fuoriescono dalle ferite degli alberi. Gli adulti sono poco mobili ed eseguono brevi voli solo se disturbati.\nPressoch\u00e9 sconosciuta \u00e8 la biologia degli Stenomicrinae. Secondo Roh\u00e1\u010dek, le larve sarebbero associate a microhabitat acquatici simili ai fitotelmi che si raccolgono alla base delle foglie di monocotiledoni. Gli adulti di alcune specie si rinvengono su monocotiledoni semiacquatiche come le \"Thyphaceae\" e le \"Caricaceae\".\nSistematica e filogenesi.\nNella trattazione della filogenesi dei Muscomorpha, James F. McAlpine (1989) mette in relazione filogenetica le famiglie Aulacigastridae e Periscelididae, sistemandole nella superfamiglia Opomyzoidea e all'interno di un gruppo di sei famiglie, denominato Asteioinea. Con questa collocazione supporta la natura monofiletica dei Periscelididea \"sensu Hennig\". Infatti, J.F. McAlpine posiziona il clade Periscelididae+Aulacigastridae come monofiletico rispetto alla famiglia dei Neurochaetidae e le tre famiglie come linea correlata al resto degli Asteioinea:\nMalgrado la sostanziale condivisione di una relazione filogenetica stretta fra queste due famiglie, lo sviluppo della tassonomia dei Periscelididae \u00e8 stato incerto e controverso fino agli anni novanta e strettamente subordinato alla sistematica della famiglia Aulacigastridae e alla posizione tassonomica dei generi \"Stenomicra\" e \"Cyamops\". In passato, il genere \"Aulacigaster\" (=\"Aulacogaster\") manteneva la sua collocazione in una famiglia distinta. Il genere \"Stenomicra\" aveva, secondo i vari Autori, differenti posizioni tassonomiche (Asteiidae, Opomyzidae, Anthomyzidae e Drosophilidae) e cos\u00ec pure il genere \"Cyamops\", collocato, secondo i differenti Autori, negli Anthomyzidae, negli Opomyzidae o nei Periscelididae. La famiglia dei Periscelididae manteneva a sua volta una propria connotazione, comprendendo in linea di massima la maggior parte dei generi attualmente attribuiti a questa famiglia, sia pure con varie interpretazioni in merito alla collocazione del genere \"Cyamops\". Ad esempio, Brues \"et al\". (1954) collocavano \"Stenomicra\" negli Asteiidae (=\"Astiidae\"), \"Aulacogaster\" nella famiglia monotipica Aulacigastridae (=Aulacogastridae), mentre nei Periscelididae includevano i generi \"Periscelis\", \"Cyamops\", \"Marbenia\", \"Neoscutops\", \"Podocera\" (attualmente trattato come sinonimo minore o sottogenere di \"Stenomicra\"), \"Sphyroperiscelis\" (attualmente trattato come sinonimo minore di \"Periscelis\") e, infine, \"Scutops\".\nL'incertezza sulla definizione di questi gruppi sistematici e relativa collocazione prosegu\u00ec anche dopo l'avvento della cladistica portando alla coesistenza di differenti inquadramenti tassonomici fra gli anni settanta e novanta, e ancora oggi c'\u00e8 un sostanziale stato di provvisoriet\u00e0 in merito all'effettiva demarcazione delle famiglie. Inizialmente Hennig (1971) defin\u00ec la stretta relazione fra \"Aulacigaster\", \"Stenomicra\" e i Periscelididae riunendoli tutti nella famiglia degli Aulacigastridae; successivamente separ\u00f2 le famiglie Periscelididae e Aulacigastridae, spostando nella prima i generi \"Diopsosoma\", \"Periscelis\", \"Neoscutops\" e \"Scutops\" e lasciando nella seconda i generi \"Aulacigaster\", \"Cyamops\", \"Planinasus\", \"Schizochroa\" e \"Stenomicra\".\nTra la fine degli anni settanta e i primi anni ottanta, l'australiano David K. McAlpine applic\u00f2 sostanziali revisioni che riproponevano, almeno in parte, le impostazioni tassonomiche originarie: in differenti lavori, dapprima spost\u00f2 i generi \"Cyamops\" e \"Stenomicra\" nei Periscelididae, poi fece altrettanto per \"Planinasus\". Quasi contemporaneamente, Papp (1984), defin\u00ec la famiglia Stenomicridae, comprendente il solo genere \"Stenomicra\".\nL'assenza di condivisione in merito a queste revisioni ha portato ad una sostanziale incertezza e confusione nell'insieme della letteratura prodotta negli anni successivi. Nel secondo volume del \"Manual of Nearctic Diptera\" (1987), gli autori che hanno trattato le famiglie Aulacigastridae e Periscelididae, rispettivamente Teskey e il canadese James F. McAlpine, applicano la ripartizione tassonomica di Hennig, senza considerare gli inquadramenti di D.K. McAlpine e di Papp, e mantengono perci\u00f2 i generi \"Cyamops\", \"Planinasus\" e \"Stenomicra\" nella famiglia Aulacigastridae. Nel terzo volume del \"Manual of Nearctic Diptera\" (1989), J.F. McAlpine (1989) esamina le relazioni morfologiche dei generi \"Cyamops\", \"Stenomicra\" e \"Planinasus\" con \"Periscelis\" e \"Aulacigaster\", discutendo sia le posizioni di Hennig sia quelle del suo omonimo australiano. Nella sua trattazione conferma l'adozione dello schema tassonomico di Hennig, tuttavia sottolinea la congruit\u00e0 delle revisioni di D. McAlpine, sostenendo la necessit\u00e0 di ulteriori approfondimenti.\nContemporaneamente alla pubblicazione del terzo volume del \"Manual of Nearctic Diptera\", Evenhuis (1989) pubblica, in qualit\u00e0 di coordinatore, la versione originale dell\"'Catalog of the Diptera of the Australasian and Oceanian Regions\". In questo catalogo, Khoo &amp; Sabrosky integrano l'impostazione tassonomica di Papp, aggiungendo il genere \"Cyamops\" alla famiglia degli Stenomicridae, e trattano separatamente il genere \"Periscelis\", incluso in Periscelididae.\nNegli anni novanta, diversi Autori (Mathis, Papp, Grimaldi) riprendono lo schema tassonomico di D.K. McAlpine con l'accezione della famiglia Periscelididae estesa anche ai generi \"Stenomicra\" e \"Cyamops\". In un fondamentale lavoro di revisione del genere \"Cyamops\", Baptista &amp; Mathis (1994) ipotizzano un cladogramma che in sostanza supporta l'originaria revisione di D.K. McAlpine:\nSulla base di queste relazioni, Baptista &amp; Mathis supportano l'interpretazione \"sensu lato\" della famiglia Periscelididae, suddivisa in due sottofamiglie, Periscelininae e Stenomicrinae con il genere \"Planinasus\" \"incertae sedis\". In rapporto ancestrale con i Periscelididae ipotizzano come probabile il posizionamento dei Neurochaetidae o, come proposto a suo tempo da J.F. McAlpine, degli Aulacigastridae.\nIn \"Contributions to a Manual of Palaearctic Diptera\" (1998), Mathis &amp; Papp adottano esplicitamente l'impostazione tassonomica di David K. McAlpine e danno una definizione estesa della famiglia Periscelididae includendovi, al rango di sottofamiglie, i Periscelididae \"sensu stricto\" e gli Stenomicridae Papp, 1984. A partire da questi lavori, nel corso degli anni duemila, si \u00e8 definito un maggior consenso sull'accezione della famiglia in senso esteso.\nDiversi cataloghi e banche dati tassonomiche adottano l'inquadramento sistematico di Mathis &amp; Papp, mentre altri seguono ancora l'originaria impostazione del \"Manual of Nearctic Diptera\". Una posizione particolare \u00e8 quella assunta nel Catalogo dei Ditteri della Repubblica Ceca e della Slovacchia: il catalogo tratta separatamente le famiglie Stenomicridae e Periscelididae \"sensu stricto\", ma sia M\u00e1ca sia Roh\u00e1\u010dek, gli Autori che hanno sviluppato le due sezioni, citano l'aggiornamento di Mathis &amp; Papp come recente orientamento in materia di tassonomia.\nAnche la letteratura scientifica specifica, prodotta nell'ultimo decennio, sembra aver abbandonato definitivamente l'impostazione tassonomica originaria di Hennig e del \"Manual of Nearctic Diptera\". Gli Autori che si sono occupati dei generi \"Cyamops\" e \"Stenomicra\" hanno in genere inserito questi \"taxa\" nella famiglia Periscelididae. Occasionalmente ricorre anche un'accezione restrittiva della famiglia Periscelididae, con la trattazione degli Stenomicrinae in una famiglia propria.\nInterpretando l'estensione della famiglia \"sensu lato\", i Periscelididae comprendono 84 specie esistenti, ripartite fra 10 generi:\nFossili.\nFino agli anni novanta si conosceva una sola specie fossile appartenente alla famiglia. Il numero di reperti \u00e8 in seguito aumentato soprattutto grazie alla descrizione, da parte di Grimaldi &amp; Mathis (1993), di nuove specie ritrovate nell'ambra dominicana. Tutti i Periscelididae fossili risalgono al Cenozoico e fra essi si annovera un solo genere estinto, \"Procyamops\" , mentre le altre specie appartengono a generi tuttora esistenti. L'elenco completo dei Periscelididae fossili attualmente noti \u00e8 il seguente:\nDistribuzione.\nLa famiglia dei Periscelididae \u00e8 distribuita in tutte le regioni zoogeografiche della Terra, con una particolare rappresentanza, in termini di numero di specie e biodiversit\u00e0, nell'ecozona neotropicale: dei 10 generi della famiglia, ben cinque sono esclusivi del Neotropico e solo due sono assenti. I generi con pi\u00f9 ampia distribuzione sono \"Cyamops\", cosmopolita, \"Stenomicra\", assente solo nel Neartico, e \"Periscelis\", assente nell'ecozona afrotropicale. L'areale di ciascuna specie \u00e8 circoscritto e limitato ad una sola ecozona. Fa eccezione la specie \"Stenomicra fascipennis\", l'unica presente in pi\u00f9 regioni, diffusa nel Paleartico orientale, nell'Indomalesia e nell'Australasia. Il quadro complessivo della distribuzione mondiale della famiglia \u00e8 riassunto nella seguente tabella:\nIn Europa \u00e8 segnalata la presenza dei soli generi \"Periscelis\" e \"Stenomicra\". Secondo il catalogo Fauna Europaea, il numero complessivo ammonta a sei sole specie (quattro \"Periscelis\" e due \"Stenomicra\"), mentre nel BioSystematic Database of World Diptera sono citate nove specie, rispettivamente sei \"Periscelis\" e tre \"Stenomicra\".\nIn Italia \u00e8 segnalata la presenza, solo al nord, della specie \"Periscelis annulata\"."}
{"id": "2706003", "revid": "124808", "url": "https://it.wikipedia.org/wiki?curid=2706003", "title": "Drive My Car", "text": "Drive My Car \u00e8 una canzone del 1965 dei Beatles scritta da Paul McCartney con il contributo musicale di John Lennon. Fa parte dell'album \"Rubber Soul\".\nIl brano.\nSecondo McCartney, \u00abl'espressione \"Drive My Car\" era un vecchio eufemismo blues per il sesso\u00bb.\nComposizione.\nQuando McCartney arriv\u00f2 alla casa di Lennon a Weybridge per comporre una nuova canzone, aveva gi\u00e0 la melodia in testa, ma \u00abIl testo era disastroso, e lo sapevo\u00bb. Il ritornello iniziava con \u00abYou can buy me diamond rings\u00bb, un clich\u00e9 che avevano gi\u00e0 utilizzato due volte in passato in \"Can't Buy Me Love\" e \"I Feel Fine\". Lennon bocci\u00f2 il testo come \u00abuna schifezza\u00bb e \u00abtroppo leggero\u00bb. Dunque decisero di riscrivere il testo e dopo alcune difficolt\u00e0 elaborarono il tema di \"Drive My Car\" (che Bob Spitz accredita a Lennon) e il resto della canzone flu\u00ec spontaneamente da ci\u00f2.\nRegistrazione.\n\"Drive My Car\" venne registrata il 13 ottobre 1965 e fu la prima sessione di registrazione dei Beatles a prolungarsi oltre la mezzanotte.\nMcCartney suon\u00f2 la chitarra solista e il ritornello in pianoforte, mentre Harrison la chitarra che doppia il basso nel corso della canzone. Harrison afferma di aver suonato anche la parte di basso."}
{"id": "2706007", "revid": "9498", "url": "https://it.wikipedia.org/wiki?curid=2706007", "title": "Opere di Alessandro Manzoni", "text": "L'inizio dell'attivit\u00e0 letteraria di Alessandro Manzoni viene fatto risalire al primo decennio del XIX secolo.\nDel \"corpus\" letterario di Manzoni si d\u00e0 qui di seguito conto singolarmente, opera per opera.\nAutoritratto (1801).\nIl sonetto autobiografico \u00e8 ispirato dall'analogo testo alfieriano, \"Sublime specchio di veraci detti\". Il componimento di Alfieri fu scritto nel 1786, ma proprio nel 1801 veniva pubblicato a Parigi presso Molini (nel terzo tomo delle \"Opere varie\") e a Milano per i tipi di Pirotta e Maspero alla fine dell'anno. Con \"Solcata ho fronte\" (sempre del 1801) di Foscolo e con la poesia manzoniana costituisce un celebre trittico di sonetti-autoritratto. Il testo del Nostro fu pubblicato molto pi\u00f9 tardi: usc\u00ec nel 1878 sulla \"Gazzetta Letteraria\" torinese, per opera di Raffaello Barbiera. Ad una fronte dedicata alla descrizione fisica e morale fa seguito la sirima, quadro gi\u00e0 piuttosto preciso delle ambizioni e delle peculiarit\u00e0 dell'autore, petrarchescamente attratto dalla gloria letteraria, ma anche schivo e immune dall'odio (\u00abSpregio, non odio mai\u00bb).\nA Francesco Lomonaco (1802).\nDedicato all'esule lucano Francesco Lomonaco.\nAlla Musa (1802).\nSonetto nel quale Manzoni invoca l'aiuto di Clio, musa della storia, affinch\u00e9 possa indicargli la via per una gloria imperitura.\nAlla sua donna (1802).\nIl sonetto, noto anche come \"Se pien d'alto disdegno e in me securo\", \u00e8 dedicato, secondo la maggior parte dei critici, a Luigina Visconti dei marchesi di San Vito, infatuazione giovanile del Manzoni. L'innamoramento per Luigina Visconti \u00e8 alla base dell'ode \"Qual su le cinzie cime\", richiamo evidente, nello stile e nei contenuti, all'\"Amica risanata\" foscoliana, il cui primo verso, \u00abQual dagli antri marini\u00bb, \u00e8 chiaramente riecheggiato in una composizione mossa da un sentimento ancora vivo e commosso per la giovane, che da ingenua e ignara diventa, nel sonetto \"A donna amata\" - se, come sembra, anche questa poesia sia dedicata a Luigina -, una donna vagheggiata con pi\u00f9 distacco, come se il tempo avesse ricondotto il sentimento entro i confini della razionalit\u00e0.\nIn morte di Carlo Imbonati (1805-1806).\nGiunto da poco a Parigi, Manzoni stese i 242 endecasillabi sciolti del carme \"In morte di Carlo Imbonati\". L'opera riprende l'espediente della visione, caro a Varano e Monti, ma manifesta una propria \"Weltanschauung\" (concezione del mondo). Imbonati compare al poeta in sogno, dando a quest'ultimo la possibilit\u00e0 di lodarlo per le sue virt\u00f9, ingiustamente ignote ai pi\u00f9. All'interno della cornice encomiastica c'\u00e8 spazio per l'omaggio ad Alfieri e Parini, cui il carme deve ancora molto. L'assenza di riferimenti mitologici, \u00abla curiosit\u00e0 pietosa\u00bb per il trapasso dalla vita alla morte e l'aderenza alla realt\u00e0 costituiscono tuttavia un ulteriore passo verso la formazione di uno stile manzoniano, la cui specificit\u00e0 andr\u00e0 determinandosi in modo pi\u00f9 netto nelle composizioni mature. Se si eccettua l'appendice alle \"Vite\" del Lomonaco, \"In morte di Carlo Imbonati\" \u00e8 la prima opera manzoniana ad essere pubblicata. All'inizio del 1806 l'editore Didot ne stamp\u00f2 cento copie a Parigi, mentre qualche mese pi\u00f9 tardi Destefanis ne produsse a Milano un numero maggiore di esemplari, accompagnati da una dedica al Monti arbitrariamente aggiunta da Pagani, che fu per questo motivo rimproverato dall'autore, il quale cominciava cos\u00ec a dimostrare di aver avviato il percorso di affrancamento dall'imitazione montiana. In ogni caso, assieme alla pubblicazione arrivarono i primi consensi: il carme fu lodato dalle \"Effemeridi letterarie\" e dal Cuoco sul \"Giornale Italiano\". Il carme In morte di Carlo Imbonati \u00e8 un importante documento di Poetica. Celebri sono i versi \u00abil santo Vero / mai non tradir: n\u00e9 proferir mai verbo, / che plauda al vizio, o la virt\u00f9 derida\u00bb (vv. 212-214), con cui il fantasma del conte segna al poeta la via attraverso la quale possa \u00abtoccar la cima / ... o far, che s'io cadr\u00f2 su l'erta, / dicasi almen: su l'orma propria ei giace\u00bb (vv. 203-205). Qui il \"Vero\" \u00e8 la verit\u00e0 della Ragione e della Filosofia di matrice illuminista; non \u00e8 ancora il Vero della Fede, ma l'aggettivo \"sacro\" gli conferisce un carattere solenne. Particolare importanza riveste anche l'intento di \u00abgiacer su l'orma propria\u00bb, di raggiungere cio\u00e8 un'identit\u00e0 stilistica e poetica.\nA Parteneide.\nManzoni aveva portato a compimento nel 1809 un poema idillico cominciato l'anno precedente, \"A Parteneide\", in risposta alla richiesta del poeta danese Jens Baggesen, conosciuto a Parigi, di tradurre in italiano il suo \"Parthenais\", dopo che Fauriel ne aveva curato la versione francese. Nel poema idillico del Baggesen, ispirato da un mito alpino, predomina l'\"escamotage\" poetico della visione. La composizione manzoniana, in cui garbatamente l'autore motiva il proprio rifiuto perch\u00e9 ispirato da un'altra visione poetica apparsagli nelle valli Orobie, \u00e8 un testo d'occasione, ma il suo valore letterario non \u00e8 trascurabile: particolare rilievo assumono inoltre, a livello concettuale, i versi 80-83, che si possono intendere come spia del coevo approdo alla pratica religiosa:\nI sermoni (1802 - 1804).\nI \"Sermoni\" - la cui successione cronologica \u00e8 incerta - mantengono l'impronta satirica cara a questo Manzoni, come emerge gi\u00e0 dal titolo del primo, il Panegirico a Trimalcione, modulato sui versi del \"Giorno\" pariniano e ispirato, nel contenuto, a due satire dell'Alfieri, \"I grandi\" e \"La plebe\". Di Trimalcione, sotto le cui vesti si celano i \"nuovi ricchi\", coloro che hanno sfruttato la Rivoluzione per raggiungere senza scrupoli il benessere economico, si celebrano ironicamente gli avi \"illustri\" - truffatori, assassini, lenoni, cantastorie -, con uno stile che, rispetto al modello pariniano, \u00e8 molto pi\u00f9 vicino alla prosa e si vena di un forte realismo, facendo pensare ai Sermoni di Gasparo Gozzi.\nD'altra parte, il secondo \"Sermone\", \"Contro verseggiatori d'occasione\" (o \"Della poesia\"), non fa che rafforzare l'impressione di un riferimento gozziano, se \u00e8 vero che questi scrisse tre componimenti in cui tracciava la figura del poeta, che non cerca l'approvazione del pubblico, e si scagliava contro coloro che pensano di poter pubblicare un libro di poesie solo per aver messo assieme due versi, o quelli che credono poter giudicare il valore di un componimento senza averne le competenze. Questi temi, presenti in \"Ad A. F. Seghezzi\", \"Ad un amico\" e All'abate A. Martinelli, ritornano nel testo manzoniano.\n\"A Giovan Battista Pagani\" mantiene l'impronta realistica degli altri due \"Sermoni\": ai versi 68-70 troviamo una vera e propria dichiarazione di poetica volta ad affermare il primato della dimensione concreta e civile dell'arte manzoniana, lontana da ogni forma di astrattezza: \u00abFatti e costumi / altri da quel ch'io veggio a me ritrosa / nega esprimer Talia\u00bb.\n\"Amore a Delia\", infine, \u00e8 il parallelo tra la vita libertina della madre di Delia, costretta a un matrimonio coatto e poi sposa infedele, e i medesimi atteggiamenti della figlia, in un contesto pi\u00f9 ampio in cui si vogliono condannare l'abuso di versi amorosi e gli atteggiamenti che logorano i rapporti di coppia. \nPoemetti.\nDel trionfo della libert\u00e0 (1801).\nIl poemetto \"Del trionfo della libert\u00e0\", composto di quattro canti, fu ispirato dalla Pace di Lun\u00e9ville, e rivela le simpatie filorivoluzionarie dell'autore, che si mostra ostile alla tirannia, passando in rassegna una lunga serie di eroi antichi e contemporanei - paladini della libert\u00e0 e dell'amor patrio -, attaccando i sovrani e il Pontefice, e tradendo le influenze stilistiche\n di cui si \u00e8 parlato, in particolare quelle del Monti, elogiato negli ultimi versi dell'opera:\nAl di l\u00e0 di peculiarit\u00e0 stilistiche che gi\u00e0 si possono intravedere in filigrana, pare importante un appunto coevo con il quale Manzoni commentava il poemetto: \u00abIo protesto che qui e dovunque parlo degli abusi. Diffatti ognun vede che qui non si tocca principi di sorta alcuna. Altronde il Vangelo istima la mansuetudine, il dispregio delle ricchezze e del comando: e qui s'attacca la crudelt\u00e0, l'avidit\u00e0 delle ricchezze e del comando\u00bb. L'affermazione mette quindi in luce l'adesione del giovane ai valori evangelici, contestandone la realizzazione concreta negli uomini di potere, laici ed ecclesiastici. Il terreno per la conversione era dunque preparato sin dal principio, per quanto negli anni giovanili prevalesse la ribellione contro i modelli educativi ricevuti e contro il divario esistente tra morale cristiana e condotta effettiva di chi la doveva rappresentare.\nAdda (1803).\nIdillio in 83 endecasillabi sciolti dedicato a Vincenzo Monti, che aveva conosciuto recentemente a Milano. Manzoni lo invi\u00f2 all'amico con una lettera; nonostante l'ottimo giudizio ricevuto dal Monti, l'autore non pubblic\u00f2 l'opera, che vide la luce solo nel 1875 grazie a G. Gallia.\nNell'idillio il poeta d\u00e0 voce al fiume Adda, affluente del Po, che invita il Monti a trascorrere del tempo nella quiete della sua valle e a trarne ispirazione poetica. Ricorda che presso il lago di Pusiano si lev\u00f2 la voce poetica di Giuseppe Parini, accostato ad Orazio per l'alto valore morale della sua opera.\nUrania (1809).\nPoemetto composto da 358 endecasillabi sciolti. Il titolo allude ad una delle Muse, protettrice dell'astronomia e gi\u00e0 ispiratrice del poeta greco Pindaro. Sviluppa un tema tipico del mondo neoclassico, ovvero il passaggio degli uomini dalle barbarie alla civilt\u00e0 per opera delle Muse (v. la \"Musogonia\" di Vincenzo Monti e, qualche anno pi\u00f9 tardi, il poemetto incompiuto \"Le Grazie\" di Ugo Foscolo).\nDopo la conversione (1810).\nInni Sacri (1812 \u2013 1822).\nFrutto della conversione del Manzoni, gli Inni Sacri sono composizioni dedicate alle principali feste dell'anno liturgico. Il progetto prevedeva dodici Inni; in realt\u00e0 Manzoni ne compose quattro, pubblicati nel 1815: La Resurrezione, Il Natale, La Passione, Il nome di Maria. Il quinto, \"La Pentecoste\", dopo varie elaborazioni fu pubblicato nel 1822.\nPur non compreso nel programma dell'autore, in genere viene fatto rientrare fra gli \"Inni sacri\" anche il frammento \"Il Natale del 1833\" (giorno in cui mor\u00ec la prima moglie, Enrichetta Blondel), abbozzato in due riprese e poi abbandonato definitivamente nel 1835 (Manzoni annot\u00f2 in calce: \"cecidere manus\", caddero le mani).\nOdi civili.\nAprile 1814 (1814-1821).\nCanzone incompiuta, composta in seguito alla caduta di Napoleone dopo la battaglia di Lipsia e il ritorno degli austriaci in Italia.\nIl proclama di Rimini (1815).\nCanzone incompiuta, che esprime appoggio per l'appello di Murat alla lotta di tutti gli italiani per l'indipendenza.\nMarzo 1821 (1821).\nOde ispirata da entusiasmo patriottico al profilarsi di un intervento armato di Carlo Alberto di Savoia. Questo poi non avvenne e l'ode fu pubblicata solo nel 1848. Contiene una famosa definizione del concetto di nazione: \"una d'arme, di lingua, d'altare, / di memorie, di sangue, di cor\" (vv.31-32).\nIl cinque maggio (1821).\nL'ode fu scritta da Alessandro Manzoni nel 1821 subito dopo la morte di Napoleone; nell'opera lo scrittore mette in risalto le battaglie e le imprese dell'imperatore nonch\u00e9 la fragilit\u00e0 umana e la speranza in Dio.\nEpigrammi, scherzi e complimenti.\nL'ira di Apollo (1816).\nL'Ira di Apollo \u00e8 un'ode di carattere scherzoso scritta da Manzoni nel 1816, durante l'infuriare delle polemiche suscitate dall'articolo di M.me De Stael \"Sulla Maniera e l'Utilit\u00e0 delle Traduzioni\". In questo articolo, la scrittrice francese denunciava lo stato di decadenza della letteratura italiana, ancora aggrappata a modelli e istituzioni vecchie di secoli, ed esortava gli intellettuali ad aggiornarsi, traducendo le opere degli autori stranieri pi\u00f9 rappresentativi del nuovo clima culturale romantico.\nNell'Ode si immagina che il Dio Apollo scenda dall'Olimpo per vendicarsi dei romantici lombardi, che vorrebbero abbandonarlo (metafora che indica il clima culturale milanese, aperto alle innovazioni e favorevole al nuovo gusto romantico).\nVenne pubblicata per la prima volta in anonimo nell' \"Eco\"(giornale di scienze, lettere e arti edito a Milano), il 16 novembre 1829 anno II, n\u00b0137.\nIl Manzoni ne parla al Grossi in una lettera (la n\u00b0330 del 18 novembre 1829), \"Ti ringrazio delle nuove che mi dai del mio povero parto gettato sulle onde in un canestro. Forse in piena luce non avrebbe avuto quel favore che mi dici, se la figlia di Faraone l'avesse veduto in braccio alla madre all'uso comune, non si sarebbe appena fermata a guardarlo\".\nTragedie.\nLe tragedie manzoniane hanno un\"'ispirazione storica e cristiana\" ed hanno un carattere \"antieroico\", cio\u00e8 sono prive di aristocratica individualit\u00e0 in quanto i personaggi importanti sono inseriti nelle vicende del popolo. Nelle tragedie Manzoni rifiuta le unit\u00e0 aristoteliche (in particolare quelle di luogo e di tempo) in nome della libert\u00e0 creatrice dello scrittore, propugnata dal Romanticismo (sull'argomento l'autore scrisse la lettre \u00e0 monsieur Chauvet sur l'unit\u00e9 de temps et de lieu dans la trag\u00e9die). Quanto poi alla visione della storia come contrapposizione \"oppressi-oppressori\", Manzoni risente delle idee dello storico Augustin Thierry da lui frequentato a Parigi.\nIl Conte di Carmagnola (1816 - 1820).\nDedicata al Fauriel, \u00e8 preceduta da una prefazione sulle unit\u00e0 drammatiche e sull'uso del coro, un \"cantuccio\", che, non essendo legato allo svolgimento dell'azione, non pu\u00f2 costituire una parentesi lirica che d\u00e0 voce ai sentimenti dell'autore togliendogli la tentazione di parlare per bocca dei personaggi, lasciando cos\u00ec separata la realt\u00e0 storica dalle passioni e dalla fantasia del poeta. A questo proposito Foscolo osserv\u00f2 che, necessariamente, i personaggi storici di una tragedia pronunciano discorsi mai detti e compiono azioni mai avvenute. Manzoni aggiunse anche alcune notizie storiche sull'argomento della tragedia; in tale introduzione sostenne l'innocenza del conte, ma studi recenti hanno confermato il contrario.\nAdelchi (1820 - 1822).\nNarra la vicenda del principe Adelchi e gli avvenimenti che precedettero la caduta del regno longobardo tra il 772 ed il 774 (Ermengarda fu ripudiata nel 771).\nIl tema principale \u00e8 l'opposizione fra oppressi e oppressori, cui si collega il dilemma insolubile del protagonista: \"far torto o patirlo\".\nL'azione spesso \u00e8 lenta ed il dialogo ristagna, ma in alcuni momenti assurge ai vertici del lirismo, come nei famosi cori dell'atto terzo (\"Dagli atrii muscosi, dai fori cadenti\") e dell'atto quarto (\"Sparsa le trecce morbide\").\nSpartaco (1823).\nIl progetto avrebbe permesso di estendere lo sguardo storico a ritroso nel tempo: dopo l'et\u00e0 rinascimentale (\"Conte di Carmagnola\") e l'Alto Medioevo (\"Adelchi\"), la vicenda della rivolta di schiavi guidati da Spartaco alla fine dell'et\u00e0 repubblicana di Roma avrebbe ricostruito (dal punto di vista degli \"umili\") un altro momento-chiave della storia degli italiani. Si ritiene che la tragedia sia rimasta allo stato di abbozzo per il maturare dell'idea del romanzo.\nI cori delle tragedie.\nI tre cori contenuti nelle due tragedie manzoniane rappresentano un'innovazione tecnica o meglio un ritorno alle origini della tragedia, a quel teatro greco nel quale il coro aveva una funzione importantissima.\nIn Manzoni il coro torna con una valenza diversa, non \u00e8 pi\u00f9 un momento di dialogo tra i singoli personaggi con la folla, bens\u00ec un momento in cui l'autore si estranea dalla narrazione vera e propria (i cori, infatti, nulla aggiungono alla trama) e presenta le sue idee e il suo parere su quanto sta accadendo. Nella Prefazione a Il Conte di Carmagnola l'autore scrive che i cori sono concepiti \"come la personificazione de' pensieri morali che l'azione ispira, come l'organo de' sentimenti del poeta che parla in nome dell'intera umanit\u00e0\". I cori \"hanno sugli antichi il vantaggio di essere senza inconvenienti: non essendo legati all'orditura dell'azione non saranno mai cagione che questa si alteri e si scomponga per farceli stare. Hanno finalmente un altro vantaggio per l'arte in quanto, riserbando al poeta un \"cantuccio\" dov'egli possa parlare in persona propria, gli diminuiranno la tentazione di introdursi nell'azione e di prestare ai personaggi i propri sentimenti. [...] Senza indagare se questi Cori potessero mai essere adatti alla recita, io propongo soltanto che siano destinati alla lettura\".\nLe soluzioni metriche adottate, ossia l'impiego di orecchiabili e isoritmici versi parisillabi (il decasillabo di \"S'ode a destra uno squillo di tromba\" e il doppio senario di \"Dagli atrii muscosi - dai fori cadenti\") o di metri con terminazioni sdrucciole sui versi dispari (\"Sparsa le trecce morbide\"), suggeriscono un secondo, pi\u00f9 diretto legame con i libretti d'opera italiani della prima met\u00e0 dell'Ottocento.\n\"1\u00b0 coro dell'Adelchi\" (atto III: \"Dagli atrii muscosi - dai fori cadenti\") (1822).\nIl poeta esordisce rappresentando gli italiani oppressi, poi l'angoscia dei Longobardi sconfitti ed infine i Franchi vincitori e tutti, oppressi, vinti e vincitori sono accomunanti dalla stessa tristezza e rimpianto per ci\u00f2 che hanno perduto. I versi dolenti, nei quali il furore della battaglia si placa in una pace ingiusta, tra spoliazioni ed oppressioni, si chiudono con un accento desolato nel quale il cristiano Manzoni non vede l'orizzonte rischiarato dalla luce di Dio.\nNarrativa.\nFermo e Lucia (1823).\nPrima stesura de \"I promessi sposi\". L'opera fu scritta da Manzoni nel 1823 con intento di creare ufficialmente il romanzo italiano, di ambientazione storica: dopo la lettura dell'Ivanhoe\" di Walter Scott, rimase affascinato da come si potessero comunicare valori alla massa mediante storie ambientate in una precisa epoca. Tuttavia la prima stesura dei \"Promessi sposi\", ossia il \"Fermo e Lucia\" (nomi provvisori dei due protagonisti), rest\u00f2 difficoltosa, perch\u00e9 troppo lunga (il doppio dell'edizione definitiva dei \"Promessi sposi\" attuali) e ricca di divagazioni riguardo ai personaggi storici che Manzoni decise di inserire nella storia, come la figura dell'Innominato (nel \"Fermo e Lucia\" con il nome di \"Conte del Sagrado\"), oppure della Monaca di Monza, del Cardinale Federigo Borromeo o di Padre Cristoforo. La narrazione dell'opera procede per blocchi, ossia quattro: il primo con la presentazione di Fermo (futuro Renzo Tramaglino), poi il secondo con la storia di Lucia, il terzo con la storia della monaca, e l'ultimo con la descrizione della peste di Milano e il ritrovamento dei due sposi, dopo i travagli subiti per colpa di Don Rodrigo.La narrazione, sebbene ambientata nel periodo compreso tra il 1628 e il 1630, risente molto di allusioni volute da Manzoni stesso a fatti della sua epoca, quali ad esempio il fallimento dei moti rivoluzionari del 1820, e per questo la storia, sebbene i concluda con un finale lieto, \u00e8 descritta in chiave molto pessimistica. Altro problema rilevante della stesura \u00e8 il linguaggio, giacch\u00e9 Manzoni si proponeva di scrivere il primo romanzo italiano con una lingua ufficiale ed unitaria, che potesse essere compresa da tutti. Invece egli, come si rimproverer\u00e0 anni dopo la prima stesura, us\u00f2 un \"impasto linguistico\" comprendente vari dialetti della Lombardia, francesismi e latinismi.\"\nI promessi sposi (1827 \u2013 1840).\nL'opera fu edita in due edizioni diverse nel 1827 e nel 1840. Nella prima Manzoni corresse tutte le inflessioni dialettali e lombarde presenti nella narrazione, riducendo anche gli \"excursus\" riguardo ai personaggi storici. Il nome di Fermo divenne quello di Renzo, e gi\u00e0 molti aspetti dei personaggi oggi conosciuti cambiarono. Tuttavia a Manzoni mancava ancora il problema del linguaggio unitario e corretto. Scelse di adoperare il fiorentino, andando a \"sciacquare i propri panni nell'Arno\", e nel 1840 pubblic\u00f2 l'edizione definitiva de \"I promessi sposi\", aggiungendo alle pagine dozzine di illustrazioni per far comprendere meglio alla massa gli svolgimenti degli episodi. Il libro divenne subito parte integrante della letteratura italiana.\nI temi presenti sono di gusto romantico, dato che riguardano il cristianesimo, ma allo stesso tempo di stampo giansenista, dato che Manzoni interpreta la religione cattolica come \"educatrice\", e che soprattutto il messaggio di Dio va cercato nelle cose e negli animi dei personaggi. Per Manzoni tale \"rivelazione\" non si manifesta a tutti, e appare solo ai puri di spirito (gli eletti). Di qui l'esempio della conversione dell'Innominato per mezzo dello stimolo di Lucia Mondella a confidare in Dio. L'episodio \u00e8 centrale nell'opera, visto che \u00e8 collocato dall'autore esattamente a met\u00e0 del testo. Altri personaggi che rappresentano la Chiesa sono il vigliacco Don Abbondio simbolo della Chiesa corrotta e provinciale, Frate Cristoforo, simbolo della Chiesa umile e onesta, ma debole; Federigo Borromeo, simbolo della Chiesa potente ed onesta, e infine Suor Gertrude: la Monaca di Monza, simbolo della Chiesa potente e corrotta.\nLa scelta pi\u00f9 rivoluzionaria di Manzoni nella storia fu quella di mettere come protagonista gente umile e povera, ossia i contadini Renzo e Lucia, al contrario di quanto era stato fatto nella letteratura per secoli: ossia l'inserimento di personaggi ricchi e nobili come principali. Manzoni vedeva nell'animo degli umili valori positivi e prettamente puri (come prevedeva il canone romantico), e quindi un punto fondamentale di svolta per diffondere alla massa un messaggio positivo e di speranza riguardo l'integrit\u00e0 dei valori morali.L'ultimo tema perno del romanzo \u00e8 quello della Divina Provvidenza, o \"Provvida Sventura\" (\"Deus ex machina\" della storia). Infatti la maggior parte dei personaggi del racconto confida in Dio e nel suo operato, che agisce per vie imperscrutabili, cio\u00e8 ogni individuo, in base al bene che ha ricevuto nello svolgersi degli eventi, interpreta a suo modo l'operato della Provvidenza, come ad esempio Don Abbondio, che vede in essa una scelta di Dio nello spazzar via i crudeli dal mondo mediante il flagello della peste, oppure Renzo e Lucia, che riconoscono in essa un merito voluto da Dio per la loro ritrovamento e il conseguente matrimonio.Tuttavia Manzoni non vede nella Provvidenza qualcosa di completamente positivo e, in base alla sua aderenza alle teorie del giansenismo, nell'ultimo capitolo della storia descrive come i protagonisti, sebbene alla fine siano felici dopo tante sventure passate, si rendano conto della crudelt\u00e0 della vita, e di come debbano imparare a fronteggiare le disgrazie, confidando nei loro valori e nella speranza che un ente superiore e puro come Dio possa assisterli durante il travaglio.\nSaggistica.\nPoetica.\nPrefazione al Conte di Carmagnola.\nPrimo saggio di teoria letteraria composto tra il 1816 ed il 1819. Vi si ritrova una descrizione puntuale delle innovazioni introdotte nella tragedia. In particolare, Manzoni spiega la funzione attribuita al Coro, come \"cantuccio\" nel quale l'autore pu\u00f2 parlare \"in persona propria\", per esprimere giudizi o commenti su quanto l'azione scenica propone. In questo si distacca nettamente dalla funzione che il coro aveva nella tragedia greca, in cui esso era un vero e proprio personaggio collettivo.\nLettre \u00e0 Monsieur Chauvet sur l'unit\u00e9 de temps et de lieu dans la trag\u00e9die (1820).\nQui sono riportate le idee che egli aveva esposto nei primi scritti di poetica: la \"Prefazione\" alla tragedia \"Il Conte di Carmagnola\", i \"Materiali estetici\" e alcuni appunti per un discorso dal titolo \"Della moralit\u00e0 delle opere tragiche\", poi confluito in parte nella \"Prefazione\". Nella lettera polemizza contro la concezione classicistica della tragedia, fino a enunciare tutti i principi fondamentali della sua poetica. Monsieur Chauvet era un critico che aveva denunciato la mancanza delle unit\u00e0 aristoteliche ne \"Il Conte di Carmagnola\". Uno dei principali principi del classicismo tragico era quello delle tre unit\u00e0: unit\u00e0 di tempo, unit\u00e0 di luogo, unit\u00e0 di azione. Dovevano garantire la verosimiglianza: mettere in scena un gran numero di eventi e luoghi nel tempo e nello spazio, impediva al lettore di immedesimarsi nell'azione. Il Manzoni ammette la necessit\u00e0 dell'unit\u00e0 di azione, come organicit\u00e0 e non unicit\u00e0 d'azione, ma rifiuta le altre due unit\u00e0, che secondo lui sono un vincolo assurdo, poich\u00e9 impongono un'arbitraria concentrazione di eventi svolti in tempi e luoghi diversi, opponendosi cos\u00ec alla verosimiglianza. Inoltre, se il soggetto non \u00e8 storico, condensare le passioni che hanno una genesi lunga \u00e8 contraddire la verosimiglianza. Manzoni dunque non rifiuta le unit\u00e0 per dare sfogo alla fantasia, ma per garantire il vero, alla base del sistema storico, modello di tragedia opposto a quello classicistico. Le unit\u00e0 costringono a inventare, mentre le essenze della passione non consistono nell'inventare i fatti, che \u00e8 quanto di pi\u00f9 facile e di pi\u00f9 insignificante che esista nel lavoro della mente.\nQuesto problema investe anche il rapporto tra storia e poesia, che devono avere, entrambe, come oggetto il vero. Ma mentre compito della storia \u00e8 di precisare i fatti con obiettivit\u00e0, compito della poesia \u00e8 di scrutare fino in fondo gli eventi di cui la storia ha tramandando solo la sostanza esteriore, ovvero di scrutare e intuire i sentimenti e le personalit\u00e0 dei personaggi storici, l'eterno battito di umanit\u00e0 che illumina dal di dentro i personaggi e gli eventi. La ricerca della verit\u00e0 \u00e8 al centro della sua riflessione sulla letteratura. Conclude che esiste un rapporto tra intimo storico e intimo poetico, ovvero di approfondimento psicologico della realt\u00e0. La verit\u00e0 artistica non esclude quella storica, ma l'approfondisce. Il poeta potr\u00e0 inventare i fatti secondari, ma anche questa invenzione non dovr\u00e0 alterare la realt\u00e0 storica. Questo permette a Manzoni di spostare l'attenzione dai potenti (protagonisti delle tragedie) agli umili (di cui la storiografia non ci parla). Troviamo al centro del romanzo due personaggi di invenzione, umili, che agiscono sullo sfondo di un contesto storico molto ben definito. Se quindi lo storico cerca il \"vero\", cio\u00e8 i fatti e le loro cause, il poeta ricercher\u00e0 piuttosto il \"verosimile\", ovvero i sentimenti segreti dei protagonisti dei fatti, le loro ansie morali, la loro complessa umanit\u00e0.\nUn altro problema che risulta \u00e8 quello della moralit\u00e0 dell'arte. Moralit\u00e0 e verit\u00e0 sono sempre stati al centro dell'indagine dell'autore. Esiste l'opportunit\u00e0 di rappresentare il male. Nella verit\u00e0 c'\u00e8 un interesse cos\u00ec grande che pu\u00f2 indurre a prenderla in considerazione, anche se produce un inevitabile orrore. Essa allora deve sempre essere rappresentata, anche se l'oggetto di rappresentazione \u00e8 il male, ma l'artista dovr\u00e0 trattare l'argomento in modo da suscitare un'impressione con modo e fine: se l'impressione \u00e8 di disgusto e avversione, allora il poeta avr\u00e0 agito bene, poich\u00e9 l'arte \u00e8 morale e istruttiva. Non \u00e8 condividendo le passioni e i deliri dei personaggi che si prova il pi\u00f9 alto grado di emozione, ma al contrario, \u00e8 sollevandosi al di sopra di queste passioni per giudicarle e dominarle, che si sviluppa un ideale di giustizia. Il poeta raggiunge il suo scopo se suscita idea di moralit\u00e0 nel lettore.\nL'autore allarga il discorso sull'opportunit\u00e0 di rappresentare l'amore. Afferma che troppo spesso vi \u00e8 troppo amore nei romanzi e nelle tragedie.\nLettera Sul romanticismo al Marchese Cesare D'Azeglio (1823).\nSi divide in due parti: in una polemizza apertamente contro i classicisti (\"Per i romantici \u00e8 impossibile parlare del falso riconosciuto per la sola ragione che altri l'hanno stimato per vero; i classicisti oppongono che levando la mitologia si spogli la poesia di immagini [...]\"); nella seconda parte Manzoni propone idee sul romanticismo, esamina criticamente le nuove teorie e le difende con una formula sintetica che pone \"L'utile per scopo, il vero per soggetto e l'interessante per mezzo.\"\nDel romanzo storico, e, in genere de' componimenti misti di storia e di invenzione (1830).\nIn questo discorso Manzoni rovescia le concezioni che sorreggevano la \"Lettre \u00e0 monsieur Chauvet sur l'unit\u00e9 de temps et de lieu dans la trag\u00e9die\". Giudica negative tutte le opere non fondate esclusivamente sul vero (compreso quindi il suo romanzo) e riconosce legittimit\u00e0 morale solo alla storiografia.\nDell'Invenzione (1850).\nDialogo nel quale Manzoni afferma che lo scrittore non deve \"creare\" n\u00e9 \"inventare\" nulla, ma limitarsi a cercare di rappresentare in modo veritiero la realt\u00e0 creata da Dio.\nStoriografia.\nDiscorso sopra alcuni punti della storia longobardica in Italia (1822).\nFrutto delle ricerche storiche effettuate per la stesura dell'Adelchi. Quel periodo dell'alto Medioevo (VIII secolo d.C.) era poco conosciuto e si discuteva sulla validit\u00e0 o meno del gesto del papa Adriano I che aveva chiesto l'aiuto di Carlo Magno e del suo esercito contro le mire espansionistiche dei Longobardi. Se si fosse dimostrata l'avvenuta fusione tra i Longobardi e i Latini (gli abitanti dell'Italia), la scelta del papa sarebbe stata contraria al bene della popolazione dell'Italia. Se invece fosse risultato che i Longobardi erano tuttora oppressori dei Latini, la conquista da parte di Carlo Magno avrebbe avuto un senso diverso.\nManzoni consult\u00f2 un'ampia documentazione, dalla quale trasse la convinzione che entrambi i popoli stranieri dovessero considerarsi oppressori nei confronti dei Latini.\nUn'affermazione importante del saggio \u00e8 il riconoscimento che nella storiografia gli umili, gli oppressi non hanno spazio, e che \"una moltitudine intera passa sulla terra, sulla sua terra, senza lasciare traccia\".\nStoria della colonna infame (1840).\nPubblicata nel 1840 in appendice ai \"Promessi Sposi\", l'opera analizza e discute gli atti di un processo a due presunti untori. L'indagine, nella quale fu fatto uso della tortura, approd\u00f2 ad uno scontato giudizio di colpevolezza. I due imputati vennero mandati a morte e le loro case distrutte. Sul luogo delle case fu innalzata una colonna che ricordava l'avvenimento (da ci\u00f2 il titolo).\nIn questo testo Manzoni sviluppa una serrata argomentazione nella quale confluiscono la sua formazione illuministica e la concezione cristiana.\nLa Rivoluzione francese del 1789 e la Rivoluzione italiana del 1859: saggio comparativo (1889).\nL'opera, iniziata negli anni 1862-1864, rimase incompiuta e fu pubblicata postuma. In essa Manzoni intendeva dimostrare che la Rivoluzione francese aveva introdotto \"l'oppressione del paese sotto il nome di libert\u00e0\".\nFilosofia morale.\nOsservazioni sulla morale cattolica (1819).\nManzoni in questo saggio discute e confuta le tesi di Sismonde de Sismondi nella \"Storia delle repubbliche italiane nel Medioevo\". Sismondi sosteneva che la morale cattolica aveva causato la decadenza politica dell'Italia; Manzoni risponde dimostrando, sulla base dell'insegnamento evangelico, che la morale cristiana \u00e8 l'origine di ogni scelta positiva anche nel campo politico e sociale.\nLettera a Victor Cousin (1828 - 1830).\nOpera incompiuta relativa al problema dell'autorit\u00e0, indirizzata a Victor Cousin, uno dei maggiori protagonisti della Restaurazione in Francia.\nLinguistica.\nSentir messa (1835-36).\nBreve trattato in cui difende l'uso vivo della lingua contro le accuse dei puristi mosse al romanzo \"Marco Visconti\" di Tommaso Grossi.\nSulla lingua italiana (1846).\nLettera a Giacinto Carena scritta in occasione della pubblicazione della prima parte del \"Prontuario di vocaboli attenenti a parecchie arti, ad alcuni mestieri, a cose domestiche ed altre in uso comune\".\nSaggio sul vocabolario italiano secondo l'uso di Firenze (1856).\nSteso in collaborazione col letterato fiorentino Gino Capponi; si collega alla convinzione che il toscano parlato debba diventare la lingua degli italiani.\nDell'unit\u00e0 della lingua e dei mezzi di diffonderla (1868).\nRelazione al ministro della pubblica istruzione Broglio incentrata sul rapporto tra lingua e nazione. Edizione critica moderna:\nIntorno al libro \"De vulgari eloquentia\" di Dante (1868).\nLettera a Ruggero Bonghi in cui il Manzoni afferma \"che nel libro De Vulgari Eloquio non si tratta d'una lingua, n\u00e9 italiana, n\u00e9 altra qualunque\", ovvero che il testo di Dante, \"citato da molti, e non letto quasi da nessuno, quantunque libro di ben piccola mole\", si limita a parlare \"del linguaggio della poesia, anzi d'un genere particolare di poesia\". Manzoni tra l'altro conferma questa scoperta facendosi forte dell'opinione di Boccaccio che nella Vita di Dante scrive: \"compose un libretto in prosa latina, il quale egli intitol\u00f2 De Vulgari Eloquentia, dove intendeva di dare dottrina a chi imprender la volesse, del dire in rima\". Infine il Manzoni accusa Gian Giorgio Trissino di aver si citato questo brano di Boccaccio, omettendone per\u00f2 con \"magra furberia\" le ultime parole \"dove intendeva di dare dottrina a chi imprender la volesse, di dire in rima\" al fine di poter arruolare l'opera di Dante nella contesa quattrocentesca sulla lingua, mentre in realt\u00e0 \"Dante era tanto lontano dal pensare a una lingua italiana nel comporre il libro in questione\".\nIntorno al vocabolario (1868).\nLettera a Ruggero Bonghi.\nLettera al Marchese Alfonso della Valle di Casanova (1871).\nSi esprimono i motivi che spinsero Manzoni all'ultima revisione linguistica de I promessi sposi.\nRest\u00f2 incompiuta l'opera \"Della lingua italiana scritto da questi, intorno alla lingua del romanzo\" nella quale Manzoni intendeva trattare analiticamente il problema dell'unit\u00e0 linguistica."}
{"id": "2706008", "revid": "15756", "url": "https://it.wikipedia.org/wiki?curid=2706008", "title": "Droga", "text": "Una droga, nell'uso pi\u00f9 comune del termine dalla met\u00e0 del XX secolo, \u00e8 una sostanza, naturale o di sintesi, che altera la coscienza o la percezione o l'umore, il cui consumo pu\u00f2 portare a dipendenza fisica o psichica o a danni alla salute, dell'utilizzatore o di altri, e la cui fabbricazione, distribuzione e uso \u00e8 nella maggioranza dei casi vietato o regolato dalla legge.\n\u00c8 quindi una sostanza psicoattiva che, se inalata, iniettata, fumata, ingerita, assorbita attraverso la pelle o da diverse mucose, provoca un temporaneo cambiamento psichico o fisico o entrambi nel soggetto che pu\u00f2 essere indotto a farne abuso.\nAlterando le funzioni delle cellule nervose, le droghe possono compromettere gli equilibri psicologici e i normali processi mentali, potendo agire su emozione, ricordi, attenzione, percezione, umore, coscienza, comportamento, abilit\u00e0 intellettive, capacit\u00e0 motorie, ecc.\nLa psicoattivit\u00e0 di tali sostanze viene da secoli sfruttata anche a fini terapeutici e ancora oggi molte droghe o loro derivati sono ampiamente utilizzati per uso medico, per esempio la morfina viene utilizzata come antidolorifico. La possibile sovrapposizione tra abuso e utilizzo medico di queste sostanze rende complessa la loro classificazione e regolamentazione legale. Sostanze sviluppate originariamente per uso medico sono diventate sostanze a prevalente utilizzo illegale ricreativo. L'eroina prodotta per la prima volta dalla Bayer nel 1898 come farmaco per curare la tossicomania da morfina deve infatti il suo nome all' \"eroico\" potere terapeutico che le veniva attribuito.\nNon tutte le sostanze psicoattive sono considerate droghe e non esiste un coerente e omogeneo metodo per definire droga una sostanza psicoattiva, n\u00e9 a livello legale, n\u00e9 nell'uso comune.\nAlcune droghe sono considerate pi\u00f9 \"pesanti\" di altre, in genere quando producono tolleranza (la capacit\u00e0 dell'organismo di sopportare a dosi gradualmente pi\u00f9 elevate la tossicit\u00e0 delle sostanze) e dipendenza (necessit\u00e0 di assumere tali sostanze per evitare crisi di astinenza); un altro fattore che contraddistingue la tolleranza ad alcune droghe \u00e8 l'assuefazione, cio\u00e8 il degradare dell'effetto, soprattutto psichico, della medesima dose, con conseguente necessit\u00e0 di aumentare la dose per produrre lo stesso effetto.\nSemantica ed etimologia.\nIl lemma \u00abdroga\u00bb ha diverse accezioni in diversi ambiti:\nIn italiano, nell'utilizzo comune e legale del termine \u00abdroga\u00bb, ci si riferisce a sostanze psicoattive, di derivazione vegetale o di sintesi. Per estensione, nell'uso colloquiale, una droga \u00e8 qualunque cosa che porti ad abuso o dipendenza.\nRischi per la salute.\nL'uso di droghe senza controllo \u00e8 associato a rischi per la salute significativi e pu\u00f2 portare allo sviluppo di disturbi da uso di droghe. I disturbi da uso di droghe, in particolare se non trattati, aumentano la morbilit\u00e0 e i rischi di mortalit\u00e0 per gli individui, possono provocare sostanziali sofferenze e portare a un deterioramento del funzionamento personale, familiare, sociale, educativo, lavorativo o di altre aree importanti.\nNelle giuste condizioni, molte droghe possono causare dipendenza psicologica o fisica (neurochimica).\nSe una droga non \u00e8 disponibile o se ne interrompe il consumo, si pu\u00f2 passare a un'altra droga e quindi sostituire la dipendenza. \u00c8 anche possibile una dipendenza simultanea da pi\u00f9 droghe e viene definita \u00abpolidroga\u00bb.\nNelle emergenze legate alla droga, possono verificarsi danni a s\u00e8 o agli altri. Lo \"sballo\" e l'incoscienza dopo l'uso di droghe \u00e8 un pericolo per il consumatore e per altri.\nEsiste anche un pericolo quando le droghe vengono \"diluite\", in gergo \"tagliate\", per aumentare il profitto, e gli agenti da taglio sono sostanze nocive con effetti (collaterali) sconosciuti all'utente, come la fenacetina, il levamisolo e la lidocaina nella cocaina.Anche le droghe legali che sono accettate come stimolanti o inebrianti non sono esenti da rischi e non dovrebbero in alcun modo essere considerate innocue. Il consumo di grandi quantit\u00e0 di alcol pu\u00f2 portare a un pericoloso e, nel peggiore dei casi, fatale, avvelenamento da alcol. \u00a0L'abuso cronico di alcol pu\u00f2, in determinate circostanze, causare gravi danni al fegato, danni cerebrali (sindrome di Korsakoff), nonch\u00e9 vari tipi di cancro e forme di psicosi alcolica, come ad es. pu\u00f2 causare allucinosi alcolica (ICD-10 F10.52). Il fumo di tabacco contiene sostanze mutagene e cancerogene. Inoltre, il fumo pu\u00f2 danneggiare direttamente o indirettamente tutti gli organi del corpo ed \u00e8 la principale causa di cancro ai polmoni.\nGli psichedelici come l'LSD o i funghi contenenti psilocibina sono in gran parte privi di rischi fisici e psicologici a causa del loro modo di agire e del potenziale quasi inesistente di abuso. La cannabis fumata pu\u00f2 danneggiare i tessuti polmonari e causare cicatrici e danni ai piccoli vasi sanguigni.\u00a0 L'Organizzazione mondiale della sanit\u00e0 cita con prove epidemiologiche che l'uso di cannabis non aumenta il rischio di cancro ai polmoni, alla testa e al collo.\nA lungo termine le droghe inalanti (spesso solventi nitriti) possono comportare danni al fegato e ai reni; danni del midollo osseo; spasmi degli arti dovuti a danni ai nervi; danno cerebrale da mancanza di ossigeno che pu\u00f2 causare problemi con il pensiero, il movimento, la vista e l'udito. Con i nitriti \u00e8 stato rilevato un aumento del rischio di polmonite.\nLa ketamina a lungo termine pu\u00f2 procurare ulcere e dolore alla vescica; problemi ai reni; mal di stomaco; depressione; scarsa memoria.\nLa cocaina a lungo termine comporta perdita dell'olfatto, epistassi, danni nasali e difficolt\u00e0 nella deglutizione; infezione e morte del tessuto intestinale per diminuzione del flusso sanguigno; perdita di peso; danni ai polmoni da fumo.\nAlla metamfetamina a lungo termine sono associati ansia, confusione, insonnia, problemi di umore, comportamento violento, paranoia, allucinazioni, deliri, perdita di peso, gravi problemi dentali, prurito intenso che porta a piaghe cutanee da graffi.\nL'MDMA, alias ectasy, pu\u00f2 portare a confusione, depressione, problemi di attenzione, memoria e sonno di lunga durata; aumento dell'ansia, impulsivit\u00e0 e minor interesse per il sesso.\nDipendenza e abuso.\nNel 1969 dal Comitato di esperti dell'OMS sulla tossicodipendenza definivano \u00ababuso\u00bb l'\"uso eccessivo di droghe persistente o sporadico incompatibile o non correlato alla pratica medica accettabile\".\nLa propensione di una particolare sostanza psicoattiva a essere suscettibile di abuso, viene definita in termini di probabilit\u00e0 che l'uso della sostanza provochi problemi sociali, psicologici o fisici per un individuo o per la societ\u00e0.\nLa dipendenza \u00e8 stata definita dal 28\u00ba Comitato di esperti sulla tossicodipendenza come: \u201cUn insieme di fenomeni comportamentali e cognitivi di intensit\u00e0 variabile, in cui l'uso di una o pi\u00f9 droghe psicoattive assume un livello elevato di priorit\u00e0. Le caratteristiche descrittive necessarie sono la preoccupazione per il desiderio di ottenere e assumere la droga e la persistenza comportamento di ricerca di droga. Determinanti e le conseguenze problematiche della tossicodipendenza possono essere di natura biologica, psicologica o sociale, e di solito interagiscono\u201d.\nIl termine pu\u00f2 essere utilizzato genericamente con riferimento all'intera gamma delle droghe psicoattive (tossicodipendenza, dipendenza chimica, dipendenza dall'uso di sostanze), oppure con specifico riferimento a una particolare droga o classe di droghe (es. dipendenza da alcol, dipendenza da oppiacei).\nEsistono differenze nei sintomi caratteristici della dipendenza dalle diverse droghe. In forma non qualificata, la dipendenza si riferisce a elementi sia fisici sia psicologici. La dipendenza psicologica o psichica si riferisce all'esperienza di controllo alterato sul consumo di alcol o droghe (vedi brama, compulsione), mentre la dipendenza fisiologica o fisica si riferisce alla tolleranza e ai sintomi di astinenza. Nella discussione a orientamento biologico, la dipendenza \u00e8 spesso usata per riferirsi solo alla dipendenza fisica. La dipendenza fisica \u00e8 usata anche nel contesto psicofarmacologico in un senso ancora pi\u00f9 ristretto, riferendosi esclusivamente allo sviluppo di sintomi di astinenza alla cessazione dell'uso di droghe. In questo senso ristretto, la dipendenza crociata \u00e8 vista come complementare alla tolleranza crociata, essendo entrambe riferite solo alla sintomatologia fisica.\nVari fattori influiscono sulla velocit\u00e0 e intensit\u00e0 con cui si sviluppa una dipendenza. Nel caso del crack, ad esempio, la breve durata d'azione di circa 10 minuti, con contemporanea stimolazione del centro di ricompensa, gioca un ruolo determinante nello sviluppo della dipendenza. \u00a0In ogni caso rivestono particolare importanza la struttura della personalit\u00e0 individuale e la situazione di vita. In linea di principio, per\u00f2, \u00e8 possibile con una corrispondente predisposizione personale quasi tutte le sostanze inebrianti possono essere utilizzate in un modo che porta alla dipendenza psicologica o alla formazione di abitudini. Eroina, tabacco e crack sono tra le sostanze che creano pi\u00f9 dipendenza e anche poche dosi possono provocare una dipendenza molto forte.\nA seconda della modalit\u00e0 d'azione neurochimica e della durata dell'uso, l'interruzione dell'uso di determinate droghe pu\u00f2 portare a una sindrome da astinenza mentale o fisica. Si tratta delle droghe che agiscono principalmente sul sistema dopaminergico e in particolare il centro della ricompensa (es. cocaina, crack e anfetamine), anche di agonisti del recettore \u00b5-oppioide (es. eroina, codeina e tramadolo), di agonisti del recettore nicotinico dell'acetilcolina (alcol e nicotina), nonch\u00e9 di agonisti del recettore GABA (benzodiazepine, barbiturici).\nClassificazione in base al loro status legale.\nLe droghe (psicoattive) possono essere classificate in base alle restrizioni legali stabilite nelle diverse legislazioni per quanto riguarda il consumo, la produzione e la vendita.\nPertanto, nella maggior parte dei paesi che hanno sottoscritto i trattati internazionali per il controllo delle droghe, queste sono classificate secondo specifiche norme legali.\nA livello sia internazionale sia nazionale, le droghe sottoposte a restrizioni legali sono comunemente classificate secondo una gerarchia di programmi, che riflette diversi gradi di restrizione legale. Ogni paese applica a sua discrezione i trattati internazionali sul controllo delle droghe, pertanto sostanze che hanno in una legislazione le restrizioni pi\u00f9 severe in un'altra legislazione possono sottostare a minori restrizioni o anche essere commerciate liberamente.\nNon tutte le sostanze psicoattive sono considerate droghe e non esiste un coerente e omogeneo metodo per definire legalmente droga una sostanza psicoattiva.\nClassificazioni fenomenologiche.\nUna classificazione delle droghe in funzione degli effetti fenomenologici \u00e8 possibile ma non consente una dettagliata distinzione delle classi vista la molteplicit\u00e0 di effetti che pu\u00f2 avere una sostanza.\nFra le numerose classificazioni esistenti, ricordiamo quella del fenomenologo L. Lewin (1924), modificata recentemente da G. Blumir, secondo cui esistono cinque tipi di sostanze psicotrope:\nUna classificazione pi\u00f9 semplice \u00e8 quella introdotta da Jean Delay durante il Congresso mondiale di Psichiatria di Montreal del 1961 secondo cui esistono tre fondamentali tipi di droghe:\nClassificazione farmacologica.\nClassificando in modo pi\u00f9 dettagliato le sostanze, queste possono essere raggruppate in funzione dell'azione farmacologica.\nAlterando le funzioni delle cellule nervose, le droghe possono compromettere gli equilibri psicologici e i normali processi mentali. Poich\u00e9 i processi psicologici sono legati alle dinamiche e alle variabili sociali e i meccanismi cerebrali sono costruiti e modulati dalle funzioni psicologiche, dalle aspettative, dai significati e dai valori che ognuno d\u00e0 ai suoi comportamenti, gli effetti e le conseguenze delle sostanze psicoattive non dipendono soltanto dalle loro propriet\u00e0 farmacologiche, ma sono in parte dettate da fattori sociali e culturali.\nL'azione di una droga sull'uomo dipende anche dalle caratteristiche genetiche che rendono gli individui pi\u00f9 o meno suscettibili al suo effetto. Sebbene le principali interazioni siano riscontrabili sul sistema nervoso centrale, ogni sostanza psicoattiva pu\u00f2 avere delle ripercussioni anche sul sistema nervoso periferico e su altri organi inclusi il sistema cardiovascolare, il sistema respiratorio, il sistema muscolo-scheletrico e gli organi riproduttivi.\nAgendo su un complesso sistema di neurotrasmettitori le droghe possono avere effetti diversi che si sovrappongono o che variano in funzione del tempo, delle modalit\u00e0 di assunzione o del dosaggio.\nAllucinogeni.\nSono sostanze capaci di modificare per alcune ore le percezioni, i pensieri e le sensazioni in modo pi\u00f9 o meno netto in base alla sostanza e al dosaggio.Sotto il termine-ombrello di allucinogeni generalmente vengono racchiusi gli psichedelici veri e propri come l'LSD, la mescalina, la DMT la psilocibina o la 2C-B, i composti dissociativi come la ketamina, l'ibogaina, la PCP, il gas esilarante e il destrometorfan, e i composti delirogeni come lo stramonio comune, l'atropa belladonna o il giusquiamo nero dove la dose ricreativa efficace non \u00e8 molto distante dalla dose mortale, essendo generalmente altamente tossici.\nAnalgesici.\nGli analgesici sono quelle sostanze che riducono o inibiscono il dolore.\nGli analgesici si dividono in: oppioidi, pirazoloni, cannabinoidi, aniline e farmaci antinfiammatori non steroidei.\nGli analgesici usati per trattare il dolore dipendono dall'intensit\u00e0 e dalle caratteristiche del dolore. Mentre per il sollievo del dolore lieve vengono utilizzate sostanze senza alcuna psicoattivit\u00e0, per il sollievo del dolore di moderata intensit\u00e0 vengono utilizzati oppioidi deboli a distribuzione non libera, come tramadolo, codeina o idrocodone. Per il dolore intenso vengono utilizzati potenti oppiacei e oppioidi come: morfina, idromorfone, metadone, fentanil, ecc. Queste sostanze non hanno un tetto analgesico, con solo un tetto tossicologico.\nAnestetici.\nUn anestetico produce anestesia generalizzata o locale. Pu\u00f2 anche causare mal di gola, nausea o vomito, vertigini, mal di testa o morte.\nQuesto gruppo \u00e8 diviso in sottogruppi: eteri, aloalcani, oppioidi e steroidi neuroattivi; iniettabili o inalabili.\nAntidepressivi.\nUn antidepressivo produce sollievo nei sintomi di depressione, distimia, ansia; e in generale tutti i disturbi dell'umore e la fobia sociale.\nQuesto gruppo \u00e8 suddiviso in: inibitori selettivi della ricaptazione, potenziatori selettivi della ricaptazione, agenti di rilascio selettivi, antagonisti dei recettori, inibitori della ricaptazione, antidepressivi biciclici, antidepressivi triciclici, antidepressivi tetraciclici, antidepressivi eterociclici, inibitori della monoamino ossidasi, agonisti del recettore 5-HT 1A .\nAntiparkinsoniani.\nI farmaci antiparkinsoniani sono quei farmaci che trattano i sintomi del morbo di Parkinson. Producono effetti avversi come ipotensione, aritmie, nausea, caduta dei capelli, ansia, allucinazioni, sonnolenza, problemi respiratori, disorientamento, confusione e psicosi.\nQuesti farmaci sono divisi in due gruppi: dopaminergici e anticolinergici.\nAntipsicotici.\nUn antipsicotico produce sollievo dai sintomi della psicosi. Possono causare aumento di peso, agranulocitosi, discinesia, acatisia, distonia, morbo di Parkinson, ipotensione, tachicardia, letargia, incubi, iperprolattinemia o disfunzione erettile.\nQuesto gruppo \u00e8 diviso in sottogruppi: benzimidi, butirrofenoni, difenilbutilpiperidine, fenotiazine, tioxantine, triciclici, piperidine benzisoxazolo, piperazine benzotiazole e altre meno comuni.\nAnsiolitici.\nUn ansiolitico viene usato per il trattamento dell'ansia e dei suoi disturbi. Sono considerati tranquillanti minori. Possono causare tachicardia, incubi o perdita di coscienza.\nQuesto gruppo \u00e8 suddiviso in: recettori GABA A , agonisti del recettore 5-HT 1A , antagonisti dell'istamina (antistaminico), antagonisti del rilascio della corticotropina, antagonisti della tachichinina, antagonisti della melanina, ecc.\nAnoressizanti.\nI farmaci anoressici o antiobesi sono quelli che sopprimono o riducono l' appetito. Sono spesso usati per ridurre il peso.\nQuesti tipi di farmaci si dividono in stimolanti e anticannabinoidi. La maggior parte degli stimolanti sopprime l'appetito e, in effetti, una delle droghe pi\u00f9 consumate al mondo, il caff\u00e8, \u00e8 un potente soppressore della fame. I cannabinoidi hanno la capacit\u00e0 di stimolare i recettori dei cannabinoidi CB 1 e CB 2 , che aumentano l'appetito. Quelle sostanze che sono antagonisti e agonisti inversi di questi recettori produrrebbero l'effetto opposto, cio\u00e8 la diminuzione o la soppressione dell'appetito, come accade con Rimonabant o Surinabant. Tuttavia, il consumo eccessivo di THC produce l'effetto opposto a quello di un consumo moderato, poich\u00e9 in un consumo normale l'attivazione dei recettori cannabinoidi CB 1 avviene a livello dei neuroni eccitatori glutamatergici, mentre un consumo maggiore produrrebbe la stimolazione dei recettori cannabinoidi CB 1 sui neuroni inibitori GABAergici dello striato ventrale.\nDepressivi.\nUn farmaco depressivo \u00e8 quello che rallenta l'attivit\u00e0 del sistema nervoso centrale. Hanno la capacit\u00e0 di rallentare o alterare la memoria, abbassare la pressione sanguigna, analgesia, produrre sonnolenza, rallentare la frequenza cardiaca, agire come anticonvulsivanti, produrre depressione respiratoria, coma o morte.\nQuesto gruppo \u00e8 ulteriormente suddiviso in diversi gruppi: antistaminici, antipsicotici, dissociativi, GABAergici, glicinergici, narcotici e simpatologici.\nDissociativi.\nSono sostanze allucinogene che provocano temporaneamente una serie di effetti a livello del sistema nervoso centrale che inducono uno stato mentale in parte riconducibile al fenomeno psicologico della dissociazione. Le droghe con questo effetto sono: ketamina, gas esilarante, ibogaina, salvinorina A.\nEuforizzanti.\nUna droga euforica \u00e8 quella che induce sentimenti di euforia. Gli effetti possono includere rilassamento, controllo dello stress, felicit\u00e0 o piacere, poich\u00e9 possono agire sui centri del piacere del cervello. L'ambito di azione di queste droghe \u00e8 molto diffuso, essendo presente in diversi tipi di farmaci psicotropi.\nNarcotici.\nI narcotici sono le sostanze con cui si instaura pi\u00f9 velocemente una dipendenza, il cui nome viene associato agli oppiacei e oppioidi. Fra gli effetti si riscontrano euforia, analgesia, sonno improvviso e profondo, cambiamenti dell'umore, spasmi, contrazione delle pupille, vomito, nausea.\nNootropici.\nI nootropi (dal greco \"no\u00fas\" 'mente' e \"tropos\" 'movimento'), anche comunemente noti come \"\"smart drug\", sono sostanze psicoattive assunte con lo scopo di migliorare le capacit\u00e0 cognitive umane. I nootropi sono usati per migliorare le funzioni mentali, come la cognizione, la memoria, l'attenzione, l'apprendimento o aumentano la motivazione o la concentrazione.\nAlcuni nootropi sono veri e propri medicinali usati per trattare alcune malattie come il disturbo da deficit di attenzione e iperattivit\u00e0, il morbo di Parkinson e il morbo di Alzheimer. Sono anche comunemente usati per recuperare le funzioni cerebrali perse durante l'invecchiamento. Questo gruppo comprende simpaticomimetici, xantine, eugeroici, antagonisti H 3, agonisti inversi GABA A , dopamina D1, agonisti della nicotina alfa 7, inibitori della prolilendopeptidasi, agonisti alfa-adrenergici e antiossidanti.\nSedativi-ipnotici.\nUn farmaco sedativo-ipnotico o \"soporifero\" \u00e8 un farmaco la cui funzione primaria \u00e8 quella di indurre il sonno. La distinzione tra sedativi e ipnotici \u00e8 solo in funzione dell'intensit\u00e0 dell'effetto. Possono produrre, a seconda del tipo di sedativo-ipnotici, insonnia, ansia, confusione, disorientamento, depressione respiratoria, perdita di equilibrio, giudizio alterato o morte.\nQuesto gruppo \u00e8 ulteriormente suddiviso in sottogruppi: GABA - agonisti, H1 - agonisti inversi, antagonisti \u03b11 - adrenergici, antagonisti \u03b12 - adrenergici, agonisti melatoninici e antagonisti orexinici.\n\"Designer drug\".\nSono noti come \"designer drug\" principi attivi nati dalla ricerca industriale o accademica ma che non hanno mai ricevuto un'approvazione medica. Spesso si tratta di sostanze psicoattive nate dall'alterazione di ben conosciute sostanze d'abuso, le modifiche sono fatte in maniera tale da mantenere o potenziare gli effetti farmacologi rimanendo al di fuori dal controllo legale (avendo una composizione leggermente diversa riescono facilmente a evadere da tabelle e altri sistemi di controllo come i test di screening). Un primo esempio di ci\u00f2 che oggi sarebbe etichettato come \"designer drug\"\" era l'LSD, un alcaloide ora sintetico, contenuto nella \"Claviceps purpurea\", un fungo che infesta la segale inserito nella lista delle droghe da controllare solo nel 1971 con la convenzione sulle sostanze psicotrope. Altri esempi includono analoghi di farmaci che migliorano le prestazioni, come gli steroidi e prodotti per il doping adottati per migliorare le capacit\u00e0 fisiche e talvolta usati (legalmente o no) per questo scopo, da atleti professionisti e dilettanti. Altre droghe imitano gli effetti psicotropi delle principali droghe illegali. Dalla fine degli anni 1990 sono state identificate molte di queste sostanze sintetizzate e le tabelle delle sostanze psicoattive sotto controllo legale vengono continuamente aggiornate.\nUtilizzi e finalit\u00e0.\nUso religioso e spirituale.\nIn particolare fuori dall'Occidente e fra i popoli indigeni con tradizioni sciamaniche, numerose tradizioni religiose danno importanza spirituale alle sostanze psicoattive presenti in natura, per lo pi\u00f9 allucinogeni \u2013 psichedelici, dissociativi o deliranti \u2013 che considerano enteogeni. Etimologicamente un enteogeno \u00e8 \"ci\u00f2 che genera il divino dentro\", e per queste societ\u00e0 si tratta di un mezzo importante di incontro con il proprio mondo spirituale, di connessione con gli altri, soprattutto per fini terapeutici di cura, per entrare in relazione con i propri dei e per raggiungere l'estasi religiosa.\nMolti sciamani delle societ\u00e0 del bacino amazzonico usano per questo scopo l'ayahuasca (yag\u00e9), un decotto psichedelico. In Messico gli sciamani Mazatechi hanno una lunga e continua tradizione di uso religioso di funghi psichedelici del tipo psilocybe e, pi\u00f9 raramente, di salvia divinorum, una pianta psicoattiva, la cui funzione \u00e8 di facilitare gli stati di coscienza visionari durante le sessioni di guarigione.\nLa silene undulata \u00e8 considerata dagli Xhosa come una pianta sacra e viene usata come enteogeno. Nella loro tradizione la radice \u00e8 impiegata durante il processo di iniziazione sciamanico per indurre vividi sogni ritenuti profetici, viene considerata un onirogeno naturale, simile alla pi\u00f9 nota erba del sogno Calea ternifolia.\nIl peyote, un piccolo cactus privo di spine a rischio di estinzione, contiene mescalina e altri alcaloidi psicoattivi, per le sue propriet\u00e0 \u00e8 usato da popoli nativi americani come i Wirrarika e i Raramuri. Nell'America Latina se ne attestano usi archeologici antichi di cinquemila anni. Una religione contemporanea, la Chiesa Nativa Americana, comprende tra i suoi rituali l'ingestione del peyote.\nAltre piante contenenti mescalina sono utilizzate da 8 000 anni per fini religioso-spirituali, si tratta del cactus colonnare San Pedro e la torcia peruviana, diffusi nelle Ande fra i 2 000 e i 3 000 metri, fanno parte di varie tradizioni di cura dei popoli andini.\nAnche la cannabis (ganja) possiede una tradizione d'uso religioso e spirituale molto antico. In alcune tradizioni indiane e nel rastafarianesimo la si usa come enteogeno -sacramento- nelle pratiche e nelle cerimonie religiose.\nI funghi psichedelici (funghi psilocybe), comunemente chiamati funghi magici, furono usati come enteogeni in numerose societ\u00e0 del mondo come popoli preistorici, Maya dai quali veniva chiamato letteralmente \"carne degli Dei\", i Mixtechi, Aztechi, Zapotechi e ancora oggi in alcune tradizioni religiose di popoli indigeni.\nUn altro composto psicoattivo naturale usato come enteogeno \u00e8 la kava che pu\u00f2 agire come sedativo, stimolante-euforizzante e anestetico. Le radici della pianta di kava vengono utilizzate per produrre una bevanda che viene consumata diffusamente nelle societ\u00e0 dell'oceano Pacifico come ad esempio nelle isole Tonga e Marchesi.\nUso ricreativo.\nLa cannabis \u00e8 la droga ricreativa controllata pi\u00f9 comunemente consumata al mondo (dal 2012). Il suo uso in molti paesi \u00e8 illegale ma \u00e8 legalmente usato in diversi paesi di solito a condizione che possa essere usato solo per uso personale. Pu\u00f2 essere utilizzato nella forma di infiorescenza o nella forma di resina chiamata hashish. L'infiorescenza \u00e8 solitamente un po' pi\u00f9 leggera dell'hashish. Ci pu\u00f2 essere una limitazione di et\u00e0 sul consumo e l'acquisto di droghe ricreative legali.\nAlcune droghe ricreative legali e accettate in molti luoghi includono alcol, tabacco, noci di betel e prodotti a base di caffeina, e in alcune aree del mondo l'uso legale di droghe come il khat \u00e8 comune.\nCi sono un certo numero di intossicanti legali comunemente chiamati \"droghe legali\" che vengono utilizzate per scopi ricreativi: il pi\u00f9 usato in Occidente \u00e8 l'alcol etilico.\nAltre sostanze psicoattive a uso ricreativo includono gli oppiacei, gli stimolanti (es. amfetamina) e gli allucinogeni. Soprattutto questi ultimi vengono usati da millenni anche con fini rituali, spirituali o religiosi.\nDiverse sostanze psicoattive, sia legali sia illegali, possono causare dipendenza e tutte possono avere effetti collaterali. La maggior parte delle sostanze psicoattive ricreative sono divenute illecite negli ultimi due secoli. Attualmente esistono trattati internazionali come la convenzione unica sugli stupefacenti ai fini del loro divieto.\nCosti sociali e danni correlati alle droghe.\nI disturbi da uso di droghe sono associati a costi significativi per la societ\u00e0 dovuti alla perdita di produttivit\u00e0, alla mortalit\u00e0 prematura, all'aumento della spesa sanitaria e ai costi relativi alla giustizia penale, al benessere sociale e ad altre conseguenze sociali.\nVarie ricerche hanno rilevato come i costi sociali di alcol e tabacco, droghe lecite, siano molto superiori a quelli di tutte le droghe illecite assieme.\nNel marzo 2007, uno studio condotto da un gruppo di ricerca guidato da David Nutt \u00e8 stato pubblicato su \"The Lancet\", ha definito tre fattori principali che spiegano il potenziale danno prodotto dall'uso di una droga:\nOgnuna di queste categorie \u00e8 a sua volta suddivisa in tre sottocategorie. Psichiatri ed esperti indipendenti hanno assegnato a tutte le sostanze da 0 a 3 punti in ciascuna sottocategoria. Le valutazioni medie di tutte le categorie sono state aggiunte per ciascuna sostanza per ottenere un valore per il potenziale danno complessivo. Le droghe legali alcol e tabacco sono risultate tra le dieci droghe pi\u00f9 dannose.\nIn Germania, queste due droghe da sole causerebbero oltre 121000 decessi l'anno a fronte dei 1000 decessi correlati alla droghe illegali.\nUno studio di follow-up basato su una metodologia migliorata \u00e8 stato pubblicato su \"Lancet\" nel novembre 2010. Il potenziale di danno era ora costituito da 16 fattori individuali ponderati, che erano divisi nei gruppi di danno \"fisico, psicologico\" e \"sociale\" all'interno delle dimensioni del danno a s\u00e9 stessi e del danno agli altri. \u00a0La droga identificata come avente il maggior potenziale di danno in generale era l'alcol con un punteggio di 72 su 100, seguito dall'eroina e dal crack. L'alto potenziale di danno dell'alcol, soprattutto nella dimensione del \"danno agli altri\" pu\u00f2 essere probabilmente spiegato in parte dalla sua pronta disponibilit\u00e0 e dal consumo diffuso e socialmente tollerato nel Regno Unito. \u00a0\nAltre droghe con una valutazione complessiva del rischio elevato hanno un maggiore potenziale assoluto di danno a s\u00e9 stessi. \u00c8 probabile che ci\u00f2 sia dovuto principalmente all'alto rischio di una rapida dipendenza che si sviluppa con queste droghe.\nLa ricerca rileva come il potenziale danno legato all'alcol \u00e8 il primo mentre quello legato al tabacco \u00e8 tra i primi 10. A conclusioni analoghe sono arrivati studi successivi anche in paesi diversi dal Regno Unito.\nControllo legislativo.\nIl sistema internazionale di controllo della droga \u00e8 stato stabilito per la preoccupazione per \"la salute e il benessere dell'umanit\u00e0\", come espresso nel preambolo delle convenzioni globali sul controllo della droga del 1961 e del 1971. L'attuale sistema, disciplinato dalla convenzione Unica del 1961 sugli stupefacenti (CUSS) e dalla convenzione del 1971 sulle sostanze psicotrope (CSP), ha gradualmente portato un numero sempre maggiore di sostanze psicoattive sotto il controllo internazionale. A fine 2020 sono oltre 300 sostanze, da 50 che erano nei primi trattati contro le droghe. Sono stati definite otto tabelle in base al potenziale di dipendenza, di abuso e alla utilit\u00e0 terapeutica. Le convenzioni internazionali sul controllo delle droghe riconoscono solo l'uso medico, incluso il sollievo dal dolore, come benefici dall'uso di sostanze psicoattive; altri utilizzi: culturale, ricreativo o gli usi cerimoniali, non sono presi in considerazione, o meglio sono esclusi.\nL'\"International Narcotics Control Board\" (in sigla INCB) ha l'incarico di \"sforzarsi di limitare la coltivazione, la produzione, la fabbricazione e l'uso di stupefacenti a una quantit\u00e0 adeguata richiesta per scopi medici e scientifici, per assicurarne la disponibilit\u00e0 a tali scopi e per prevenire la coltivazione, la produzione e la fabbricazione illecite e il traffico e l'uso illeciti di stupefacenti\" e la \"Commissione sugli stupefacenti \" (in sigla CND dall'inglese \"Commission of Narcotic Drugs\") ha l'incarico di aggiungere, rimuovere o riclassificare gli stupefacenti. L'INCB aggiorna e pubblica la lista delle sostanze stupefacenti (\"Yellow list\") e di quelle psicotrope (\"Green list\") sotto controllo internazionale.\nLa gradazione delle restrizioni dalle pi\u00f9 severe alle meno severe \u00e8 quella definita dalle convenzioni originarie.\nPer gli stupefacenti dalla pi\u00f9 severa alla meno severa: Tabella IV &gt; Tabella I &gt;Tabella II &gt; Tabella III.\nPer le sostanze psicotrope dalla pi\u00f9 severa alla meno severa: Tabella I &gt;Tabella II &gt; Tabella III &gt; Tabella IV.\nL'esistenza parallela della CUSS del 1961 della CSP del 1971 ha portato ad alcuni effetti illogici come il fatto che la pianta (cannabis) contenente al massimo il 3% di delta-9-tetraidrocannabinolo (THC) fino al 2020 in tabella IV della \"Yellow list\" \u00e8 trattata pi\u00f9 severamente del THC puro al 100% in tabella I della \"Green list\".\nLe incongruenze strutturali nel sistema di classificazione delle droghe da controllare dipendono da una distinzione scientificamente dubbia tra gli stupefacenti del 1961 e le sostanze psicotrope del 1971, distinzione fatta per consentire controlli pi\u00f9 clementi su una gamma sostanze di interesse per l'industria farmaceutica, inclusi anfetamine, barbiturici e benzodiazepine. Come ha affermato il Programma internazionale delle Nazioni Unite per il controllo della droga (UNDCP), ora Ufficio delle Nazioni Unite contro la droga e il crimine (UNODC), in un commento alla sua legge modello del 2000 sulla droga, \u201cla classificazione internazionale in stupefacenti e sostanze psicotrope a seconda che la sostanza \u00e8 disciplinata dalla Convenzione del 1961 o dalla Convenzione del 1971 non ha basi concettuali. La definizione legale di molte sostanze psicotrope \u00e8 interamente applicabile agli stupefacenti e, in molti casi, \u00e8 vero il contrario\".\nLa regolamentazione delle droghe definite nelle convenzioni e trattati internazionali varia da paese a paese.\nIl possesso e il consumo di alcol da parte degli adulti \u00e8 oggi molto limitato solo nei paesi islamici e in alcuni stati dell'India. Il Bhutan \u00e8 l'unico paese al mondo in cui il possesso e l'uso di tabacco \u00e8 illegale. La Nuova Zelanda ha vietato l'importazione di tabacco da masticare come parte della legge del 1990 \"Smoke-free Environments Act\".\nIn alcune parti del mondo vengono presi provvedimenti per l'uso di droghe per uso rituale tradizionale come l'ayahuasca, l'iboga e il peyote. In Gabon l'iboga (\"tabernanthe iboga\") \u00e8 stata dichiarata patrimonio nazionale ed \u00e8 usata nei riti della religione Bwiti. Il principio attivo, l'ibogaina, \u00e8 proposto come trattamento dell'astinenza da oppiacei e di vari disturbi da uso di sostanze. Le foglie di coca non sono illegali in Per\u00f9 e Bolivia. L'uso della cannabis per scopi ricreativi \u00e8 vietato nella maggior parte dei paesi; tuttavia, molti hanno adottato una politica di depenalizzazione per rendere il semplice possesso un illecito non penale (spesso simile a una violazione del codice della strada).\nAltri hanno pene molto pi\u00f9 severe come alcuni paesi asiatici e mediorientali dove il possesso anche di piccole quantit\u00e0 \u00e8 punito con la reclusione per diversi anni. I paesi che hanno legalizzato l'uso ricreativo della cannabis sono Canada, Georgia, Malta, Messico, Sudafrica e Uruguay, pi\u00f9 18 Stati, due territori e il Distretto di Columbia negli Stati Uniti e Territorio della Capitale Australiana in Australia. La vendita commerciale di cannabis ricreativa \u00e8 legalizzata a livello nazionale in due paesi (Canada e Uruguay) e in tutte le giurisdizioni subnazionali statunitensi che ne hanno legalizzato il possesso con l'eccezione di Washington D.C. Una politica di applicazione limitata \u00e8 stata adottata anche in molti paesi, in particolare nei Paesi Bassi dove la vendita di cannabis \u00e8 tollerata nei coffeeshop autorizzati.\nNuove sostanze psicoattive.\nLa normativa comunitaria individua le Nuove Sostanze Psicoattive , in sigla NPS (art. 1 della Decisione Quadro 2004/757/GAI del Consiglio del 25 ottobre 2004, come modificata dalla Direttiva (UE) 2017/2103 del Parlamento europeo e del Consiglio del 15 novembre 2017) in ogni \u00ab\"sostanza allo stato puro o contenuta in un preparato non contemplata dalla convenzione unica delle Nazioni Unite sugli stupefacenti del 1961, quale modificata dal protocollo del 1972, o dalla convenzione delle Nazioni Unite sulle sostanze psicotrope del 1971 ma che pu\u00f2 presentare rischi sanitari o sociali analoghi a quelli presentati dalle sostanze contemplate da tali convenzioni\"\u00bb.\nL'Ufficio delle Nazioni Unite contro la droga e il crimine (UNODC) le definisce: \"sostanze di abuso, sia in una forma pura che in un preparato, che non sono controllate dalla Convenzione unica sugli stupefacenti del 1961 o dalla Convenzione del 1971 sulle sostanze psicotrope, ma che possono rappresentare una minaccia per la salute pubblica\u201d.\nIl termine \u00abnuovo\u00bb non si riferisce necessariamente a nuove invenzioni, diverse NPS sono state sintetizzate per la prima volta da vari decenni, ma a sostanze che sono diventate di recente disponibili sul mercato.\nCon questa denominazione si fa riferimento alla proliferazione di un gruppo molto ampio di molecole, principalmente di natura sintetica, caratterizzate da propriet\u00e0 farmacologiche e tossicologiche estremamente insidiose per la salute dei consumatori.\nQuesti prodotti, secondo le indicazioni della tossicologia forense, appartengono a particolari gruppi strutturali (cannabinoidi sintetici, catinoni sintetici, oppioidi, triptamine, piperazine, arilcicloesilammine e, soprattutto, fenetilammine), ma si differenziano rispetto alle molecole base, gi\u00e0 inserite nelle tabelle ONU, per mirate modifiche molecolari in grado di conferire a questi analoghi di struttura una connotazione di completa autonomia, sotto sia il profilo chimico-tossicologico sia legale.\nIl consumo di queste sostanze \u00e8 ormai considerato, a livello internazionale e nell'ambito delle istituzioni comunitarie, una vera e propria emergenza droga che si vuol fronteggiare con nuove strategie e appropriati strumenti giuridici in corso di predisposizione. Non essendo sottoposte alle restrizioni delle droghe tradizionali il mercato delle NPS ha visto una crescita molto rapida, che gli aggiornamenti delle tabelle delle leggi anti-droga non sono riusciti a controllare.\nLe NPS che erano 130 nell'anno 2009 sono diventate 803 nel 2018."}
{"id": "2706010", "revid": "21880", "url": "https://it.wikipedia.org/wiki?curid=2706010", "title": "Dactylorhiza cruenta", "text": ""}
{"id": "2706015", "revid": "287204", "url": "https://it.wikipedia.org/wiki?curid=2706015", "title": "Sahl al-Tustari", "text": "Sahl al-Tustari, dalla citt\u00e0 di Tustar, che nell'873 circa era sede della manifattura tessile imperiale, era uno dei maestri sufi di maggiore spicco. Fu maestro del mistico al-Hallaj per un paio d'anni. \nIl suo insegnamento era incentrato sui significati molteplici del Corano. Il senso letterale del libro sacro \u00e8 - a suo dire . solo la scorza superficiale. Vi sono 4 significati che vanno sempre pi\u00f9 in profondit\u00e0, fino a raggiungere l'elevazione del cuore \"grazie alla divina intuizione, sino a ci\u00f2 che Dio ha inteso\". Non sottoponendo la parola di Dio a una lettura che penetri fino al quarto livello, il libro non dischiuder\u00e0 appieno i suoi segreti. \nQuesto metodo interpretativo esercit\u00f2 un'influenza preponderante su al-Hallaj, che nel suo insegnamento far\u00e0 spesso ricorso al significato simbolico dei versetti coranici, andando sempre oltre la lettera per coglierne lo spirito e le risonanze profonde."}
{"id": "2706016", "revid": "118399115", "url": "https://it.wikipedia.org/wiki?curid=2706016", "title": "Georgij Ketoev", "text": "Ha vinto la medaglia di bronzo alle Olimpiadi di Pechino del 2008 nella lotta libera, categoria - 84 kg maschile."}
{"id": "2706017", "revid": "1345938", "url": "https://it.wikipedia.org/wiki?curid=2706017", "title": "Segugio dell'Istria a pelo raso", "text": "Il segugio dell'Istria a pelo raso (in croato: Istarski Kratkodlaki Goni\u010d) una razza canina originaria dell'Istria riconosciuta dalla FCI (Standard N. 151, Gruppo 6, Sezione 1).\nDescrizione.\nHa il mantello corto, liscio, lucido, di solito bianco, con chiazze sparse color arancione. Il corpo \u00e8 tipicamente muscoloso con zampe lunghe e una coda lunga. La testa \u00e8 abbastanza larga e piatta, le orecchie sono corte, triangolari, a goccia, aderenti alla testa.\nL'altezza ideale del cane adulto \u00e8 di 50 cm e il peso di circa 18 kg, la femmina \u00e8 leggermente pi\u00f9 piccola. L'abbaio e il gua\u00ecto (importanti per un segugio) sono persistenti e acuti.\nStoria.\nNel 1924 \u00e8 stato istituito un libro genealogico per documentare questa razza canina. La federazione FCI ha accettato la razza nel 1949, anche se il primo \"breed standard\" fu pubblicato nel 1973. \u00c8 riconosciuto nel gruppo 6 dei segugi. Inoltre \u00e8 riconosciuto con il nome originale in croato (\"Istarski Kratkodlaki Goni\u010d\"), la traduzione standard in inglese, altre traduzioni e combinazioni tra le traduzioni e l'originale croato da club minori ed altre organizzazioni. L'istrian shorthaired hound \u00e8 ancora tenuto nel suo ambiente originario e zone vicine per la caccia, non come animale da compagnia, ed \u00e8 molto apprezzato per cacciare la volpe e il coniglio.\nSalute e carattere.\nNon ci sono specifici problemi di salute per questo cane. Secondo lo standard, il temperamento \u00e8 docile e calmo; \u00e8 vivace ed entusiasta quando caccia."}
{"id": "2706019", "revid": "287204", "url": "https://it.wikipedia.org/wiki?curid=2706019", "title": "Highways", "text": " \nHighways (o Highwavys) \u00e8 una suddivisione dell'India, classificata come \"town panchayat\", di 7.028 abitanti, situata nel distretto di Theni, nello stato federato del Tamil Nadu. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 09\u00b0 38' 43 N e 77\u00b0 20' 09 E.\nSociet\u00e0.\nEvoluzione demografica.\nAl censimento del 2001 la popolazione di Highways assommava a 7.028 persone, delle quali 3.601 maschi e 3.427 femmine. I bambini di et\u00e0 inferiore o uguale ai sei anni assommavano a 680, dei quali 367 maschi e 313 femmine. Infine, coloro che erano in grado di saper almeno leggere e scrivere erano 4.760, dei quali 2.775 maschi e 1.985 femmine."}
{"id": "2706023", "revid": "287204", "url": "https://it.wikipedia.org/wiki?curid=2706023", "title": "Hosur", "text": " \nHosur (o Oossoor) \u00e8 una suddivisione dell'India, classificata come \"municipality\", di 84.314 abitanti, situata nel distretto di Krishnagiri, nello stato federato del Tamil Nadu. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 12\u00b0 43' 0 N e 77\u00b0 49' 0 E e ha un'altitudine di 878 .\nSociet\u00e0.\nEvoluzione demografica.\nAl censimento del 2001 la popolazione di Hosur assommava a 84.314 persone, delle quali 44.617 maschi e 39.697 femmine. I bambini di et\u00e0 inferiore o uguale ai sei anni assommavano a 11.270, dei quali 5.690 maschi e 5.580 femmine. Infine, coloro che erano in grado di saper almeno leggere e scrivere erano 63.285, dei quali 35.556 maschi e 27.729 femmine."}
{"id": "2706029", "revid": "125628131", "url": "https://it.wikipedia.org/wiki?curid=2706029", "title": "Nevegal", "text": "L'Alpe del Neveg\u00e0l \u00e8 un altopiano italiano compreso all'interno del territorio comunale di Belluno, nelle Prealpi Bellunesi, posto a sud est della citt\u00e0, nota stazione turistica estiva e invernale. Secondo alcune fonti popolari, il toponimo deriverebbe dalla sua particolare posizione rispetto al capoluogo Belluno: mostra il suo versante innevato (neve) ed \u00e8 dal suo profilo che il Sole spunta all'alba e d\u00e0 inizio alla giornata (come il gallo).\nGeografia fisica.\nL'altopiano si estende sulle prealpi Bellunesi, rivolgendosi verso nord alle Dolomiti, con altitudini attorno ai A est e a sud \u00e8 delimitato da alcune cime che sono, nell'ordine, il monte Pascolet (), il monte Faverghera () il col Toront () e il col Visentin ().\nIl paesaggio abbraccia da ovest a nord sulla Valbelluna (e in particolare su Belluno stessa) e le prime vette dolomitiche (Vette Feltrine, Monti del Sole, Schiara) ma \u00e8 facile scorgere anche alcuni importanti massicci quale il Pelmo, il Civetta e la Marmolada; verso est lo sguardo spazia sulla zona prealpina dell'Alpago e del Cansiglio.\nIl Neveg\u00e0l \u00e8 raggiungibile attraverso varie vie d'accesso. La principale carrozzabile \u00e8 la SP 31 \"del Neveg\u00e0l\" che, partendo da Belluno, raggiunge l'altopiano passando per Castion e ridiscende verso Ponte nelle Alpi collegandosi all'uscita \"Pian di Vedoia\" della A27.\nMonumenti e luoghi d'interesse.\nIl santuario.\nSul Neveg\u00e0l sorge un santuario intitolato alla Vergine di Lourdes. \u00c8 stato realizzato dall'allora vescovo di Belluno-Feltre Maffeo Giovanni Ducoli per il servizio religioso ai turisti del Neveg\u00e0l e per accogliere i pellegrini devoti alla Madonna di Lourdes. La posa della prima pietra risale al 21 marzo 1992, l'inaugurazione solenne al 30 luglio 1994, con l'apertura al culto della chiesa.\nNel santuario \u00e8 presente uno storico organo costruito da Domenico e Raffaele Fedeli nel 1764. L'organo, donato da don Osvaldo Bortolot, \u00e8 stato ricostruito, restaurato e installato dal maestro organaro Alessandro Girotto di Postioma nel 1994, in occasione dell'apertura e benedizione del santuario.\nLa principale statua della Madonna, in marmo di Carrara, \u00e8 stata benedetta da papa Giovanni Paolo II mentre soggiornava a Lorenzago di Cadore.\nIl luogo sacro \u00e8 stato visitato anche da papa Benedetto XVI quando era ancora cardinale.\nTurismo invernale.\nBreve storia degli impianti e delle piste.\nIl primo impianto di risalita fu aperto tra il Pian del Neveg\u00e0l e il Faverghera nel 1955, ma il turismo sciistico si era radicato qui gi\u00e0 da alcuni anni con l'apertura del rifugio Bristot.\nCirca negli anni '70, in Neveg\u00e0l c'erano ben 20 piste di discesa e 15 impianti di risalita, di cui 2 seggiovie e 13 sciovie (skilifts). Nel corso degli anni per\u00f2, per vari motivi, molti di questi impianti vennero dismessi e successivamente demoliti, o sostituiti.\nDi seguito viene fornito l'elenco di tutte le piste e impianti presenti allora (anni '70 circa): \n(Tra le parentesi vengono fornite maggiori informazioni al giorno d'oggi) \"Piste da discesa\"\nLe piste che tra le parentesi riportano la scritta \"Non pi\u00f9 presente\", oggi sono diventate sentieri oppure bosco, in quanto l'abbandono delle stesse (a causa della demolizione dei relativi impianti) ha favorito la crescita di alberi e/o arbusti.\"Impianti di risalita\"\nOggi il comprensorio sciistico conta oltre 18\u00a0km di piste da sci alpino con varie difficolt\u00e0 e pendenze, 5 impianti di risalita e due anelli 20\u00a0km per lo sci nordico, a cui si aggiungono due scuole di sci (\"Neveg\u00e0l\" e \"Valbelluna\"). Vicino all'albergo \"Neveg\u00e0l\" \u00e8 anche sita una pista di pattinaggio di 400 metri quadrati, in ghiaccio naturale.\nImpianti di risalita.\nOggi sono 5 gli impianti di risalita funzionanti.\nPiste per sci alpino.\nOggi il comprensorio conta 11 piste, tutte raggiungibili con gli impianti di risalita, partendo semplicemente dal piazzale del Neveg\u00e0l, prendendo la seggiovia \"Neveg\u00e0l - Col dei Pez\".\nDi seguito l'elenco delle piste da discesa:\nInoltre \u00e8 possibile praticare sci d'alpinismo nei sentieri che dal Col Visentin percorrono le \"Creste\" e le vecchie piste delle \"Faverghere\". Di seguito l'elenco delle piste di Sci d'alpinismo:\nTurismo estivo.\nDurante la stagione estiva il Neveg\u00e0l diventa punto di partenza per numerosi sentieri escursionistici. Tra le mete, si ricordano i tre rifugi gestiti dal Club Alpino Italiano (il \"5\u00ba Artiglieria Alpina\" sul Col Visentin, l'\"Angelo Bristot\" sul col Toront e il \"Brigata Alpina Cadore\" sul Faverghera).\nVengono proposti inoltre alcuni itinerari per mountain bike-downhill. In alcune localit\u00e0 \u00e8 possibile praticare free climbing.\nEventi.\nCronoscalata \"Alpe del Nevegal\".\nDal 1954 si corre la Cronoscalata dell'Alpe del Nevegal, una competizione automobilistica in salita di rilievo Europeo. Attualmente la gara viene organizzata dalla Tre Cime Promotor asd e si disputa solitamente in agosto, anche se le edizioni 2018 e 2019 si sono tenute a maggio.\nLa gara \u00e8 valida per il TIVM, Trofeo Italiano Velocit\u00e0 Montagna zona Nord, ed \u00e8 stata presente nel calendario delle competizioni del CIVM, Campionato Italiano Velocit\u00e0 Montagna, per due anni.\nIl tracciato della cronoscalata occupa della SP31, con partenza dalla localit\u00e0 Caleipo - Castion (BL) e arrivo in localit\u00e0 Alpe in Fiore - Neveg\u00e0l (BL).\nL'Universiade invernale.\nNel 1985 ha ospitato tutte le gare di sci alpino e di sci nordico alla XII Universiade invernale di Belluno.\nScialpinismo.\nAnche lo scialpinismo \u00e8 di casa al Neveg\u00e0l: oltre ad essere comune terreno d'allenamento per gli atleti locali,\nal sicuro dal pericolo valanghe e con il benestare dei gestori degli impianti (a patto che si rimanga fuoripista o sulla pista \"Faverghere\" la cui risalita \u00e8 permessa in orario notturno),\nla localit\u00e0 ha ospitato e continua ad ospitare gare di livello nazionale ed internazionale.\nA dicembre 2008 \u00e8 stata dirottata al Neveg\u00e0l una prova di Coppa del Mondo originalmente prevista a Zoldo Alto (sempre nel bellunese), dato l'elevato pericolo valanghe di quel periodo.\nA gennaio 2010 si \u00e8 svolta una prova di Coppa Italia in notturna, ed a gennaio 2011 \u00e8 la volta il Campionato Italiano Vertical (una prova di sola salita assimilabile al pi\u00f9 noto kilometro verticale estivo di corsa a piedi).\nGiro d'Italia.\nNell'edizione del 2011 della corsa rosa il Nevegal \u00e8 stato l'arrivo della 16\u00aa tappa. Prima di questa edizione, \u00e8 stato arrivo di tappa anche negli anni 1962 e 1963 vedendo tagliare il traguardo per primi Guido Carlesi e Arnaldo Pambianco.\nLa cronoscalata di 12,7 chilometri, con partenza da Piazza dei Martiri e arrivo sul piazzale del Nevegal, \u00e8 avvenuta marted\u00ec 24 maggio, sulla strada che sale verso Castion e arriva sul Colle.\nLa vittoria, , \u00e8 andata alla maglia rosa Alberto Contador che ha percorso i della tappa in 28'55 alla media di ."}
{"id": "2706031", "revid": "170423", "url": "https://it.wikipedia.org/wiki?curid=2706031", "title": "Golden State Warriors 1990-1991", "text": "La stagione 1990-91 dei Golden State Warriors fu la 42\u00aa nella NBA per la franchigia.\nI Golden State Warriors arrivarono quarti nella \"Pacific Division\" della \"Western Conference\" con un record di 44-38. Nei play-off vinsero il primo turno con i San Antonio Spurs (3-1), perdendo poi la semifinale di conference con i Los Angeles Lakers (4-1)."}
{"id": "2706032", "revid": "62004", "url": "https://it.wikipedia.org/wiki?curid=2706032", "title": "Roman Sharonov", "text": ""}
{"id": "2706034", "revid": "170423", "url": "https://it.wikipedia.org/wiki?curid=2706034", "title": "Golden State Warriors 1991-1992", "text": "La stagione 1991-92 dei Golden State Warriors fu la 43\u00aa nella NBA per la franchigia.\nI Golden State Warriors arrivarono secondi nella \"Pacific Division\" della \"Western Conference\" con un record di 55-27. Nei play-off persero al primo turno con i Seattle SuperSonics (3-1)."}
{"id": "2706036", "revid": "287204", "url": "https://it.wikipedia.org/wiki?curid=2706036", "title": "Hubbathala", "text": " \nHubbathala (o Hubbathalai) \u00e8 una suddivisione dell'India, classificata come \"census town\", di 10.974 abitanti, situata nel distretto dei Nilgiri, nello stato federato del Tamil Nadu. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 11\u00b0 21' 03 N e 76\u00b0 45' 45 E.\nSociet\u00e0.\nEvoluzione demografica.\nAl censimento del 2001 la popolazione di Hubbathala assommava a 10.974 persone, delle quali 5.335 maschi e 5.639 femmine. I bambini di et\u00e0 inferiore o uguale ai sei anni assommavano a 1.231, dei quali 610 maschi e 621 femmine. Infine, coloro che erano in grado di saper almeno leggere e scrivere erano 8.015, dei quali 4.358 maschi e 3.657 femmine."}
{"id": "2706039", "revid": "62004", "url": "https://it.wikipedia.org/wiki?curid=2706039", "title": "Sergey Ryzhikov", "text": ""}
{"id": "2706040", "revid": "6923", "url": "https://it.wikipedia.org/wiki?curid=2706040", "title": "Partito della Societ\u00e0 Democratica", "text": "Il Partito della Societ\u00e0 Democratica (in turco Demokratik Toplum Partisi, DTP) \u00e8 stato un partito politico turco, fondato nel 2005 come principale partito dei curdi. \u00c8 stato affiliato al Partito del Socialismo Europeo, prima di essere stato sciolto dalla Corte costituzionale turca.\nStoria.\nIl DTP fu fondato nel 2005, nato dall'unione con il Movimento della Societ\u00e0 Democratica (in turco Demokratik Toplum Hareketi), con l'obiettivo politico principale di giungere a una democratizzazione dello stato e della societ\u00e0. Il programma del partito introdusse anche questioni come l'uguaglianza di genere e l'emancipazione della donna, la sostenibilit\u00e0 e la protezione e conservazione dell'ambiente.\nL'impatto delle questioni di genere sulle politiche del partito si concretizz\u00f2 nella scelta di affidarsi a due co-leader di sesso opposto, Aysel Tu\u011fluk e Ahmet T\u00fcrk, e di riservare alle donne almeno il 40% delle posizioni.\nT\u00fcrk divenne il solo leader del partito quando una sentenza della Commissione elettorale suprema pose fine al sistema di co-presidenza inaugurato dal partito. Al termine del I congresso straordinario del partito, nel febbraio 2007, il suo posto fu preso da Nurettin Demirta\u015f.\nAlle elezioni parlamentari del 2007 il DTP riusc\u00ec a ottenere 22 seggi alla Grande Assemblea Nazionale. Per ovviare a una soglia di sbarramento al 10% che costituiva un grosso ostacolo per i partiti minori, i candidati del Partito della Societ\u00e0 Democratica si presentarono in quell'occasione come indipendenti. A sostenerli l'alleanza elettorale Mille Speranze (\"Bin Umut Adaylar\u0131\"), formata insieme ad altri partiti della sinistra (EMEP, \u00d6DP, SDP) e a gruppi della societ\u00e0 civile. Dopo 13 anni di assenza la componente filo-curda torn\u00f2 a sedersi nei banchi dell'opposizione. Ventuno parlamentari andarono a formare il gruppo parlamentare del DTP.\nNel luglio 2008, il secondo congresso generale restitu\u00ec a T\u00fcrk la presidenza. Demirta\u015f aveva dato le dimissioni in aprile, dopo essere stato messo sotto accusa per avere mentito allo scopo di evitare la leva militare.\nIl DTP consolid\u00f2 la sua posizione alle elezioni locali del marzo 2009, ottenendo 2.339.729 preferenze e la guida di alcune importanti citt\u00e0 delle province orientali, tra le quali Diyarbak\u0131r, Van e Hakk\u00e2ri.\nChiusura del partito.\nI risultati alle urne non furono sufficienti a far accettare il DTP come parte integrante del sistema politico. Spesso gli avversari accusarono il partito filo-curdo di rappresentare un'idea di nazionalismo etnico contraria all'interesse nazionale e di essere di fatto il braccio politico del Partito dei Lavoratori del Kurdistan (PKK), considerato in Turchia un'organizzazione terroristica.\nNel 2007, i presunti legami con il PKK vennero usati dal Procuratore capo della repubblica come motivazione per aprire un processo che port\u00f2 alla messa al bando del partito. Il DTP venne chiuso l'11 dicembre 2009. I beni del partito furono confiscati dallo stato e 37 tra i membri fondatori furono allontanati dalla vita politica per cinque anni. I restanti si unirono al Partito della Pace e della Democrazia, fondato nel maggio 2008 proprio sulla scorta del fatto che il DTP potesse essere chiuso dalle autorit\u00e0."}
{"id": "2706041", "revid": "62004", "url": "https://it.wikipedia.org/wiki?curid=2706041", "title": "Andrey Gorbanets", "text": ""}
{"id": "2706042", "revid": "287204", "url": "https://it.wikipedia.org/wiki?curid=2706042", "title": "Huligal", "text": " \nHuligal (o Hulical) \u00e8 una suddivisione dell'India, classificata come \"town panchayat\", di 17.048 abitanti, situata nel distretto dei Nilgiri, nello stato federato del Tamil Nadu. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 11\u00b0 19' 08 N e 76\u00b0 47' 25 E.\nSociet\u00e0.\nEvoluzione demografica.\nAl censimento del 2001 la popolazione di Huligal assommava a 17.048 persone, delle quali 8.463 maschi e 8.585 femmine. I bambini di et\u00e0 inferiore o uguale ai sei anni assommavano a 1.691, dei quali 861 maschi e 830 femmine. Infine, coloro che erano in grado di saper almeno leggere e scrivere erano 12.666, dei quali 6.986 maschi e 5.680 femmine."}
{"id": "2706043", "revid": "170423", "url": "https://it.wikipedia.org/wiki?curid=2706043", "title": "Golden State Warriors 1992-1993", "text": "La stagione 1992-93 dei Golden State Warriors fu la 44\u00aa nella NBA per la franchigia.\nI Golden State Warriors arrivarono sesti nella \"Pacific Division\" della \"Western Conference\" con un record di 34-48, non qualificandosi per i play-off."}
{"id": "2706044", "revid": "62004", "url": "https://it.wikipedia.org/wiki?curid=2706044", "title": "Aleksandr Orekhov", "text": ""}
{"id": "2706045", "revid": "643662", "url": "https://it.wikipedia.org/wiki?curid=2706045", "title": "Vitali Kaleshin", "text": ""}
{"id": "2706048", "revid": "287204", "url": "https://it.wikipedia.org/wiki?curid=2706048", "title": "Idikarai", "text": " \nIdikarai (o Idigarai) \u00e8 una suddivisione dell'India, classificata come \"town panchayat\", di 6.251 abitanti, situata nel distretto di Coimbatore, nello stato federato del Tamil Nadu. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 11\u00b0 07' 33 N e 76\u00b0 57' 59 E.\nSociet\u00e0.\nEvoluzione demografica.\nAl censimento del 2001 la popolazione di Idikarai assommava a 6.251 persone, delle quali 3.134 maschi e 3.117 femmine. I bambini di et\u00e0 inferiore o uguale ai sei anni assommavano a 580, dei quali 304 maschi e 276 femmine. Infine, coloro che erano in grado di saper almeno leggere e scrivere erano 5.009, dei quali 2.240 maschi e 2.769 femmine."}
{"id": "2706049", "revid": "287204", "url": "https://it.wikipedia.org/wiki?curid=2706049", "title": "Golden State Warriors 1993-1994", "text": "La stagione 1993-94 dei Golden State Warriors fu la 45\u00aa nella NBA per la franchigia.\nI Golden State Warriors arrivarono terzi nella \"Pacific Division\" della \"Western Conference\" con un record di 50-32. Nei play-off persero al primo turno con i Phoenix Suns (3-0)."}
{"id": "2706054", "revid": "170423", "url": "https://it.wikipedia.org/wiki?curid=2706054", "title": "Golden State Warriors 1994-1995", "text": "La stagione 1994-95 dei Golden State Warriors fu la 46\u00aa nella NBA per la franchigia.\nI Golden State Warriors arrivarono sesti nella \"Pacific Division\" della \"Western Conference\" con un record di 26-56, non qualificandosi per i play-off."}
{"id": "2706055", "revid": "287204", "url": "https://it.wikipedia.org/wiki?curid=2706055", "title": "Ilampillai", "text": " \nIlampillai \u00e8 una suddivisione dell'India, classificata come \"town panchayat\", di 10.629 abitanti, situata nel distretto di Salem, nello stato federato del Tamil Nadu. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 11\u00b0 35' 60 N e 78\u00b0 0' 0 E e ha un'altitudine di 256 .\nSociet\u00e0.\nEvoluzione demografica.\nAl censimento del 2001 la popolazione di Ilampillai assommava a 10.629 persone, delle quali 5.464 maschi e 5.165 femmine. I bambini di et\u00e0 inferiore o uguale ai sei anni assommavano a 1.131, dei quali 589 maschi e 542 femmine. Infine, coloro che erano in grado di saper almeno leggere e scrivere erano 7.848, dei quali 4.458 maschi e 3.390 femmine."}
{"id": "2706056", "revid": "964", "url": "https://it.wikipedia.org/wiki?curid=2706056", "title": "Carassius auratus auratus", "text": ""}
{"id": "2706057", "revid": "287204", "url": "https://it.wikipedia.org/wiki?curid=2706057", "title": "Ilanji", "text": " \nIlanji \u00e8 una suddivisione dell'India, classificata come \"town panchayat\", di 9.423 abitanti, situata nel distretto di Tirunelveli, nello stato federato del Tamil Nadu. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 08\u00b0 57' 13 N e 77\u00b0 16' 50 E.\nSociet\u00e0.\nEvoluzione demografica.\nAl censimento del 2001 la popolazione di Ilanji assommava a 9.423 persone, delle quali 4.837 maschi e 4.586 femmine. I bambini di et\u00e0 inferiore o uguale ai sei anni assommavano a 924, dei quali 479 maschi e 445 femmine. Infine, coloro che erano in grado di saper almeno leggere e scrivere erano 6.235, dei quali 3.626 maschi e 2.609 femmine."}
{"id": "2706059", "revid": "170423", "url": "https://it.wikipedia.org/wiki?curid=2706059", "title": "Golden State Warriors 1995-1996", "text": "La stagione 1995-96 dei Golden State Warriors fu la 47\u00aa nella NBA per la franchigia.\nI Golden State Warriors arrivarono sesti nella \"Pacific Division\" della \"Western Conference\" con un record di 36-46, non qualificandosi per i play-off."}
{"id": "2706060", "revid": "62004", "url": "https://it.wikipedia.org/wiki?curid=2706060", "title": "Sergei Kozko", "text": ""}
{"id": "2706061", "revid": "62004", "url": "https://it.wikipedia.org/wiki?curid=2706061", "title": "Sergey Kozko", "text": ""}
{"id": "2706062", "revid": "287204", "url": "https://it.wikipedia.org/wiki?curid=2706062", "title": "Iluppaiyurani", "text": " \nIluppaiyurani \u00e8 una suddivisione dell'India, classificata come \"town panchayat\", di 11.843 abitanti, situata nel distretto di Thoothukudi, nello stato federato del Tamil Nadu. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 09\u00b0 11' 15 N e 77\u00b0 53' 33 E.\nSociet\u00e0.\nEvoluzione demografica.\nAl censimento del 2001 la popolazione di Iluppaiyurani assommava a 11.843 persone, delle quali 5.878 maschi e 5.965 femmine. I bambini di et\u00e0 inferiore o uguale ai sei anni assommavano a 1.202, dei quali 610 maschi e 592 femmine. Infine, coloro che erano in grado di saper almeno leggere e scrivere erano 8.489, dei quali 4.584 maschi e 3.905 femmine."}
{"id": "2706066", "revid": "287204", "url": "https://it.wikipedia.org/wiki?curid=2706066", "title": "Iluppur", "text": " \nIluppur (o \"'Illuppur\") \u00e8 una suddivisione dell'India, classificata come \"town panchayat\", di 12.051 abitanti, situata nel distretto di Pudukkottai, nello stato federato del Tamil Nadu. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 10\u00b0 31' 0 N e 78\u00b0 37' 60 E e ha un'altitudine di 141 .\nSociet\u00e0.\nEvoluzione demografica.\nAl censimento del 2001 la popolazione di Iluppur assommava a 12.051 persone, delle quali 5.994 maschi e 6.057 femmine. I bambini di et\u00e0 inferiore o uguale ai sei anni assommavano a 2.007, dei quali 1.029 maschi e 978 femmine. Infine, coloro che erano in grado di saper almeno leggere e scrivere erano 8.453, dei quali 4.650 maschi e 3.803 femmine."}
{"id": "2706067", "revid": "287204", "url": "https://it.wikipedia.org/wiki?curid=2706067", "title": "Inam Karur", "text": " \nInam Karur \u00e8 una suddivisione dell'India, classificata come \"town panchayat\", di 45.254 abitanti, situata nel distretto di Karur, nello stato federato del Tamil Nadu. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 10\u00b0 58' 50 N e 78\u00b0 04' 58 E.\nSociet\u00e0.\nEvoluzione demografica.\nAl censimento del 2001 la popolazione di Inam Karur assommava a 45.254 persone, delle quali 22.815 maschi e 22.439 femmine. I bambini di et\u00e0 inferiore o uguale ai sei anni assommavano a 4.903, dei quali 2.679 maschi e 2.224 femmine. Infine, coloro che erano in grado di saper almeno leggere e scrivere erano 33.716, dei quali 18.816 maschi e 14.900 femmine."}
{"id": "2706068", "revid": "287204", "url": "https://it.wikipedia.org/wiki?curid=2706068", "title": "Cesar Navas", "text": ""}
{"id": "2706069", "revid": "287204", "url": "https://it.wikipedia.org/wiki?curid=2706069", "title": "Injambakkam", "text": " \nInjambakkam \u00e8 una suddivisione dell'India, classificata come \"census town\", di 10.084 abitanti, situata nel distretto di Kanchipuram, nello stato federato del Tamil Nadu. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 12\u00b0 55' 32 N e 80\u00b0 15' 08 E.\nSociet\u00e0.\nEvoluzione demografica.\nAl censimento del 2001 la popolazione di Injambakkam assommava a 10.084 persone, delle quali 5.272 maschi e 4.812 femmine. I bambini di et\u00e0 inferiore o uguale ai sei anni assommavano a 1.493, dei quali 791 maschi e 702 femmine. Infine, coloro che erano in grado di saper almeno leggere e scrivere erano 7.390, dei quali 4.117 maschi e 3.273 femmine."}
{"id": "2706070", "revid": "782150", "url": "https://it.wikipedia.org/wiki?curid=2706070", "title": "Luca Napolitano", "text": "Biografia.\n\"Amici\" e il primo EP.\nNel 2008 \u00e8 entrato a far parte dell'ottava edizione del talent show \"Amici di Maria De Filippi\", dopo quattro anni di tentativi, accedendo alla fase serale del programma, classificandosi al terzo posto nella fase finale. Il 10 aprile 2009 \u00e8 stato pubblicato il suo primo EP, \"Vai\" certificato disco d'oro.\nIl 16 maggio dello stesso anno, a Torino, ha partecipato ad \"Amici - La sfida dei talenti\", uno spettacolo condotto da Maria De Filippi con alcuni dei protagonisti del talent show di tutte le prime otto edizioni. Lo spettacolo \u00e8 stato mandato in onda da Canale 5 il 16 giugno 2009 e in occasione dello speciale di Lecce dedicato alla vincitrice Alessandra Amoroso, ha ricevuto dalla Warner Music Italy, sua etichetta discografica, un sassofono firmato dal jazzista Stefano Di Battista e dalla \"Tezenis\" una borsa di studio del valore di 20.000 euro. L'11 giugno \u00e8 partito da Parma il suo primo tour sponsorizzato dalla sua etichetta discografica. Nello stesso periodo ha partecipato al tour legato alla trasmissione televisiva che l'ha lanciato nel mondo della discografia insieme agli altri ragazzi partecipanti alla fase serale del programma. Luca Napolitano, nel giugno 2009 ha debuttato nella Nazionale Cantanti.\nI successivi album.\nIl suo primo album, intitolato \"L'infinito\", \u00e8 uscito il 23 ottobre 2009, sempre con l'etichetta Warner Music. Il disco \u00e8 stato anticipato, il 9 ottobre, dall'omonimo singolo, \"L'infinito\". Il 28 maggio 2010 viene premiato ai \"Wind Music Awards\" per le vendite dell'ep Vai all'Arena di Verona. Nell'estate dello stesso anno \u00e8 stato impegnato con \"L'infinito Tour\".\nNello stesso periodo \u00e8 stato scelto dall'attrice e regista romana Elena Bonelli come protagonista del suo film \"A sud di New York\", affidandogli la parte di Marco. La stessa Elena Bonelli e la produzione di \"A sud di NY\" hanno comunicato che il film uscir\u00e0 nelle sale cinematografiche l'8 aprile 2011.\nL'8 ottobre 2010 \u00e8 stato pubblicato un nuovo singolo, \"A sud di NY\", un duetto con Federica Camba. Il singolo anticipa l'uscita dell'EP \"Di me\", avvenuta il 26 ottobre dello stesso anno. \"Di me\" esordisce alla posizione numero 16, posizione pi\u00f9 alta occupata, della classifica italiana ufficiale FIMI.\nIl 13 maggio 2011 esce il singolo \"Fino a tre (Turn around)\" in duetto con TinkaBelle, mentre il 14 giugno, Napolitano pubblica l'album \"Fino a tre\" che debutta alla posizione 84 della classifica svizzera degli album pi\u00f9 venduti e raggiunge la posizione numero 22 della classifica italiana.\nIl 19 luglio 2013 esce il secondo singolo di Mario Nunziante dal titolo \"Oggi ho\", scritto dall'artista insieme a Napolitano.\nL'8 luglio 2016 viene pubblicato su YouTube il video della canzone intitolata \"Ci whatsappiamo.\"\nIl 24 novembre 2017 viene presentato su TgCom24 il video del nuovo singolo \"Anche Stavolta\".\nNapo - Supereroe, Movida e Occhi Nuovi (2020 - presente).\nA distanza di tre anni dall'ultimo singolo, il 28 marzo 2020 Luca Napolitano cambia il nome artistico in Napo e viene rilasciato su Youtube il nuovo brano dal titolo \"Supereroe\", disponibile su tutte le piattaforme streaming. A un mese dall'uscita il singolo ha raggiunto un milione di visualizzazioni su YouTube e, a oggi, \u00e8 stato ascoltato da pi\u00f9 di due milioni.\nDopo il grande successo riscosso con \"Supereroe\", \u00e8 stata annunciata l'uscita di un nuovo singolo di Luca Napolitano (Napo) dal titolo \"Movida\", disponibile in radio e su tutte le piattaforme digitali dal 16 luglio 2020, sotto la produzione dell\u2019etichetta 10 Production e distribuito da Believe Digital.\nIl 9 luglio 2021 \u00e8 stato pubblicato su tutte le piattaforme digitali il nuovo singolo \"Occhi Nuovi\" , mentre il 10 novembre dello stesso anno \u00e8 uscito \"Matematica\"."}
{"id": "2706071", "revid": "339392", "url": "https://it.wikipedia.org/wiki?curid=2706071", "title": "FC Sibir Novosibirsk", "text": ""}
{"id": "2706073", "revid": "287204", "url": "https://it.wikipedia.org/wiki?curid=2706073", "title": "Irugur", "text": " \nIrugur \u00e8 una suddivisione dell'India, classificata come \"town panchayat\", di 18.602 abitanti, situata nel distretto di Coimbatore, nello stato federato del Tamil Nadu. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 11\u00b0 1' 0 N e 77\u00b0 4' 0 E e ha un'altitudine di 342 .\nSociet\u00e0.\nEvoluzione demografica.\nAl censimento del 2001 la popolazione di Irugur assommava a 18.602 persone, delle quali 9.367 maschi e 9.235 femmine. I bambini di et\u00e0 inferiore o uguale ai sei anni assommavano a 1.606, dei quali 817 maschi e 789 femmine. Infine, coloro che erano in grado di saper almeno leggere e scrivere erano 13.589, dei quali 7.534 maschi e 6.055 femmine."}
{"id": "2706075", "revid": "287204", "url": "https://it.wikipedia.org/wiki?curid=2706075", "title": "Jaffrabad (Tamil Nadu)", "text": " \nJaffrabad \u00e8 una suddivisione dell'India, classificata come \"census town\", di 6.784 abitanti, situata nel distretto di Vellore, nello stato federato del Tamil Nadu. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 12\u00b0 42' 11 N e 78\u00b0 35' 22 E.\nSociet\u00e0.\nEvoluzione demografica.\nAl censimento del 2001 la popolazione di Jaffrabad assommava a 6.784 persone, delle quali 3.408 maschi e 3.376 femmine. I bambini di et\u00e0 inferiore o uguale ai sei anni assommavano a 1.011, dei quali 507 maschi e 504 femmine. Infine, coloro che erano in grado di saper almeno leggere e scrivere erano 4.279, dei quali 2.341 maschi e 1.938 femmine."}
{"id": "2706079", "revid": "287204", "url": "https://it.wikipedia.org/wiki?curid=2706079", "title": "Jagathala", "text": " \nJagathala \u00e8 una suddivisione dell'India, classificata come \"town panchayat\", di 14.657 abitanti, situata nel distretto dei Nilgiri, nello stato federato del Tamil Nadu. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 11\u00b0 24' 16 N e 76\u00b0 46' 58 E.\nSociet\u00e0.\nEvoluzione demografica.\nAl censimento del 2001 la popolazione di Jagathala assommava a 14.657 persone, delle quali 7.189 maschi e 7.468 femmine. I bambini di et\u00e0 inferiore o uguale ai sei anni assommavano a 1.360, dei quali 662 maschi e 698 femmine. Infine, coloro che erano in grado di saper almeno leggere e scrivere erano 11.616, dei quali 6.158 maschi e 5.458 femmine."}
{"id": "2706080", "revid": "1305772", "url": "https://it.wikipedia.org/wiki?curid=2706080", "title": "Dalil Boubakeur", "text": "Figlio di Si Hamza Boubakeur, gi\u00e0 Rettore della Grande Moschea di Parigi, lascia la nat\u00eca Algeria francese, dove ha trascorso l'infanzia, per raggiungere con la sua famiglia la Francia metropolitana nel 1957, in occasione della guerra d'Algeria. Prosegue qui la sua formazione scolastica e s'iscrive alla Facolt\u00e0 di Medicina di Parigi, laureandosi ed entrando a lavorare nell'ospedale della Piti\u00e9-Salp\u00eatri\u00e8re. In seguito diventa docente nella Facolt\u00e0 di Medicina di Paris-Cr\u00e9teil, del Kremlin-Bic\u00eatre e della stessa Piti\u00e9-Salp\u00eatri\u00e8re. \u00c8 componente del Consiglio dell'ordine dei medici di Parigi fin dal 1977. \u00c8 stato rettore della Grande Moschea di Parigi dal 1992 al 2020 e sostenitore dell'UOIF.\nNell'aprile del 2003, diventa presidente del Consiglio nazionale del culto musulmano, creato per volont\u00e0 dell'allora ministro degli Interni Nicolas Sarkozy. \u00c8 stato rieletto nella carica nell'aprile del 2005 e, al termine del mandato, ne diventa vicepresidente.\nControversie.\nIn quanto convinto sostenitore di un islam \u00abintegrato\u00bb nella societ\u00e0 francese, \u00e8 criticato dai circoli fondamentalistici che gli rimproverano fra l'altro di intrattenere buone relazioni col potere militare algerino e con gli ambienti laici. \u00c8 stato anche criticato dai musulmani francesi per aver giustificato il \u00abmassacro israeliano\u00bb di Gaza del gennaio del 2009 e per non aver in alcun modo difeso la causa dei Palestinesi in tale occasione. D'altra parte, le sue posizioni contro la venuta in Francia di Salman Rushdie nel 1996 e in occasione della questione delle vignette caricaturali su Maometto hanno sollevato la disapprovazione dei circoli laici francesi.\n\u00c8 stato infine attaccato per il suo immediato sostegno dato al ministro degli Interni francese, Brice Hortefeux, che aveva pronunciato una frase ritenuta razzista da numerose associazioni dei diritti dell'Uomo, e quindi condannata dalla giustizia."}
{"id": "2706082", "revid": "287204", "url": "https://it.wikipedia.org/wiki?curid=2706082", "title": "Jalakandapuram", "text": " \nJalakandapuram (o Jalakantapuram) \u00e8 una suddivisione dell'India, classificata come \"town panchayat\", di 14.116 abitanti, situata nel distretto di Salem, nello stato federato del Tamil Nadu. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 11\u00b0 41' 60 N e 77\u00b0 52' 60 E e ha un'altitudine di 268 .\nSociet\u00e0.\nEvoluzione demografica.\nAl censimento del 2001 la popolazione di Jalakandapuram assommava a 14.116 persone, delle quali 7.241 maschi e 6.875 femmine. I bambini di et\u00e0 inferiore o uguale ai sei anni assommavano a 1.506, dei quali 740 maschi e 766 femmine. Infine, coloro che erano in grado di saper almeno leggere e scrivere erano 9.928, dei quali 5.626 maschi e 4.302 femmine."}
{"id": "2706085", "revid": "287204", "url": "https://it.wikipedia.org/wiki?curid=2706085", "title": "Jalladiampet", "text": " \nJalladiampet \u00e8 una suddivisione dell'India, classificata come \"census town\", di 7.576 abitanti, situata nel distretto di Kanchipuram, nello stato federato del Tamil Nadu. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 12\u00b0 55' 13 N e 80\u00b0 12' 29 E.\nSociet\u00e0.\nEvoluzione demografica.\nAl censimento del 2001 la popolazione di Jalladiampet assommava a 7.576 persone, delle quali 3.874 maschi e 3.702 femmine. I bambini di et\u00e0 inferiore o uguale ai sei anni assommavano a 872, dei quali 457 maschi e 415 femmine. Infine, coloro che erano in grado di saper almeno leggere e scrivere erano 5.274, dei quali 2.981 maschi e 2.293 femmine."}
{"id": "2706086", "revid": "287204", "url": "https://it.wikipedia.org/wiki?curid=2706086", "title": "Jambai", "text": " \nJambai \u00e8 una suddivisione dell'India, classificata come \"town panchayat\", di 14.999 abitanti, situata nel distretto di Erode, nello stato federato del Tamil Nadu. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 11\u00b0 30' 17 N e 77\u00b0 38' 01 E.\nSociet\u00e0.\nEvoluzione demografica.\nAl censimento del 2001 la popolazione di Jambai assommava a 14.999 persone, delle quali 7.701 maschi e 7.298 femmine. I bambini di et\u00e0 inferiore o uguale ai sei anni assommavano a 1.397, dei quali 764 maschi e 633 femmine. Infine, coloro che erano in grado di saper almeno leggere e scrivere erano 8.132, dei quali 4.862 maschi e 3.270 femmine."}
{"id": "2706087", "revid": "287204", "url": "https://it.wikipedia.org/wiki?curid=2706087", "title": "Jayankondam", "text": " \nJayankondam (o Jayamkondan, Jayamkondacholapuram, Jayankondacholpuram) \u00e8 una suddivisione dell'India, classificata come \"town panchayat\", di 31.268 abitanti, situata nel distretto di Ariyalur, nello stato federato del Tamil Nadu. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 11\u00b0 13' 0 N e 79\u00b0 22' 0 E e ha un'altitudine di 65 .\nSociet\u00e0.\nEvoluzione demografica.\nAl censimento del 2001 la popolazione di Jayankondam assommava a 31.268 persone, delle quali 15.544 maschi e 15.724 femmine. I bambini di et\u00e0 inferiore o uguale ai sei anni assommavano a 3.572, dei quali 1.782 maschi e 1.790 femmine. Infine, coloro che erano in grado di saper almeno leggere e scrivere erano 21.635, dei quali 11.941 maschi e 9.694 femmine."}
{"id": "2706089", "revid": "1675182", "url": "https://it.wikipedia.org/wiki?curid=2706089", "title": "Governatorato dell'Iraq", "text": ""}
{"id": "2706090", "revid": "287204", "url": "https://it.wikipedia.org/wiki?curid=2706090", "title": "Jolarpet", "text": " \nJolarpet (o Jolarpettai, Jalarpet) \u00e8 una suddivisione dell'India, classificata come \"town panchayat\", di 35.477 abitanti, situata nel distretto di Vellore, nello stato federato del Tamil Nadu. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 12\u00b0 34' 0 N e 78\u00b0 34' 60 E e ha un'altitudine di 431 .\nSociet\u00e0.\nEvoluzione demografica.\nAl censimento del 2001 la popolazione di Jolarpet assommava a 35.477 persone, delle quali 17.566 maschi e 17.911 femmine. I bambini di et\u00e0 inferiore o uguale ai sei anni assommavano a 3.885, dei quali 2.005 maschi e 1.880 femmine. Infine, coloro che erano in grado di saper almeno leggere e scrivere erano 24.325, dei quali 13.617 maschi e 10.708 femmine."}
{"id": "2706092", "revid": "287204", "url": "https://it.wikipedia.org/wiki?curid=2706092", "title": "Governatorati dell'Iraq", "text": "I governatorati dell'Iraq, o province (\"mu\u1e25\u0101fa\u1e93a\"), sono la suddivisione territoriale di 1\u00ba livello del Paese e sono pari a 19."}
{"id": "2706093", "revid": "88740", "url": "https://it.wikipedia.org/wiki?curid=2706093", "title": "Keith Jennings", "text": "Keith Jennings \u00e8 considerato uno dei giocatori pi\u00f9 bassi di sempre ad aver giocato in NBA, alto solo 1,70m."}
{"id": "2706098", "revid": "1318658", "url": "https://it.wikipedia.org/wiki?curid=2706098", "title": "Seattle SuperSonics 1995-1996", "text": "La stagione 1995-96 dei Seattle SuperSonics fu la 29\u00aa nella NBA per la franchigia.\nI Seattle SuperSonics vinsero la \"Pacific Division\" della \"Western Conference\" con un record di 64-18. Nei play-off vinsero il primo turno con i Sacramento Kings (3-1), la semifinale di conference con gli Houston Rockets (4-0), la finale di conference con gli Utah Jazz (4-3), perdendo poi la finale NBA con i Chicago Bulls (4-2)."}
{"id": "2706103", "revid": "287204", "url": "https://it.wikipedia.org/wiki?curid=2706103", "title": "Philadelphia 76ers 1986-1987", "text": "La stagione 1986-87 dei Philadelphia 76ers fu la 38\u00aa nella NBA per la franchigia.\nI Philadelphia 76ers arrivarono secondi nella \"Atlantic Division\" della \"Eastern Conference\" con un record di 45-37. Nei play-off persero al primo turno con i Milwaukee Bucks (3-2)."}
{"id": "2706106", "revid": "300067", "url": "https://it.wikipedia.org/wiki?curid=2706106", "title": "Milwaukee Bucks 1989-1990", "text": "La stagione 1989-90 dei Milwaukee Bucks fu la 22\u00aa nella NBA per la franchigia.\nI Milwaukee Bucks arrivarono terzi nella \"Central Division\" della \"Eastern Conference\" con un record di 44-38. Nei play-off persero al primo turno con i Chicago Bulls (3-1)."}
{"id": "2706107", "revid": "1318658", "url": "https://it.wikipedia.org/wiki?curid=2706107", "title": "Utah Jazz 1996-1997", "text": "La stagione 1996-97 degli Utah Jazz fu la 23\u00aa nella NBA per la franchigia.\nGli Utah Jazz vinsero la \"Midwest Division\" della \"Western Conference\" con un record di 64-18. Nei play-off vinsero il primo turno con i Los Angeles Clippers (3-0), la semifinale di conference con i Los Angeles Lakers (4-1), la finale di conference con gli Houston Rockets (4-2), perdendo poi la finale NBA con i Chicago Bulls (4-2)."}
{"id": "2706108", "revid": "287204", "url": "https://it.wikipedia.org/wiki?curid=2706108", "title": "Portland Trail Blazers 1985-1986", "text": "La stagione 1985-86 dei Portland Trail Blazers fu la 16\u00aa nella NBA per la franchigia.\nI Portland Trail Blazers arrivarono secondi nella \"Pacific Division\" della \"Western Conference\" con un record di 40-42. Nei play-off persero al primo turno con i Denver Nuggets (3-1)."}
{"id": "2706111", "revid": "287204", "url": "https://it.wikipedia.org/wiki?curid=2706111", "title": "Detroit Pistons 1983-1984", "text": "La stagione 1983-84 dei Detroit Pistons fu la 35\u00aa nella NBA per la franchigia.\nI Detroit Pistons arrivarono secondi nella \"Central Division\" della \"Eastern Conference\" con un record di 49-33. Nei play-off persero al primo turno con i New York Knicks (3-2)."}
{"id": "2706112", "revid": "767487", "url": "https://it.wikipedia.org/wiki?curid=2706112", "title": "Gephyrostegus bohemicus", "text": "Il gefirostego (Gephyrostegus bohemicus) \u00e8 un vertebrato estinto simile a un rettile, vissuto nel Carbonifero superiore (circa 300 milioni di anni fa). I suoi resti sono stati ritrovati in Repubblica Ceca (Boemia).\nDescrizione.\nLungo una quarantina di centimetri (di cui la met\u00e0 spettanti alla coda), questo animale assomigliava a una lucertola dal cranio grosso e il corpo robusto. Il cranio era abbastanza simile a quello di forme come \"Eoherpeton\" e \"Palaeogyrinus\", ma l'incisura otica (una fossa nella parte posteriore del cranio) era estesa verso il basso e poco profonda. Le mascelle erano relativamente simili a quelle dei primi rettili, come \"Hylonomus\".\nClassificazione.\nIl gefirostego \u00e8 un rappresentante degli antracosauri, un gruppo di tetrapodi dalle caratteristiche intermedie tra gli anfibi e i rettili. \"Gephyrostegus\", in particolare, apparteneva alla famiglia dei gefirostegidi (Gephyrostegidae), che comprendeva piccoli antracosauri dalle abitudini terrestri. Un genere simile \u00e8 \"Bruktererpeton\".\nStile di vita.\nQuasi sicuramente il gefirostego era un animale dalle abitudini terrestri, come sembra testimoniato dal corpo piuttosto corto e dalle zampe forti. \u00c8 probabile che questo animale predasse piccoli animali invertebrati e forse anfibi minuscoli. Un animale vagamente simile rinvenuto nello stesso giacimento e dalle stesse abitudini terrestri era \"Solenodonsaurus\"."}
{"id": "2706113", "revid": "287204", "url": "https://it.wikipedia.org/wiki?curid=2706113", "title": "Washington Bullets 1993-1994", "text": "La stagione 1993-94 dei Washington Bullets fu la 33\u00aa nella NBA per la franchigia.\nI Washington Bullets arrivarono settimi nella \"Atlantic Division\" della \"Eastern Conference\" con un record di 24-58, non qualificandosi per i play-off."}
{"id": "2706117", "revid": "287204", "url": "https://it.wikipedia.org/wiki?curid=2706117", "title": "Sacramento Kings 1994-1995", "text": "La stagione 1994-95 dei Sacramento Kings fu la 46\u00aa nella NBA per la franchigia.\nI Sacramento Kings arrivarono quinti nella \"Pacific Division\" della \"Western Conference\" con un record di 39-43, non qualificandosi per i play-off."}
{"id": "2706118", "revid": "767487", "url": "https://it.wikipedia.org/wiki?curid=2706118", "title": "Archaeopteropus transiens", "text": "L'archeopteropodo (Archaeopteropus transiens) \u00e8 un pipistrello estinto, vissuto nell'Oligocene inferiore (circa 32 milioni di anni fa). L'unico resto fossile rinvenuto \u00e8 stato trovato in una lignite del Veneto (Italia).\nDescrizione.\nNonostante il fossile originale sia andato perduto durante la seconda guerra mondiale, sono disponibili alcuni calchi che hanno permesso di studiare in dettagli l'anatomia dell'animale. L'apertura alare era di circa un metro, e la morfologia scheletrica era molto simile a quella delle attuali volpi volanti (gen. \"Pteropus\"). Il secondo dito della mano, tuttavia, era molto sviluppato. Il cranio, piuttosto danneggiato, mostra ugualmente una mandibola dotata di denti a forma di tubercoli; questa caratteristica non \u00e8 riscontrabile in alcuna forma attuale.\nClassificazione.\nLa morfologia di \"Archaeopteropus\" ha fatto ipotizzare che questo animale apparteneva ai megachirotteri, il sottordine di pipistrelli che attualmente include le grandi forme frugivore note come volpi volanti. Alcune caratteristiche specializzate della dentatura, tuttavia, mostrano chiaramente che \"Archaeopteropus\" \u00e8 un ramo evolutivo estintosi senza lasciare discendenza."}
{"id": "2706119", "revid": "339392", "url": "https://it.wikipedia.org/wiki?curid=2706119", "title": "Hjerpsted", "text": ""}
{"id": "2706120", "revid": "287204", "url": "https://it.wikipedia.org/wiki?curid=2706120", "title": "New Jersey Nets 1990-1991", "text": "La stagione 1990-91 dei New Jersey Nets fu la 15\u00aa nella NBA per la franchigia.\nI New Jersey Nets arrivarono quinti nella \"Atlantic Division\" della \"Eastern Conference\" con un record di 26-56, non qualificandosi per i play-off."}
{"id": "2706126", "revid": "767487", "url": "https://it.wikipedia.org/wiki?curid=2706126", "title": "Grande Coupure", "text": "Con il termine Grande Coupure si intende un evento faunistico che ha interessato l'Europa nella transizione tra l'Eocene superiore e l'Oligocene inferiore, circa 36 milioni di anni fa.\nL'evento sembrerebbe aver interessato solo i vertebrati terrestri, ed \u00e8 probabile che non esistano relazioni con la notevole regressione marina dell'Oligocene, iniziata sei milioni di anni pi\u00f9 tardi.\nEstinzioni.\nIl nome \u201cGrande Coupure\u201d venne coniato all'inizio del '900 dal paleontologo svizzero Hans Georg Stehlin, che riconobbe alcune peculiarit\u00e0 nelle faune a mammiferi europee del periodo. Ad esempio, vi furono ben quattro specie del perissodattilo primitivo \"Palaeotherium\" che si estinsero alla fine dell'Eocene, e una sola sopravvisse nell'Oligocene. Nello stesso intervallo temporale scomparvero anche numerose specie di artiodattili, come \"Anoplotherium\" e \"Xiphodon\", numerosi primati adapidi e i leptictidi.\nMigrazioni.\nOltre alle estinzioni, l'evento vide numerose migrazioni di mammiferi: dall'Asia immigrarono numerose forme di rinoceronti, gli entelodontidi (simili a maiali giganteschi), gli antracoteriidi (parenti degli ippopotami) e i ruminanti primitivi \"Gelocus\" e \"Lophiomeryx\". In Europa giunsero anche i nimravidi (simili ai felidi), i mustelidi, gli erinaceidi, i soricidi, numerosi lagomorfi e roditori (castoridi e sciuridi).\nPossibili cause.\n\u00c8 possibile che questa rivoluzione faunistica fosse dovuta al ritiro del mare di Turgai, un braccio di mare epicontinentale che si protendeva all'inizio dell'era Cenozoica a est degli Urali, dalla valle dell'Ob' verso sud fino alla Tetide; in questo modo l'Asia centro-orientale era isolata dall'Europa.\nUn analogo evento, per\u00f2, sembrerebbe essere avvenuto anche in Nordamerica, con tanto di estinzioni e migrazioni dall'Asia."}
{"id": "2706128", "revid": "1762097", "url": "https://it.wikipedia.org/wiki?curid=2706128", "title": "Francesco Rossi", "text": ""}
{"id": "2706135", "revid": "486946", "url": "https://it.wikipedia.org/wiki?curid=2706135", "title": "Grand Coupure", "text": ""}
{"id": "2706139", "revid": "484362", "url": "https://it.wikipedia.org/wiki?curid=2706139", "title": "Banda della Magliana", "text": "La Banda della Magliana era un'organizzazione criminale mafiosa nata ed operante a Roma e nel resto del Lazio. Il nome, attribuito dalla stampa dell'epoca, deriva dall'omonimo quartiere romano nel quale risiedevano alcuni dei fondatori e la maggior parte dei membri, sebbene altri fossero originari di altri quartieri della capitale, essendosi la stessa estesa su tutta la citt\u00e0, potendo contare sulla connivenza di malavitosi di alto livello. \u00c8 considerata la pi\u00f9 potente e violenta organizzazione criminale che abbia mai operato a Roma.\nNata nella seconda met\u00e0 degli anni settanta, fu la prima organizzazione criminale romana a unificare in senso operativo la frastagliata realt\u00e0 della malavita locale, costituita fino ad allora da piccoli gruppi di criminali detti \"batterie\" o \"paranze\" dediti a crimini specifici, che imponevano ai propri membri un vincolo di esclusivit\u00e0 che vietava potessero dedicarsi a imprese criminali che non fossero concordate con gli altri e di reciprocit\u00e0 dividendo i proventi dei crimini in parti uguali anche fra i membri che non partecipavano (in romanesco: \"stecca para pe' tutti\").\nLe attivit\u00e0 criminali andavano dai sequestri di persona al controllo del gioco d'azzardo e delle scommesse ippiche, dalle rapine al traffico di droga; col tempo la banda estese la propria rete di contatti alle principali organizzazioni criminali italiane, da Cosa nostra alla camorra, nonch\u00e9 a esponenti della massoneria in Italia, oltre a numerose collaborazioni con elementi della destra eversiva e della finanza.\nLa storia dell'organizzazione, fatta anche di legami mai del tutto chiariti con politica e apparati istituzionali statali, la vide coinvolta in alcune vicende quali l'omicidio del giornalista Mino Pecorelli, il caso Moro, i depistaggi nella strage di Bologna, i rapporti con l'organizzazione Gladio e con l'omicidio del banchiere Roberto Calvi, fino alla sparizione di Emanuela Orlandi e di Mirella Gregori e all'attentato a Giovanni Paolo II. Ci fu anche un film e una serie tv romanzo criminale dal 2008 al 2010.\nLa nascita.\nIl contesto.\nLa struttura della malavita romana storicamente era sempre stata priva di un'organizzazione verticistica o piramidale, mantenendo costantemente nel tempo la dispersione dei suoi componenti in una moltitudine di piccoli gruppi da quattro o cinque membri al massimo, ognuno padrone del proprio territorio, le cui entrate finanziarie erano dovute a piccoli traffici, riciclaggio, gioco d'azzardo, sfruttamento della prostituzione, contrabbando di sigarette, furti e rapine.\nTale consuetudine cambi\u00f2 solo all'inizio degli anni settanta quando, con l'avvento del clan dei marsigliesi di Albert Bergamelli, Maffeo Bellicini e Jacques Berenguer trasferitisi nella capitale per dare vita a un redditizio \"business\" dello spaccio di eroina e, soprattutto, dei sequestri di persona, si determin\u00f2 un deciso cambiamento dei rapporti di forze all'interno della piccola e frammentata malavita capitolina che vide i Marsigliesi imporre la loro legge ed esercitare un certo controllo sul territorio, facendo fare cos\u00ec un notevole salto di qualit\u00e0 alla piccola delinquenza di borgata romana.\nNel 1976 gli arresti dei principali boss del clan francese sancirono la definitiva uscita dalla scena criminale romana dei \"Marsigliesi\". Tale vuoto rese possibile l'avvento di piccoli boss romani che, fiutato l'affare, iniziarono a organizzarsi in alleanze (chiamate in gergo \u201cparanze\u201d o \u201cbatterie\u201d, un nucleo di quattro o cinque elementi che si occupava di controllare la propria zona, nella quale era detenuto il potere esclusivo) coinvolgendo malavitosi provenienti dai vari quartieri capitolini come Trastevere, Testaccio, Ostiense e Magliana.\nFu questa la situazione nella quale Franco Giuseppucci, detto \"er Fornaretto\" e in seguito ribattezzato \"er Negro\", un buttafuori di una sala corse di Ostia con molte conoscenze nell'ambiente della \"mala\" romana, doti di leadership e grande carisma, inizi\u00f2 a compiere i primi piccoli reati e a comparire nei verbali della polizia. Vista la sua intraprendenza, considerato persona affidabile dai malavitosi pi\u00f9 esperti, spesso e volentieri le varie \"batterie\" di rapinatori affidavano proprio a lui tramite una ragazza Antonella Rossi la custodia, che Giuseppucci custodiva all'interno di una roulotte di sua propriet\u00e0 parcheggiata al Gianicolo. Quando per\u00f2, il 17 gennaio 1976, tale nascondiglio venne scoperto dai Carabinieri, Giuseppucci fu arrestato ma, grazie al vetro rotto della roulotte, in sede processuale venne a mancare il presupposto probatorio della sua consapevolezza che all'interno della roulotte fossero nascoste delle armi e la pena fu contenuta a qualche mese di detenzione.\nL'unione delle \"batterie\".\nGiuseppucci, una volta scarcerato, riprese la sua attivit\u00e0 di \"custode\" per conto terzi, ma sub\u00ec il furto del suo maggiolino Volkswagen, a bordo del quale si trovava una borsa piena di armi appartenente a Enrico De Pedis (detto Renatino, un passato da scippatore per poi passare, molto presto, alle rapine a capo di una batteria di malavitosi dell\u2019Alberone). Giuseppucci, a seguito di alcune ricerche, venne a sapere che le armi erano entrate in possesso di Emilio Castelletti, un rapinatore che all\u2019epoca operava in una batteria che aveva come punto di ritrovo un bar sito in via Gabriello Chiabrera, nel quartiere San Paolo, e capeggiata da Maurizio Abbatino (detto Crispino per i suoi capelli ricci e noto per il sangue freddo nelle rapine e per l'abilit\u00e0 come pilota di auto), e fu a questi che Giuseppucci si rivolse per reclamarne la restituzione.\nDall'incontro tra Giuseppucci, Abbatino e De Pedis nacque l'idea di abbandonare definitivamente sia il ruolo marginale al quale erano stati relegati in passato, che le divisioni di quartiere, allo scopo di unire le sorti e appropriarsi delle attivit\u00e0 criminali capitoline. Quella che in un primo tempo nacque come una semplice \"batteria\", una volta presa coscienza della propria forza, si trasform\u00f2 molto velocemente in una vera e propria \"banda\" per il controllo dei traffici illeciti romani che, da li' a poco, verr\u00e0 conosciuta come Banda della Magliana.\nOgnuno dei tre port\u00f2 nella nuova banda, oltre che la propria esperienza nel crimine, le proprie conoscenze, nonch\u00e9 le armi da utilizzare nelle azioni, oltre a tutta una serie di fidati sodali e compagni di vecchie \"batterie\" che andarono cos\u00ec a formare le varie anime della Banda. Nei \"testaccini\" di Giuseppucci e De Pedis, \"batteria\" che si muoveva tra i quartieri di Trastevere e Testaccio, per esempio, operavano l'amico di sempre Raffaele Pernasetti detto \"er Palletta\", Ettore Maragnoli e Danilo Abbruciati, mentre tramite Maurizio Abbatino, che invece faceva capo proprio alla zona della Magliana, arrivarono nel gruppo Giovanni Piconi, Renzo Danesi, Enzo Mastropietro, Emilio Castelletti e in seguito anche Marcello Colafigli, Giorgio Paradisi e Claudio Sicilia.\nA questi due gruppi se ne aggiunse poi un terzo, quello proveniente dalla zona di Ostia e Acilia capeggiato da Nicolino Selis, detto il \"Sardo,\" che gi\u00e0 da qualche anno aveva subito varie detenzioni ed era gi\u00e0 una figura di spicco nel panorama criminale della zona Sud della Capitale, vantando numerosi contatti con elementi di spicco della malavita organizzata e una stretta amicizia con il boss campano Raffaele Cutolo, fondatore della \"Nuova Camorra Organizzata, \"conosciuto durante la detenzione in carcere. Proprio tra le sbarre di Regina Coeli, dov'era recluso per tentato omicidio e furto nel 1975, assieme a un altro detenuto comune, Antonio Mancini (detto \"Accattone\"), Selis pens\u00f2 di mettere in pratica per Roma lo stesso tipo di operazione che Cutolo stava realizzando a Napoli con la NCO. Un grande progetto criminale, un'organizzazione malavitosa ben strutturata per la gestione dello spaccio delle sostanze stupefacenti, con lo scopo ulteriore di escludere dal territorio infiltrazioni di altre bande di diversa provenienza e gettare cos\u00ec, dall'interno dell'istituto carcerario, le basi della trasformazione organizzativa della mala romana, cosa che poi effettivamente avvenne, una volta liberi, con quel \"patto\" che, assieme agli altri due gruppi criminali, diede forma alla banda.\nDiversi uomini della \"batteria\" di Selis furono naturalmente coinvolti in questo nuovo sodalizio, come per esempio suo cognato Antonio Leccese, Giuseppe Magliolo detto il \"Killer\", Fulvio Lucioli (detto \"il Sorcio\"), Giovanni Girlando (il \"Roscio\"), Libero Mancone, i fratelli Giuseppe (il \"Tronco\") e Vittorio Carnovale (detto il \"Coniglio\") e Edoardo Toscano (\"Operaietto\"). Ognuno di loro riunir\u00e0 le proprie conoscenze e, una volta usciti dal carcere, essi si uniranno ai \"testaccini\" e ai \"maglianesi\" per realizzare cos\u00ec il progetto criminale ideato dal \"Sardo\" per la conquista di Roma.\nIl sequestro del duca Grazioli.\nIl debutto come banda vera e propria, che fino a quel momento aveva vissuto essenzialmente solo di rapine, fu il sequestro del duca Massimiliano Grazioli Lante della Rovere.\nLa sera del 7 novembre 1977, mentre lasciava la tenuta nei pressi di Settebagni a bordo della sua BMW 320, e ancora entro la sua propriet\u00e0, il duca venne bloccato su via della Marcigliana, a poco meno di 2\u00a0km dalla confluenza della via Salaria, da due auto: una Fiat 131 guidata da Maurizio Abbatino e un'Alfetta con al volante Renzo Danesi e sulle quali c'erano anche Giuseppucci, Paradisi, Piconi, Castelletti e Colafigli che, incappucciati, lo fecero scendere a forza per poi caricarlo a bordo di una delle auto e successivamente trasportarlo in diversi nascondigli provvisori. Inizialmente venne rinchiuso in un appartamento di Primavalle, poi trasferito in una localit\u00e0 sull'Aurelia e infine nel napoletano.\nA causa dell'inesperienza nel campo per\u00f2 la banda non riusc\u00ec a gestire al meglio il sequestro e dovette chiedere aiuto a un altro gruppo criminale, una piccola banda di Montespaccato. La prima telefonata di richiesta del riscatto arriv\u00f2 alla famiglia del duca un'ora dopo il sequestro: \"Preparate dieci miliardi\". La banda era infatti a conoscenza delle disponibilit\u00e0 monetarie dei Grazioli che, oltre a qualche propriet\u00e0, come per esempio l'ampia tenuta di Settebagni, solo qualche tempo prima aveva venduto il quotidiano romano \"Il Messaggero\". Nei giorni successivi le trattative continuarono frenetiche, con la famiglia che chiedeva continuamente prove sulle condizioni di salute del rapito. I rapitori inviarono loro una foto Polaroid nella quale l'ostaggio teneva in mano una copia del giornale fiorentino \"La Nazione\" acquistato appositamente in Toscana per depistare le indagini.\nLe richieste dei sequestratori scesero poi di molto e, il 14 febbraio 1978, arriv\u00f2 il messaggio che stabiliva il contatto finale per il pagamento. Il figlio del duca, Giulio Grazioli, avrebbe dovuto far pubblicare, sul quotidiano romano \"Il Tempo\", un annuncio di accettazione delle condizioni dei sequestratori: \u00abGambero rosso tutte le specialit\u00e0 marinare, pranzo a prezzo fisso, lire 1500 (a significare un miliardo e mezzo, ndr)\u00bb. Il pagamento avvenne attraverso una modalit\u00e0 simile a quella di una \"caccia al tesoro\" e con tutta una serie di complesse segnalazioni e di messaggi lasciati nei vari punti di Roma, per evitare che la famiglia potesse essere seguita dalle forze dell'ordine. Alla fine di un lungo tragitto, il figlio del duca Grazioli consegn\u00f2 la borsa con il denaro lanciandola da un ponte dell'autostrada Roma-Civitavecchia dove, a raccoglierla c'erano Danesi, Piconi e Castelletti.\nIl frutto del riscatto venne \"steccato\" in parti eguali tra i vari gruppi interni alla banda e poi riciclato in Svizzera tramite Salvatore Mirabella, un milanese della banda di Francis Turatello e inserito nel giro delle bische clandestine.\nLa famiglia Grazioli attese a lungo e invano il promesso rilascio dell'ostaggio. Quello che non potevano allora sapere era che, durante la prigionia, era avvenuto un imprevisto decisivo: uno dei componenti di Montespaccato, infatti, si era fatto vedere in faccia dal duca e a causa di questo contrattempo l'ostaggio venne ucciso e il suo corpo mai fatto ritrovare.\nNonostante le cose non si fossero svolte tutte come la banda le aveva previste, anche a causa della morte dell'ostaggio, il sequestro si rivel\u00f2 un vero e proprio successo per il neonato gruppo. Aveva contribuito a cementare ulteriormente i rapporti al suo interno, confermando l'idea che unire le forze di pi\u00f9 batterie non era solo possibile ma che avrebbe portato loro enormi e ulteriori vantaggi.\nLa conquista del potere.\nL'omicidio di Franco Nicolini e la collaborazione con Cutolo.\nLa ragione per la quale un gruppo cos\u00ec disomogeneo e numericamente modesto riusc\u00ec a raggiungere per la prima volta il pressoch\u00e9 totale controllo delle attivit\u00e0 criminali in una metropoli come Roma \u00e8 da ricercarsi essenzialmente nei metodi utilizzati e, primo tra tutti, quello degli omicidi. Tale pratica, mai troppo utilizzata in passato da parte della \"mala\" romana, venne utilizzata dalla banda al fine di estendere il suo controllo su tutta la citt\u00e0, attraverso la sistematica eliminazione fisica degli avversari, intendendo in questo modo ottenere il risultato ulteriore di intimorire chi avesse voluto interferire con i suoi progetti di crescita. Questa situazione di precario equilibrio generava nel sodalizio il timore che qualcuno dei vari boss potesse prendere il sopravvento rispetto agli altri, per cui esisteva la regola che ogni azione rilevante dovesse essere approvata dai vari gruppi.\nIl debutto di fuoco fu l'uccisione di Franco Nicolini, detto \"Franchino er Criminale\", all'epoca padrone assoluto di tutte le scommesse clandestine dell'ippodromo Tor di Valle e le cui attivit\u00e0 illegali suscitarono ben presto l'interesse della nascente banda, anche se il motivo primario del suo omicidio fu da ricercarsi in un torto fatto subire a Nicolino Selis nel corso di un periodo di comune detenzione; questo avvenne nel 1974 quando, durante una rivolta dei detenuti, Nicolini si schier\u00f2 dalla parte delle guardie carcerarie per ristabilire l'ordine e, agli insulti di Selis, rispose schiaffeggiandolo in pieno volto di fronte agli altri detenuti.\nLa sera del 25 luglio del 1978, nel momento in cui la gente cominciava a defluire dall'ippodromo dopo l'ultima corsa, nel parcheggio antistante due auto attesero l'arrivo di Nicolini: Renzo Danesi e Maurizio Abbatino erano alla guida rispettivamente, di una Fiat 132 e di una Fiat 131, a bordo delle quali si trovavano Enzo Mastropietro, Giovanni Piconi, Edoardo Toscano, Marcello Colafigli e Nicolino Selis, mentre Franco Giuseppucci rimase in attesa all'interno dell'ippodromo, allo scopo di farsi notare dalla gente per costruirsi l'alibi; Nicolini, giunto nel parcheggio nei pressi della sua Mercedes grigia, venne avvicinato da Toscano e Piconi e freddato all'istante con nove colpi di pistola.\nLa decisione di uccidere Nicolini venne presa dalla banda anche in virt\u00f9 del beneplacito, ottenuto dal capo della Nuova Camorra Organizzata, Raffaele Cutolo, il quale, appena evaso dall'ospedale psichiatrico di Aversa, nel febbraio del 1978 organizz\u00f2 un incontro con Nicolino Selis allo scopo di trovare, tra i rispettivi gruppi, una strategia compatibile con gli obiettivi di entrambi, nominando cos\u00ec \u201cil Sardo\u201d suo luogotenente nella piazza romana.\nAll'incontro, che avvenne in un albergo di Fiuggi dove, secondo la deposizione del pentito Abbatino, Cutolo disponeva di un intero piano per s\u00e9 e i propri guardaspalle, parteciparono anche Franco Giuseppucci, Marcello Colafigli e lo stesso Maurizio Abbatino, e questo segn\u00f2 un momento decisivo nella storia della banda che, tra le sue varie attivit\u00e0, ebbe modo di attivare un canale preferenziale con i camorristi per la fornitura delle sostanze stupefacenti da distribuire poi nella capitale. Cutolo come primo favore chiese di far sparire una Bmw 733 sporca di sangue che verr\u00e0 portata allo sfascio da Giuseppucci e Danesi e nella quale il boss aveva ucciso due persone poi gettate in mare.\nL\u2019eliminazione di Nicolini, oltrech\u00e9 a cementare i rapporti all'interno dei vari gruppi della Banda, si rivel\u00f2 comunque una tappa fondamentale per la crescita della stessa che, da quel momento in avanti, ebbe via libera per poter gestire un'ottima fonte di guadagno.\nDa quel momento, infatti, i rapporti di forza all'interno della malavita romana subirono un cambiamento definitivo che vide la banda in una posizione predominante e che perdur\u00f2 negli anni successivi. L'ascesa degli uomini della Magliana, infatti, avvenne in modo molto rapido e in poco tempo, dalle semplici rapine, le attivit\u00e0 criminali della stessa si spostarono verso reati pi\u00f9 redditizi legati ai sequestri di persona, al controllo del gioco d'azzardo e delle scommesse ippiche, ai colpi ai caveau e soprattutto al traffico di sostanze stupefacenti. I vari componenti della banda, comunque, anche quando il loro potere crebbe fino ad assumere il controllo completo delle attivit\u00e0 illecite cittadine, continuarono, nonostante le ricchezze acquisite e il conseguente salto di qualit\u00e0 nella scala sociale (da piccoli malavitosi di quartiere ad affaristi del crimine), a partecipare personalmente alle azioni, rimanendo sostanzialmente degli \"operai del crimine\".\nIl 27 agosto venne ucciso Sergio Carozzi, un commerciante di Ostia che aveva osato denunciare per estorsione Nicolino Selis, in quei giorni uscito dall\u2019ospedale psichiatrico di Montelupo Fiorentino con un permesso premio; a crivellare di colpi Carozzi, secondo il pentito Maurizio Abbatino, fu Edoardo Toscano mentre suoi complici furono Marcello Colafigli, Fabrizio Selis (fratello di Nicolino), Renzo Danesi, Enzo Mastropietro e Libero Mancone.\nIl traffico di stupefacenti.\nL'organizzazione dello spaccio della droga e la sua diffusione capillare nelle varie zone della citt\u00e0 avveniva attraverso una rete di spacciatori di medio livello, denominati \"cavalli\", collegati a loro volta a piccoli spacciatori denominati \"formiche\". Tale struttura venne spiegata da Antonio Mancini durante un interrogatorio: \u00abGi\u00e0 nel 1978, c'eravamo estesi su tutta Roma. L approvvigionamento della droga non era pi\u00f9 un problema.\u00bb\nTutti gli spacciatori rispondevano, per\u00f2, ad un referente della banda che si incaricava, dopo avere ricevuto la droga dai canali della criminalit\u00e0 organizzata o dall'estero, di distribuirla al livello inferiore e di ritirare i proventi della vendita della stessa, imponendo una sorta di monopolio della droga, attraverso il quale si controllava l'approvvigionamento e lo smercio su tutta Roma. \u00abBattevamo la piazza, per imporre il nostro prodotto agli spacciatori\u00bb dichiar\u00f2 poi il pentito Abbatino, interrogato il 25 novembre 1992 \u00abpromettendo e garantendo loro la protezione nei confronti dei precedenti fornitori. In altri termini, mettevamo la concorrenza nelle condizioni di non poter pi\u00f9 operare, se non facendo capo a noi.\u00bb\nNell'interrogatorio reso il 23 maggio 1994, lo stesso Mancini, conferm\u00f2 questo modus operandi dell'organizzazione: \u00abil sistema funzionava in questo modo: costituito il gruppo e avute le entrature per l'approvvigionamento della droga, si prendeva contatto con coloro i quali in qualche modo operavano nel settore; si faceva loro una proposta che non potevano rifiutare, di prendere la droga da o tramite noi, di tal che, accettando, entravano automaticamente a far parte del nostro gruppo. Nessuno si rifiut\u00f2 mai di accedere alle nostre proposte, in quanto se fosse accaduto il riluttante era un uomo morto.\u00bb\nAllo scopo di avere un controllo capillare del territorio si rese necessario una divisione dello stesso in varie zone presidiate dai vari gruppi della banda.\nLa divisione in zone del territorio rifletteva in pieno la struttura costitutiva della banda che, nata dall'unione di diversi gruppi o \"batterie\", responsabili ognuna della propria, a differenza di altre organizzazioni criminali quali la Camorra o Cosa Nostra, non presentava un'organizzazione piramidale vista l'assenza di un unico capo in grado di prendere decisioni vincolanti per le diverse zone.\nI proventi di questo traffico, cos\u00ec come quelli relativi al gioco d'azzardo, alla prostituzione, alle scommesse clandestine, al traffico di armi e di tutte le altre attivit\u00e0 criminali in cui la banda era impegnata, oltre ad assicurare un adeguato livello di corruzione di periti, avvocati, personale sanitario e anche di alcuni esponenti delle forze dell'ordine, erano divisi sempre in parti uguali: tutti i membri ricevevano la cosiddetta \"stecca para\", ossia una sorta di dividendo indipendente dal lavoro svolto in quel periodo, che anche i membri detenuti (e i familiari degli stessi) continuavano a ricevere assieme ad un'adeguata assistenza legale per evitare delazioni; questo insieme di regole era vincolante per gli appartenenti alla banda e l'inosservanza delle stesse portava a vendette e anche all'omicidio.\nLe coperture e i primi arresti per il sequestro Grazioli.\nNel febbraio del 1979 una retata notturna port\u00f2 in carcere, con l\u2019accusa di sequestro di persona e riciclaggio, 29 persone tra cui Abbatino, Giuseppucci, Toscano, Mastropietro, Danesi e D\u2019Ortenzi ma tutti nel giro di poco vennero rimessi in libert\u00e0. Giuseppucci era accusato anche del sequestro del gioielliere Roberto Giansanti, preso cinque mesi prima di Grazioli, per via della stessa macchina da scrivere utilizzata in entrambi i sequestri.\nSolo con il pentimento di Abbatino si arriver\u00e0 a una svolta per l\u2019omicidio Grazioli con il processo del 1995.\nL'omicidio Giuseppucci e lo scontro col clan Proietti.\nIl primo componente della Banda a cadere fu Franco Giuseppucci, ucciso a Piazza San Cosimato nel cuore del quartiere di Trastevere, il 13 settembre 1980, in un agguato orchestrato da parte di esponenti del clan rivale della famiglia Proietti, detti i \"Pesciaroli\" per via della loro attivit\u00e0 commerciale all'interno del mercato ittico della capitale. Un gruppo criminale molto numeroso e che si avvaleva di consanguinei, fratelli, cugini e affini e molto vicino a quel Franco Nicolini, giustiziato dai componenti della Magliana per il controllo del giro di scommesse clandestine presso l'ippodromo di Tor di Valle.\nRaggiunto da una pallottola al fianco mentre saliva a bordo della sua Renault 5, Giuseppucci riusc\u00ec comunque a mettere in moto l'autovettura e ad arrivare fino in ospedale morendo mentre i medici si apprestavano ad intervenire. La morte di Giuseppucci fu il pretesto per scatenare una sanguinosa guerra contro il clan rivale che segn\u00f2 per\u00f2 anche un forte momento di aggregazione della banda. Gli scontri violenti e gli agguati tra i due gruppi si manifestarono ben presto con una serie impressionante di omicidi e tentativi di omicidio e con gravissime perdite riportate dai Proietti.\nIl primo atto della vendetta nei confronti dei Proietti, relativamente all'uccisione di Franco Giuseppucci, fu un errore, uno scambio di persona da parte della Banda. La sera del 19 settembre 1980, Maurizio Abbatino, Paolo Frau, Edoardo Toscano e Marcello Colafigli, appostati davanti ad una villa tra Ostia e Castelfusano abitualmente frequentata da Enrico Proietti detto \"er Cane\" fecero fuoco contro una macchina a bordo della quale c'erano Pierluigi Parente, avvocato ventottenne e figlio di un industriale, e la sua fidanzata Nicoletta Marchesi, completamente estranei al clan Proietti.\nIl ragazzo fece in tempo a darsi alla fuga, mentre la sua fidanzata rimase gravemente ferita. Il pentito Abbatino far\u00e0 anche il nome di Massimo Carminati come membro del commando di quella sera; il \"nero\" per\u00f2 durante un confronto in aula smentir\u00e0 di essere stato presente poich\u00e9 sarebbe stato ricoverato all'Ospedale militare Celio.\nLa rappresaglia continu\u00f2 poi il 27 ottobre 1980 quando, Enrico Proietti detto \"er Cane\", venne ferito in un agguato nei suoi confronti e riusc\u00ec a sfuggire ai suoi aggressori. Meno fortunati furono invece Orazio, figlio di Enrico, che mor\u00ec di overdose dopo essere stato comunque ferito anche lui in un agguato della banda, il 31 ottobre 1980 e poi Fernando, detto \"il Pugile\", giustiziato il 30 giugno del 1982.\nL'episodio pi\u00f9 significativo, per\u00f2, avvenne la sera del 16 marzo 1981, quando Antonio Mancini e Marcello Colafigli intercettarono Maurizio Proietti detto \"il Pescetto\" e suo fratello Mario detto \"Palle D'oro\", quest'ultimo gi\u00e0 fortunatamente sfuggito ad un agguato qualche tempo prima. I due, in compagnia delle rispettive famiglie, facevano infatti rientro alle loro abitazioni site in via di Donna Olimpia n\u00ba152, nei pressi del quartiere Monteverde. Nel furibondo scontro a fuoco che ne segu\u00ec, Maurizio fu colpito a morte, mentre i due criminali della Magliana rimasero lievemente feriti e, nel tentativo di evitare l'arresto e di aprirsi un varco verso la fuga, iniziarono a sparare sulla polizia che a sua volta rispose al fuoco. I due killer feriti tentarono disperatamente la fuga, ma vennero quindi arrestati all'interno di un appartamento dello stabile nel quale si erano barricati. Maurizio Abbatino in sede processuale racconter\u00e0 di essere stato presente sul posto insieme a Raffaele Pernasetti e Giorgio Paradisi in macchina e di essere andati via con l'arrivo della polizia; il pentito disse di essersi precostituito un alibi: insieme a Edoardo Toscano doveva risultare essere a casa di Alvaro Pompili a Filettino (Frosinone). Durante il confronto in aula Mancini, Colafigli e Pernasetti per\u00f2 smentirono Abbatino.\nMa la vendetta non si ferm\u00f2 ai soli consanguinei. Per motivi differenti, infatti, trovarono la morte anche Orazio Benedetti, collaboratore dei \"pesciaroli\", e Raffaello Caruso, un piccolo spacciatore: il primo freddato da Edoardo Toscano (gli spar\u00f2 un colpo alla testa con una pistola coperta da un impermeabile) in una sala giochi di via Rubicone, al quartiere Salario, il 23 gennaio 1981, reo di aver brindato alla notizia della morte di Giuseppucci; il secondo, invece, fatto trovare cadavere in una Giulietta il 22 gennaio 1983, dopo essere stato strangolato da Claudio Sicilia e pugnalato da Toscano, perch\u00e9 ritenuto responsabile della morte di Mariano Proietti (figlio di Enrico), ucciso il 14 dicembre 1982 e che doveva essere una vittima della Banda.\nCome ebbe poi a rivelare il pentito Abbatino: \u00abTutte le persone della Banda erano a conoscenza della vendetta, in quanto tutti amici del Giuseppucci, avevano concorso a programmarla nelle linee generali ed erano disponibili, nell'ambito di un'interna distribuzione dei ruoli, a intervenire materialmente (o eseguendo gli omicidi, ovvero svolgendo le attivit\u00e0 preparatorie necessarie, ovvero ancora fornendo le strutture logistiche), ai fini dell'attuazione dei singoli atti omicidiari. Questa guerra impedi' il dissolversi del sodalizio, rappresentando un forte momento di aggregazione.\u00bb\nI rapporti con la destra eversiva.\nLa concomitanza temporale tra l'ascesa della banda della Magliana e i cosiddetti anni di piombo, ossia quel periodo che, dalla met\u00e0 degli anni settanta agli inizi degli anni ottanta, segn\u00f2 in Italia il culmine della lotta armata politica, con una serie di omicidi, stragi e fatti di sangue, innesc\u00f2, tra le altre cose, anche un'insolita convergenza di interessi fra gli uomini della Magliana e alcuni ambienti dell'eversione neofascista.\nFatta, per\u00f2, esclusione per sporadiche simpatie fasciste di alcuni componenti della Magliana (come ad esempio Giuseppucci, che conservava in casa alcuni dischi con i discorsi di Mussolini e diversi altri simboli fascisti), il fine ultimo di tali rapporti era decisamente scevro di qualsiasi orpello ideologico e politico e, come anche per altre occasioni, pu\u00f2 essere individuato esclusivamente nell'interesse dell'organizzazione allo scambio di armi, al potenziamento del controllo sul territorio, al riciclaggio di denaro, ecc. L'obiettivo venne presto raggiunto attraverso la conoscenza di alcuni uomini \"cerniera\" e di raccordo tra la criminalit\u00e0 organizzata, i settori deviati dei servizi e le organizzazioni eversive neofasciste come Alessandro D'Ortenzi, Massimo Carminati e altri ancora.\nCon il professor Aldo Semerari.\nUno dei personaggi attivi nell'area dell'eversione nera che entr\u00f2 in contatto con la banda fu il professor Aldo Semerari. Celebre psichiatra forense, massone e iscritto alla P2, agente dei servizi d'informazione militare e tra i pi\u00f9 autorevoli criminologi italiani, Semerari lavora come consulente per redigere alcune delle perizie psichiatriche dei casi giudiziari pi\u00f9 eclatanti degli anni settanta come, ad esempio, quella su Giuseppe Pelosi nel caso dell'omicidio di Pier Paolo Pasolini.\nLeader del gruppo neofascista Costruiamo l'azione, durante l'estate del 1978 organizz\u00f2 diversi seminari e incontri politici nella villa del professor Fabio De Felice situata a Poggio Catino in provincia di Rieti, a cui parteciparono anche alcuni componenti della banda introdotti da Alessandro D'Ortenzi, detto \"Zanzarone\", un pregiudicato in rapporti di confidenza con il \"professore\" e che per i suoi trascorsi giudiziari e la sua familiarit\u00e0 con diversi specialisti in psichiatria, veniva utilizzato per ottenere perizie compiacenti. Semerari segu\u00ec una precisa strategia eversiva basata anche sulla collaborazione fattiva tra estremismo di destra e malavita comune e, secondo il pentito Abbatino: \u00abA lui piaceva proprio avere contatti con le bande. E c'\u00e8 stato un periodo in cui loro utilizzavano noi, e noi loro per le perizie e per l'approvvigionamento e l'acquisto di armi. Semerari pensava a un appoggio di tipo logistico, come un colpo di Stato: loro facevano dei raduni nelle campagne di Rieti proprio simulando colpi di Stato.\u00bb\nNonostante il rifiuto ad operare come braccio armato del gruppo politico di Semerari, da quegli incontri usc\u00ec un accordo di massima tra il professore e la banda che prevedeva finanziamenti per il gruppo neofascista in cambio di perizie medico psichiatriche compiacenti e miranti a fare ottenere ai componenti della Magliana, in caso di arresto, condizioni favorevoli di detenzione o scarcerazioni a causa di condizioni di salute inidonee al regime carcerario. Il sodalizio dur\u00f2 fino ai primi mesi del 1982 quando vittima di un regolamento di conti interno alla camorra, il 25 marzo di quello stesso anno, il corpo del professor Semerari fu ritrovato decapitato all'interno di un'automobile nei pressi del Castello mediceo di Ottaviano (NA), non a caso luogo di nascita e dimora sfarzosa del capo della Nuova Camorra Organizzata, Raffaele Cutolo. La causa della sua morte fu da ricercarsi in un episodio avvenuto poco tempo prima: il professore infatti, nella sua qualit\u00e0 di psichiatra forense, si era adoperato per la scarcerazione di affiliati alla Nuova Famiglia, per poi accettare l'incarico come consulente anche per la fazione opposta, un'errata mossa strategica che gli cost\u00f2 la vita, il barbaro omicidio fu commesso da Umberto Ammaturo.\nCon i Nuclei Armati Rivoluzionari.\nDi altra natura, invece, fu il rapporto della Banda con l'universo giovanile dell'estremismo di destra e, in particolare, con i componenti storici dei Nuclei Armati Rivoluzionari: Alessandro Alibrandi, Cristiano e Valerio Fioravanti, Francesca Mambro, Gilberto Cavallini e, soprattutto, Massimo Carminati. Negli anni settanta, infatti, la contiguit\u00e0 sia temporale che fisica tra gli ambienti dell'eversione politica e del crimine \"comune\" organizzato fece s\u00ec che, tra le parti in causa, cominci\u00f2 a farsi strada la possibilit\u00e0 di ricercare un terreno di reciproco beneficio comune.\nFrequentando i locali del bar Fermi o quelli del bar di via Avicenna (entrambi nella zona di Ponte Marconi), dove spesso si ritrovavano anche molti dei componenti della stessa Banda della Magliana, nell'estate del 1978 Carminati entr\u00f2 in contatto con i boss Danilo Abbruciati e Franco Giuseppucci che, ben presto, lo presero sotto la loro ala protettiva. A loro Carminati inizi\u00f2 ad affidare i proventi delle rapine di autofinanziamento effettuate con i NAR, in modo da poterli riciclare in altre attivit\u00e0 illecite quali l'usura o lo spaccio di droga; viceversa recuperava per Giuseppucci soldi che il boss prestava a strozzo intascandosi una \"stecca\" del 10-15%. Il pentito Maurizio Abbatino nel 2018 racconter\u00e0 che: \n Cristiano Fioravanti, fratello di Giusva, da \u201cterrorista pentito\u201d racconter\u00e0 che:\nInfatti in regime di reciproco scambio di \"favori\", la Banda, di tanto in tanto commissionava ai giovani fascisti anche di eliminare alcune persone poco gradite, come nel caso del tabaccaio romano Teodoro Pugliese, ucciso nell'aprile del 1980 da Carminati (assieme ad Alibrandi e a Claudio Bracci) con tre colpi di pistola calibro 7,65, perch\u00e9 d'intralcio nel traffico di stupefacenti gestito da Giuseppucci; cinque anni pi\u00f9 tardi Carminati e Bracci verranno assolti per insufficienza di prove.\nNell'estate del 1979 Carminati assieme ad altri militanti \"neri\" si attiv\u00f2 per la liberazione di Paolo Aleandri, un giovane neofascista orbitante nella galassia dei NAR a cui Giuseppucci aveva affidato in custodia un borsone pieno di armi mai riconsegnate che, utilizzate da vari esponenti della destra eversiva, sono andate disperse. Aleandri, pi\u00f9 volte sollecitato, non era pi\u00f9 stato in grado di restituirle ed era stato quindi rapito il 1\u00ba agosto dagli uomini della Magliana. A quel punto Carminati e altri militanti si attivarono rimediando altre armi (due mitra MAB modificati e due bombe a mano) in sostituzione delle originali andate perdute e dopo 31 giorni di prigionia, Aleandri venne liberato. Si presume che i due mitra modificati siano entrati a far parte dell'arsenale che la Banda della Magliana nascose nei sotterranei del Ministero e uno dei due verr\u00e0 addirittura riconosciuto dal pentito Maurizio Abbatino tra quelli rinvenuti sul treno Taranto-Milano nel tentativo di depistaggio legato alla strage alla stazione ferroviaria di Bologna del 2 agosto 1980, reato per il quale Carminati verr\u00e0 poi assolto in via definitiva.\nIl 27 novembre 1979 a 21 anni Carminati partecip\u00f2, assieme a esponenti dei NAR e di Avanguardia Nazionale come Valerio Fioravanti, Domenico Magnetta, Peppe Dimitri e Alessandro Alibrandi, alla rapina di autofinanziamento del gruppo ai danni della filiale della Chase Manhattan Bank di piazzale Marconi all'EUR. Successivamente parte del bottino, consistente in \"traveller cheques\", verr\u00e0 affidato per essere riciclato da Carminati e Alibrandi a Giuseppucci che nel gennaio del 1980, nell'organizzare l'operazione di \"ripulitura\", verr\u00e0 poi arrestato con l'accusa di ricettazione insieme a Maurizio Abbatino e Giorgio Paradisi. Giuseppucci torner\u00e0 in libert\u00e0 in estate dopo la morte del giudice Mario Amato, ucciso dai NAR.\nAltre indicazioni circa la relazione tra la Banda e l'eversione di destra vennero fornite dalle dichiarazioni rese dal neofascista (e pentito) Walter Sordi quando, al giudice di Roma in data 15 ottobre 1982, dichiar\u00f2 che: \nNel 1998, la Commissione Parlamentare sul Terrorismo nella sua relazione annuale,\nscrisse: \nCarminati, in una conversazione con il costruttore Cristiano Guarnera intercettata durante l'inchiesta Mafia Capitale, spiegava:\nIl deposito di armi al Ministero della Sanit\u00e0.\nIl notevole aumento del numero di armi a disposizione della Banda che, sino a quel punto venivano custodite da una serie di favoreggiatori incensurati, indusse l'organizzazione a valutare l'opportunit\u00e0 di raggrupparle in un unico deposito. Da un lato, vi era chi avrebbe preferito custodirle in un appartamento disabitato e, dall'altro chi invece premeva affinch\u00e9 venissero affidate ad un'unica persona in un ambiente insospettabile.\nIl 25 novembre del 1981, nel corso di una perquisizione, la polizia rinvenne in uno scantinato del Ministero della Sanit\u00e0, al civico 34 di via Liszt all'Eur, l'arsenale composto da 19 tra pistole e revolver, una Beretta M12, un mitra Beretta MAB 38, un mitra sten, altri fucili mitragliatori, oltre a cartucce e bombe a mano. Il custode Alesse chiamer\u00e0 in causa Abbatino e Abbruciati salvo poi ritrattare.\nAnalizzando le armi, gli inquirenti poterono risalire anche ai legami tra la Banda e la destra eversiva dei Nuclei Armati Rivoluzionari che, proprio tramite Massimo Carminati, ebbero modo di utilizzare alcune di quelle armi, a cominciare dal depistaggio delle indagini sulla strage di Bologna operato dai servizi deviati.\nVa comunque detto che la nomea della Banda della Magliana come gruppo di destra \u00e8 stata negli anni esagerata, a causa dei contatti (per i banditi romani esclusivamente incontri di affari) con periti neofascisti quali Semerari ed il suo gruppo e per i contatti (sempre riguardanti affari e scambi di favori, non ci fu mai una fusione tra le due realt\u00e0, se si esclude Carminati che negli anni divent\u00f2 importantissimo membro del sodalizio, accantonando la politica per diventare un \"comune\" a tutti gli effetti) con alcuni membri dei NAR. Certo c'erano vari simpatizzanti di destra nel gruppo, quali Giuseppucci, Colafigli, Abbruciati e ovviamente Carminati, ma ce ne erano quasi altrettanti, anche membri di spicco (Abbatino, Mancini, Magliolo), dichiaratamente comunisti. Il proletariato ed il sottoproletariato romano dell'epoca, da cui buona parte degli appartenenti alla Banda proveniva, tendeva d'altronde decisamente a sinistra, risulta quindi difficile immaginare non ci fossero altri simpatizzanti di sinistra all'interno dei vari gruppi (cos\u00ec come sicuramente ce ne sono altri di destra che non sono venuti fuori).\nL'intreccio con politica, Vaticano e servizi deviati.\nIl legame con il sequestro Moro.\nIl 16 marzo del 1978, quando il Presidente della DC Aldo Moro venne rapito da un commando di brigatisti, gran parte della citt\u00e0 di Roma era controllata dagli uomini della banda della Magliana e la stessa ubicazione della \"prigione del popolo\" (e covo dei terroristi) di via Montalcini, dove probabilmente venne rinchiuso lo statista nei 55 giorni della sua prigionia, era posto tra via Portuense e via della Magliana, e in seguito si seppe che tale abitazione era circondata dalle abitazioni di molti affiliati alla stessa.\nLo stesso pentito Maurizio Abbatino rivel\u00f2 poi come la banda fosse stata addirittura contattata per scoprire il luogo in cui il Presidente era tenuto prigioniero: \u00abCutolo ci ha mandato un personaggio politico a parlare per vedere se sapevamo dov'era il covo di Moro\u00bb, disse Abbatino. \u00abAbbiamo avuto un incontro con lui (con Flaminio Piccoli come raccontato anche da Renzo Danesi, ndr), ma io non ero d'accordo a metterci in mezzo a questa storia, anche perch\u00e9 rispettavo qualsiasi forma di delinquenza e criminalit\u00e0 e non vedevo il perch\u00e9. Poi credo che Franco (Giuseppucci, ndr) abbia saputo dove era Moro, ma non so a chi l'abbia detto. Non era difficile saperlo: nell'appartamento c'era gente pregiudicata che conoscevamo\u00bb.\nIn un'intervista rilasciata al giornalista Giuseppe Rinaldi, per la trasmissione Chi l'ha visto?, Abbatino parl\u00f2 nuovamente del sequestro Moro rivelando altri particolari relativi all'incontro con l'uomo politico mandato da Cutolo:.\nTommaso Buscetta racconter\u00e0 che nel carcere di Cuneo fu avvicinato da Ugo Bossi, uomo di Francis Turatello, affinch\u00e9 si attivasse per liberare Moro e che i terroristi detenuti con lui non erano stati in grado di dargli informazioni; Bossi dir\u00e0 ai magistrati che erano stati i servizi segreti a nominarlo mediatore. \nSecondo le deposizioni di Buscetta nella Commissione interprovinciale di Cosa nostra si vennero a formare due distinti e contrapposti schieramenti e l'iniziativa della banda venne quindi bloccata dalla fazione dei Corleonesi contraria alla liberazione che, attraverso il suo \"referente\" romano Giuseppe Cal\u00f2, intervenne dicendo che ai politici della Democrazia Cristiana, in realt\u00e0, interessava Moro morto, dopo che lo statista prigioniero aveva iniziato a collaborare con le Brigate Rosse e stava rivelando segreti molto compromettenti per Giulio Andreotti (il cosiddetto \"Memoriale Moro\").\nAltro punto di contatto tra la banda e il sequestro del politico democristiano era Toni Chichiarelli, falsario vicino agli uomini della Magliana e autore del finto comunicato n. 7 che, il 18 aprile 1978, annunciava l'uccisione di Moro e la sua sepoltura nel lago della Duchessa. Quel depistaggio, \u00e8 oggi accertato, fu commissionato dai servizi segreti per cercare di smuovere le acque in quella fase di stallo del sequestro. Inoltre, dalle testimonianze rese al processo per la morte del falsario, che fu ucciso da un killer indicato inizialmente nella persona di Antonella Rossi, scagionata successivamente dalla testimonianza di una suora, il 28 settembre del 1984, emerse che, nel sopralluogo della sua abitazione, compiuto qualche giorno dopo la morte, vennero rinvenute, da parte dei Carabinieri, delle foto Polaroid (ritenute autentiche) di Moro scattate durante la sua prigionia.\nDi recente il pentito Abbatino ha avuto modo di raccontare ancora:\nIl coinvolgimento nell'omicidio Pecorelli.\nLa sera del 20 marzo 1979 Mino Pecorelli, giornalista iscritto alla loggia massonica P2 di Licio Gelli, venne assassinato con quattro colpi di pistola calibro 7,65 (uno in faccia e tre alla schiena) da un sicario in via Orazio a Roma, poco lontano dalla redazione del giornale in circostanze ancora oggi non del tutto chiarite. Egli era direttore di \"OP-Osservatore Politico\", dapprima agenzia di stampa e poi rivista settimanale specializzata in scandali politici, tra i quali lo scandalo petroli, il caso Moro, lo scandalo dell'Italcasse, il crack della Sir o gli affari di Sindona e Andreotti, che, attraverso delle importanti inchieste, si rivel\u00f2 anche uno strumento di ricatto e condizionamento del mondo politico per lanciare messaggi cifrati e spesso ricattatori. Poco dopo l\u2019omicidio, il falsario Antonio Chichiarelli, membro della Banda vicino ad Abbruciati e responsabile del falso comunicato n.7 delle BR nel sequestro Moro, lascer\u00e0 in un taxi un borsello con indizi che riportano al rapimento del politico e alcune schede riguardanti il delitto Pecorelli. Il ragazzo, sospettato di essere pi\u00f9 una fonte del giornalista invece che un complice dei killer come si era voluto far credere, non fu mai interrogato e verr\u00e0 ucciso nel 1984 in circostanze mai chiarite.\nDei proiettili simili a quelli utilizzati nell'agguato (appartenenti allo stesso lotto e con lo stesso grado d'usura del punzone che marca la punta), calibro 7,65 e di marca \"Gevelot\", difficilmente reperibili sul mercato, vennero poi rinvenuti nel 1981 all'interno dell'arsenale della Banda nei sotterranei del Ministero della Sanit\u00e0. Al processo emerse un chiaro coinvolgimento della Banda e di Massimo Carminati il quale venne imputato di aver commesso materialmente l'omicidio nell'interesse di Giulio Andreotti, oggetto nella primavera del 1978 di un violento attacco dalle colonne di OP. Tramite dell'accordo sarebbe stato il magistrato e intimo amico del senatore Claudio Vitalone, personaggio molto vicino a esponenti della banda, come per esempio De Pedis.\nIl 3 marzo 1997, durante l'interrogatorio di fronte alla Corte di assise di Perugia, il pentito Maurizio Abbatino dichiar\u00f2 ai giudici di aver saputo da Franco Giuseppucci che l'omicidio era stato commissionato a loro dai siciliani, ai quali sarebbe stato richiesto da un importante personaggio politico, individuato poi in Giulio Andreotti, oggetto di un duro attacco attraverso gli articoli del settimanale OP.\nAbbatino nel 2018 aggiunger\u00e0 che:\nAnche Antonio Mancini ebbe a confermare questa circostanza, nell'interrogatorio al pm di Perugia dell'11 marzo 1994, aggiungendo che, secondo quanto saputo da Enrico De Pedis: \n In seguito aggiunger\u00e0 che, secondo quanto riferitogli da Abbruciati, la richiesta arriv\u00f2 da Cal\u00f2 e il mandante fu Vitalone. \nVittorio Carnovale invece racconter\u00e0 di aver saputo da Edoardo Toscano che ad aver organizzato l'omicidio sarebbero stati Enrico De Pedis e Abbruciati con esecutori materiali Carminati e La Barbera il quale avrebbe poi riconsegnato l'arma a De Pedis; il pentito, pur non ritrattando, per paura si rifiut\u00f2 di deporre affidando ai giudici le dichiarazioni rese in istruttoria. Invece Fabiola Moretti, prima di \"pentirsi di essersi pentita\", dichiar\u00f2 di aver saputo dal suo compagno Abbruciati che la pistola gli fu riconsegnata da La Barbera e che la riport\u00f2 al deposito. Arrestata con Mancini nel 1994 \u00e8 diventata subito pentita, una volta scarcerata poco dopo aveva ricevuto pressioni da tale Angelo, legato ai servizi segreti e in stretto rapporto con il suo ex compagno Abbruciati; due anni dopo le rivelazioni, precipitata in una grave depressione, ritratter\u00e0 tutte le accuse (Abbatino dir\u00e0 di essere certo del fatto che la donna fu spinta a ritrattare per poi venire protetta grazie a un accordo con i testaccini).\nRaffaele Cutolo, boss della camorra, durante il processo raccont\u00f2 che, secondo quanto gli avevano raccontato il suo capozona romano Nicolino Selis e Franco Giuseppucci, la mafia non c'entrava niente ma era un fatto della Banda della Magliana: il giornalista era in combutta con la Banda e nello stesso tempo collaborava con il generale Carlo Alberto Dalla Chiesa.\nA parere dei magistrati per\u00f2 \u00abgli elementi probatori (nei confronti di Vitalone, ndr) non sono univoci\u00bb e non permettono \u00abdi ritenere riscontrata la chiamata in correit\u00e0 fatta nei suoi confronti\u00bb. Insomma, Vitalone avrebbe avuto rapporti con l'organizzazione criminale ma non ci furono prove abbastanza evidenti dal punto di vista penale per condannarlo.\nDopo tre gradi di giudizio, nell'ottobre del 2003, la Corte di cassazione di Perugia eman\u00f2 una sentenza di assoluzione \"per non avere commesso il fatto\" per Giulio Andreotti, Claudio Vitalone, Gaetano Badalamenti e Giuseppe Cal\u00f2, accusati di essere i mandanti, e per Massimo Carminati e Michelangelo La Barbera da quella di essere gli esecutori materiali dell'omicidio, bollando le testimonianze dei membri della Banda come non attendibili. La morte di Pecorelli resta ancora oggi un caso irrisolto come anche la provenienza dell'arma utilizzata nel delitto: tutte le armi dell'arsenale della banda, nel mentre, risultarono misteriosamente manomesse prima che fosse fatta qualche perizia per verificarne il concreto utilizzo.\nI depistaggi nella Strage di Bologna.\nLa probabile convergenza d'interessi tra gli uomini della Magliana, gli ambienti dell'eversione nera e alcuni settori deviati dei servizi e della politica, trova perfetta esemplificazione nel tentativo di depistaggio legato alla strage alla stazione ferroviaria di Bologna del 2 agosto 1980, per la quale vennero riconosciuti esecutori materiali (tra gli altri) alcuni militanti dei Nuclei Armati Rivoluzionari, di Valerio Fioravanti.\nNel corso delle indagini, infatti, un mitra Mab con numero di matricola abraso e calcio rifatto artigianalmente, proveniente dal deposito/arsenale della banda all'interno del Ministero della Sanit\u00e0, venne ritrovato sul treno Taranto-Milano il 13 gennaio 1981, in una valigetta contenente anche due caricatori, un fucile da caccia, due biglietti aerei a nome di due estremisti di destra, un francese e un tedesco, e soprattutto del materiale esplosivo T4, dello stesso tipo utilizzato per la strage di Bologna.\nNella sentenza della Corte suprema di cassazione del 23 novembre 1995, nel processo sulla strage del 2 agosto, risultava infatti che: \u00abIl mitra rinvenuto nella valigia che era stata collocata il 13.1.1981 sul treno Taranto-Milano apparteneva alla cosiddetta \"banda della Magliana\", una vasta associazione per delinquere, operante a Roma in quegli anni. Maurizio Abbatino, che di quell'associazione aveva fatto parte, aveva rivelato che negli scantinati del Ministero della Sanit\u00e0 l'organizzazione disponeva di un cospicuo deposito di armi e che alcune di esse erano state temporaneamente cedute a Paolo Aleandri, ma non erano state pi\u00f9 restituite. Per costringere Aleandri a rispettate l'impegno assunto era stato sequestrato, ma poi era stato liberato, con la mediazione di Massimo Carminati quando all'associazione, in sostituzione delle armi date in prestito ad Aleandri, erano state date due bombe a mano e due mitra e uno di questi mitra era stato prelevato da Carminati e mai pi\u00f9 restituito. Abbatino, dopo aver descritto le peculiari caratteristiche del mitra finito nelle mani di Carminati, caratteristiche conseguenti ad un'artigianale modifica del calcio, riconosceva quell'arma nel M.A.B. che era stato trovato a Bologna la notte del 13 gennaio 1981, in quella valigia. Infine lo stesso Abbatino aveva precisato che Carminati faceva parte di un gruppo di giovani che gravitava nell'area della destra eversiva, gruppo del quale facevano parte i fratelli Valerio e Cristiano Fioravanti, Francesca Mambro, Giorgio Vale e Gilberto Cavallini. Una volta riconosciuta, sulla base di tale complesso e articolato quadro probatorio, piena attendibilit\u00e0 alle dichiarazioni di Abbatino, al giudice di rinvio \u00e8 stato agevole rilevare che il percorso del mitra rappresentava la prova del rapporto di collaborazione tra i soggetti coinvolti nel processo.\u00bb\nAl ritrovamento della valigetta segu\u00ec la produzione di un dossier, denominato \"Terrore sui treni\", in cui venivano riportati gli intenti stragisti dei due terroristi internazionali (intestatari dei biglietti aerei) in relazione con altri esponenti dell'eversione neofascista italiana legati allo spontaneismo armato dei Nuclei Armati Rivoluzionari. I due episodi, si scoprir\u00e0 dopo, durante il processo, vennero attribuiti ad alcuni vertici dei servizi segreti del SISMI come parte di una precisa strategia di depistaggio organizzata per tentare di indirizzare le indagini in una strada ben precisa e in cui Massimo Carminati, uomo di cerniera tra la Banda ed esponenti dei servizi segreti deviati e dell'eversione nera, ebbe dunque un ruolo attivo, fornendo il MAB prelevato dall'arsenale della Banda e poi rinvenuto sul treno Taranto-Milano.\nSecondo la Corte di Assise di Roma, il depistaggio \u00e8 \u201cl'ennesimo episodio di una pervicace opera di inquinamento delle prove destinate ad impedire che responsabili della strage di Bologna fossero individuati\u201d. Il 9 giugno del 2000, nel processo di primo grado, Carminati venne condannato (a 9 anni di reclusione) assieme al generale e al colonnello del Sismi, rispettivamente Pietro Musumeci e Federigo Mannucci Benincasa, al colonnello dei carabinieri Giuseppe Belmonte e al \"venerabile\" Licio Gelli. Dell'episodio vennero infine ritenuti responsabili, con sentenza definitiva, i soli Musumeci e Belmonte, mentre Carminati verr\u00e0 poi assolto in appello.\nIl presunto coinvolgimento nel caso Orlandi.\nNel luglio del 2005, alla redazione del programma \"Chi l'ha visto?\", in onda su Rai 3, arriv\u00f2 una telefonata anonima in cui si diceva che per risolvere il caso di Emanuela Orlandi, cittadina vaticana figlia di un commesso della Prefettura della Casa Pontificia, sparita in circostanze misteriose all'et\u00e0 di 15 anni il 22 giugno del 1983 a Roma, era necessario andare a vedere chi \u00e8 sepolto nella basilica di Sant'Apollinare e controllare \u00abdel favore che Renatino fece al cardinal Poletti\u00bb. Si scopr\u00ec cos\u00ec che \"l'illustre\" defunto altri non era che un boss della Banda della Magliana, Enrico De Pedis. L'inviata Raffaella Notariale era riuscita a ottenere le foto della tomba e i documenti originali relativi alla sepoltura del boss, voluta dal cardinale Ugo Poletti, allora presidente della CEI.\nIl 20 febbraio 2006, un pentito della Banda, Antonio Mancini, sostenne, in un'intervista al giornalista Fiore De Rienzo di \"Chi l'ha visto?\", di aver riconosciuto nella voce di \"Mario\" quella di un sicario al servizio di De Pedis, tale \"Rufetto\". Le indagini condotte dalla Procura della Repubblica tuttavia, non confermarono quanto dichiarato da Mancini. Alla redazione del gi\u00e0 citato programma di Rai Tre giunse poi una cartolina raffigurante una localit\u00e0 meridionale che presentava il seguente testo: \u00abLasciate stare Renatino\u00bb.\nSempre nel 2006 la Notariale raccolse un'intervista di Sabrina Minardi, ex moglie del calciatore della Lazio Bruno Giordano, che tra la primavera del 1982 e il novembre del 1984 ebbe una relazione con De Pedis.\nNel 2007 Antonio Mancini rilasci\u00f2 dichiarazioni relative al coinvolgimento di De Pedis e di alcuni esponenti vaticani nella vicenda di Emanuela Orlandi, rivelando ai magistrati della Procura di Roma che in carcere, all'epoca della scomparsa della quindicenne \u00absi diceva che la ragazza era robba nostra (della Banda, ndr), l'aveva presa uno dei nostri\u00bb. Le dichiarazioni di Mancini sembrano confermate anche da Maurizio Abbatino, altro pentito e grande accusatore della Banda, che, nel dicembre del 2009, riveler\u00e0 al procuratore aggiunto titolare dell'inchiesta sulla Magliana alcune confidenze raccolte fra i loro membri sul coinvolgimento di De Pedis e dei suoi uomini nel sequestro e nell'uccisione di Emanuela nell'ambito di rapporti intrattenuti da lui con alcuni esponenti del Vaticano.\nIl 23 giugno 2008 la stampa riport\u00f2 le dichiarazioni che la Minardi aveva reso agli organi giudiziari che avevano deciso di ascoltarla: la Orlandi sarebbe stata uccisa e il suo corpo, rinchiuso dentro un sacco, gettato in una betoniera a Torvaianica. In quell'occasione, secondo la Minardi, De Pedis si sarebbe sbarazzato anche del cadavere di un bambino di 11 anni ucciso per vendetta, Domenico Nicitra, figlio di uno storico esponente della Banda, il siciliano Salvatore Nicitra. Il piccolo Nicitra fu per\u00f2 ucciso il 21 giugno 1993, ben dieci anni dopo l'epoca alla quale la Minardi fa risalire l'episodio, e tre anni dopo la morte dello stesso De Pedis, avvenuta all'inizio del 1990. Stando a quanto riferito dalla donna, il rapimento di Emanuela sarebbe stato effettuato materialmente da De Pedis, su ordine di monsignor Marcinkus \u00abcome se avessero voluto dare un messaggio a qualcuno sopra di loro\u00bb.\nNel particolare, la Minardi ha raccontato di essere arrivata in auto (una Autobianchi A112 bianca) al bar del Gianicolo, dove De Pedis le aveva detto di incontrare una ragazza che avrebbe dovuto \u00abaccompagnare al benzinaio del Vaticano\u00bb. All'appuntamento arrivarono una BMW scura, con alla guida \"Sergio\", l'autista di De Pedis e una Renault 5 rossa con a bordo una certa \"Teresina\" (la governante di Daniela Mobili, amica della Minardi) e una ragazzina confusa, riconosciuta dalla testimone come Emanuela Orlandi. \"Sergio\" l'avrebbe messa nella BMW alla cui guida and\u00f2 la Minardi stessa. Rimasta sola in auto con la ragazza, la donna not\u00f2 che questa \u00abpiangeva e rideva insieme\u00bb e \u00absembrava drogata\u00bb. Arrivata al benzinaio, trov\u00f2 ad aspettare in una Mercedes targata Citt\u00e0 del Vaticano, un uomo \u00abche sembrava un sacerdote\u00bb che la prese in consegna.\nLa ragazza avrebbe quindi trascorso la sua prigionia a Roma, in un'abitazione di propriet\u00e0 di Daniela Mobili in via Antonio Pignatelli 13 a Monteverde nuovo - Gianicolense, che aveva \u00abun sotterraneo immenso che arrivava quasi fino all'Ospedale San Camillo\u00bb (la cui esistenza, oltre a un piccolo bagno e un lago sotterraneo, \u00e8 stata accertata dagli inquirenti il 26 giugno 2008). Di lei si sarebbe occupata la governante della signora Daniela Mobili, \"Teresina\"; secondo la Minardi, la Mobili, sposata con Vittorio Sciattella, era vicina a Danilo Abbruciati, altro esponente di spicco della Banda della Magliana, coinvolto nel caso Calvi e che dispose il restauro della palazzina in via Pignatelli.\nLa Mobili ha negato di conoscere la Minardi o di avere avuto un ruolo nel rapimento, poich\u00e9 in quegli anni si trovava, cos\u00ec come il marito, in prigione. Tuttavia la Minardi si \u00e8 sempre riferita alla governante \"Teresina\", che effettivamente lavorava nell'appartamento in quel periodo, anche se non aveva la patente. Successivamente, la Minardi ha citato un altro componente della \"Banda\" (corrispondente a un vecchio identikit) che, rintracciato dalle forze dell'ordine, ha confessato che il rifugio in via Pignatelli era s\u00ec un nascondiglio, \u00abma non per i sequestrati, [bens\u00ec] per i ricercati. Era il rifugio di \"Renatino\" [De Pedis]\u00bb, negando la connessione fra l'ex boss della Magliana e il rapimento Orlandi.\nGiulio Andreotti, presso il quale la Minardi racconta di essere andata a cena due volte insieme con il compagno De Pedis (a quel tempo gi\u00e0 ricercato dalla polizia) \u00abnon c'entra direttamente con Emanuela Orlandi, ma con monsignor Marcinkus s\u00ec\u00bb, secondo la donna. Ha detto inoltre che per curare la madre malata and\u00f2 in Francia con un aereo privato messo a disposizione da Roberto Calvi e di aver portato con De Pedis a Marcinkus un miliardo in contanti.\nLe dichiarazioni della Minardi, bench\u00e9 siano state riconosciute dagli inquirenti come parzialmente incoerenti (anche a causa dell'uso di droga da parte della donna in passato) hanno acquistato maggior credibilit\u00e0 nell'agosto 2008, a seguito del ritrovamento nel parcheggio di Villa Borghese, a Roma, ad opera del giornalista Antonio Parisi, della BMW che la stessa Minardi ha raccontato di aver utilizzato per il trasporto di Emanuela Orlandi e che risulta appartenuta prima a Flavio Carboni, imprenditore indagato e poi assolto nel processo sulla morte di Roberto Calvi, e successivamente a uno dei componenti della Banda.\nLa pubblicazione dei verbali resi alla magistratura dalla Minardi ha suscitato le proteste del Vaticano, che, per bocca di padre Federico Lombardi, portavoce della Sala stampa della Santa Sede, ha parlato di \u00abmancanza di umanit\u00e0 e rispetto per la famiglia Orlandi, che ne ravviva il dolore\u00bb, e ha definito come \u00abinfamanti le accuse rivolte a Mons. Marcinkus, morto da tempo e impossibilitato a difendersi\u00bb.\nIl 30 giugno di quell'anno \"Chi l'ha visto?\" trasmise la versione integrale della telefonata anonima del luglio 2005, lasciata inedita fino ad allora. Dopo le rivelazioni sulla tomba di De Pedis e del cardinal Poletti, la voce aggiungeva \u00abE chiedete al barista di via Montebello, che pure la figlia stava con lei [...] con l'altra Emanuela\u00bb. Il bar si rivel\u00f2 appartenere alla famiglia di S. D. V., amica di Mirella Gregori, scomparsa a Roma il 7 maggio 1983 in circostanze misteriose e il cui rapimento venne collegato a quello dell'Orlandi. La redazione del programma \u00e8 stata minacciata a luglio anche da un'altra telefonata anonima da parte di un certo \"biondino\".\nIl 19 novembre 2009 Sabrina Minardi, interrogata presso la Procura di Roma dal procuratore aggiunto Giancarlo Capaldo e dal pubblico ministero Simona Maisto, sembrerebbe aver riconosciuto l'identit\u00e0 di \"Mario\", ossia l'uomo che nei giorni immediatamente successivi alla scomparsa di Emanuela Orlandi telefon\u00f2 ripetutamente alla famiglia. Il 21 novembre su Rai News 24 and\u00f2 in onda un'altra intervista alla Minardi la quale raccont\u00f2 che Emanuela Orlandi aveva trascorso i primi quindici giorni di prigionia a Torvaianica, nella casa al mare di propriet\u00e0 dei genitori della Minardi stessa.\nIl 10 marzo 2010 \u00e8 stata resa nota l'esistenza di un nuovo indagato, Sergio Virt\u00f9, indicato da Sabrina Minardi come l'autista di fiducia di De Pedis, il quale avrebbe avuto un ruolo operativo nel sequestro della ragazza. L'uomo \u00e8 indagato per i reati di omicidio volontario aggravato e sequestro di persona. Virt\u00f9 \u00e8 stato arrestato il giorno dell'interrogatorio per altri reati e trasferito nel carcere di Regina Coeli. All'ex autista di \"Renatino\" infatti, erano state inflitte in passato due condanne perch\u00e9 coinvolto in reati di truffa. Davanti ai PM titolari dell'inchiesta, Virt\u00f9 ha negato ogni addebito sulla vicenda, in particolare di avere mai conosciuto n\u00e9 avuto rapporti di amicizia con De Pedis. A carico dell'ex autista ci sono anche alcune dichiarazioni di un'altra donna, definita dagli inquirenti una sua ex convivente, la quale avrebbe raccontato di aver avuto un ruolo nel sequestro della Orlandi e di averne per questo anche ricevuto compenso.\nNel luglio 2010 \u00e8 stato dato, dal Vicariato di Roma, il via libera all'ispezione della tomba di De Pedis nella basilica di Sant'Apollinare ed \u00e8 stato disposto il prelievo del Dna sul fratello di De Pedis, sui famigliari di Emanuela e anche su Antonietta Gregori, sorella di Mirella.\nNel luglio 2011 la procura distrettuale di Roma ha arrestato alcuni componenti della famiglia romana De Tomasi, accusati di reati tra i quali usura e riciclaggio di denaro; secondo gli inquirenti, Giuseppe De Tomasi, noto come \"Sergione\", affiliato alla Banda della Magliana, \u00e8 la stessa persona che nel 1983 telefon\u00f2 alla famiglia Orlandi identificandosi con il nome \"Mario\", mentre il figlio, Carlo Alberto De Tomasi, \u00e8 l'autore della telefonata a \"Chi l'ha visto?\" del 2005. Nel 1984 De Pedis fu arrestato in un appartamento in via Vittorini, intestato al prestanome Giuseppe De Tommasi. \"Sergione\", come raccontato dal pentito Abbatino, era amico di Franco Nicolini e dei Proietti, i \"pesciaroli\" che uccisero Franco Giuseppucci, e fu graziato da De Pedis per poi organizzargli il rinfresco di nozze il 25 giugno 1988 al \" Jackie O' \" di via Boncompagni e presenziare al suo funerale nella basilica di San Lorenzo in Lucina. De Tommasi si difender\u00e0 dicendo di non poter aver fatto quella chiamata nel 1983 poich\u00e9 era in carcere e quella al programma televisivo.\nIl 24 luglio Antonio Mancini, in un'intervista a \"La Stampa\", ha dichiarato che effettivamente la Orlandi fu rapita dalla Banda per ottenere la restituzione del denaro investito nello IOR attraverso il Banco Ambrosiano, come ipotizzato dal giudice Rosario Priore. Mancini ha aggiunto di ritenere sottostimata la cifra di 20 miliardi e che fu De Pedis a far cessare gli attacchi contro il Vaticano, malgrado i soldi non fossero stati tutti restituiti, ottenendo in cambio, fra le altre cose, la possibilit\u00e0 di essere sepolto nella basilica di Sant'Apollinare, come poi effettivamente avvenne.\nIl 14 maggio 2012 finalmente \u00e8 stata aperta la tomba di De Pedis ma al suo interno era presente unicamente la salma del defunto che, per espresso desiderio dei familiari, \u00e8 stata cremata. Allora si \u00e8 scavato pi\u00f9 approfonditamente, ma sono state trovate solo nicchie con resti di ossa risalenti al periodo napoleonico; non verranno trovate per\u00f2 tracce del Dna di Emanuela e Mirella. Quattro giorni dopo, il 18 maggio, \u00e8 stato indagato don Pietro Vergari per concorso in sequestro di persona.\nNell'ottobre del 2015 il GIP, su richiesta della Procura e per mancanza di prove consistenti, ha archiviato l'inchiesta sulle sparizioni di Emanuela Orlandi e Mirella Gregori, nata nel 2006 per via delle dichiarazioni di Sabrina Minardi e che vedeva sei indagati per concorso in omicidio e sequestro di persona: monsignor Pietro Vergari, Sergio Virt\u00f9, autista del boss, Angelo Cassani detto \"Ciletto\", Gianfranco Cerboni detto \"Giggetto\", Sabrina Minardi e Marco Accetti.\nNel 2018 Abbatino, intervistato da Raffaella Fanelli, rivela di aver saputo da Claudio Sicilia a Villa Gina che dietro al sequestro c'erano quelli di Testaccio - quindi De Pedis - e spiegher\u00e0 perch\u00e9 il suo vecchio amico avrebbe preso la Orlandi:\nLa crisi.\nLe lotte intestine.\nLa morte di Franco Giuseppucci che, almeno all'inizio, aveva rappresentato un forte momento di aggregazione tra i vari componenti della banda impegnati nella guerra al clan rivale dei i Proietti, aveva solo temporaneamente rimandato il progressivo dissolversi del sodalizio in atto ormai da qualche tempo. Una volta terminata la vendetta nei confronti dei presunti assassini del \"Negro\", infatti, il livello di tensione e di ostilit\u00e0 tra i vari gruppi interni alla banda divent\u00f2 sempre pi\u00f9 alto segnando l'inizio della sua disgregazione.\nCon la scomparsa del \"Negro\", boss fondatore e collante tra le varie anime dell'organizzazione, la banda non riusc\u00ec infatti pi\u00f9 a trovare la compattezza che precedentemente le era propria e i due gruppi prevalenti, quello della \"Magliana\" guidati da Maurizio Abbatino e i \"Testaccini\" di Danilo Abbruciati ed Enrico De Pedis, iniziarono una guerra fredda, una fase di continua tensione dovuta a contrasti sempre pi\u00f9 ampi e insanabili, gelosie e rivendicazioni che col passare del tempo si trasformer\u00e0 in una vera e propria faida interna, tanti furono i morti, ammazzati da entrambe le parti.\nTra le varie cause di questa lotta intestina, prima tra tutte ci fu la presa di coscienza, da parte di alcuni componenti, della predominanza sul piano affaristico dei \"Testaccini\" che, in contrasto con quanti avrebbero voluto preservare l'anima \"genuina\" della banda, venivano accusati di essere uno strumento nelle mani di loschi \"poteri\" e di aver trasformato di fatto la stessa \"Magliana\" in una sorta di \"agenzia del crimine\", a completa disposizione di chiunque offrisse denaro o protezione. Una vera e propria holding-criminale, quindi, che nei piani dei \"Testaccini\", sempre pi\u00f9 compromessi con mafiosi, quali Giuseppe Cal\u00f2, e massoni, come Licio Gelli e Francesco Pazienza, avrebbe permesso a De Pedis e soci di fare quel salto di qualit\u00e0 ed entrare cos\u00ec nel racket dell'alta finanza, pi\u00f9 in funzione dei tempi e sul modello imprenditoriale di mafia e camorra, abbandonando cos\u00ec quelle che fino ad allora erano le prerogative del gruppo originale della banda, relegando \"Crispino\" e soci alla semplice gestione delle solite attivit\u00e0 illecite quali prostituzione, stupefacenti, usura, rapine, rapimenti e corse clandestine. \u00abTestaccio aveva una mentalit\u00e0 pi\u00f9 imprenditoriale\u00bb racconta Renzo Danesi \u00abmentre Abbatino commerciava ancora con gli stupefacenti\u00bb.\nL'omicidio di Nicolino Selis.\nAltro problema interno alla banda, scoppiato dopo l'uccisione del \"Negro\", era rappresentato dall'irrequietezza di Nicolino Selis il quale, forte dell'appoggio dei camorristi di Raffaele Cutolo, dal manicomio giudiziario dove si trovava detenuto inizi\u00f2 sia a mandare messaggi minacciosi che a pretendere di imporre una sua personale spartizione delle ingenti somme di denaro, provento delle varie azioni delittuose. In particolare Selis inizi\u00f2 anche a pretendere la \"stecca\" su attivit\u00e0 delittuose svolte a titolo individuale e si dimostr\u00f2 particolarmente indisposto nei confronti di De Pedis, il quale a differenza degli altri-che sperperavano tutti i loro introiti- aveva iniziato ad investire i suoi guadagni anche in attivit\u00e0 legali, tanto da non voler pi\u00f9 dividere la \"stecca\" con gli altri complici, in quanto essi erano provenienti in larga parte dalle sue attivit\u00e0 private. La goccia che fece traboccare il vaso avvenne in merito alla spartizione di una nuova fornitura di eroina; come raccont\u00f2 in seguito il pentito Abbatino:\nAbbatino racconter\u00e0 ancora:\nQuando, il 3 febbraio del 1981, Selis usc\u00ec dal manicomio giudiziario per un breve permesso, venne organizzato un appuntamento davanti alla Fiera di Roma (all'EUR) con il pretesto di una riappacificazione e per tentare di trovare un accordo d'insieme; quello che il \"Sardo\" non sapeva \u00e8 che la banda aveva gi\u00e0 deciso la sua morte. Selis, accompagnato dal suo cognato e guardaspalle Antonio Leccese, giunse all'EUR a bordo della sua A112 e trov\u00f2 ad attenderlo Marcello Colafigli, Maurizio Abbatino, Edoardo Toscano, Raffaele Pernasetti, Enrico De Pedis e Danilo Abbruciati. L'intenzione del gruppo era di condurli alla villa di Libero Mancone ad Acilia, ma Leccese, che era in libert\u00e0 vigilata e ad un'ora fissata doveva recarsi presso il commissariato di Polizia a firmare, non venne trattenuto per non dare nell'occhio.\nArrivati sul posto il \"Sardo\" venne agguantato con la scusa dell'abbraccio di riappacificazione dando le spalle a Crispino che ebbe il tempo di estrarre la pistola nascosta dentro una scatola di cioccolatini e sparare contro Selis due proiettili, seguiti da altri due di Toscano. Il suo corpo venne poi sepolto in una buca vicino all'argine del Tevere e ricoperto con della calce per affrettare la decomposizione e a tutt'oggi non \u00e8 stato ancora ritrovato. L'ultimo atto era quello di uccidere Leccese, unico testimone ad aver visto l'ultima volta il \"Sardo\" partire con Abbatino e gli altri, che venne ucciso da Abbruciati, De Pedis e Mancini.\nNove mesi pi\u00f9 tardi, il 25 novembre, Edoardo Toscano uccider\u00e0 con un colpo alla testa Giuseppe Magliolo che voleva vendicare la morte di Selis di cui era un uomo di fiducia.\nL'omicidio Balducci.\nLe tensioni tra i due gruppi si fecero sempre pi\u00f9 forti, soprattutto a causa della spregiudicatezza e dell'intraprendenza dei \"Testaccini\" che, sempre pi\u00f9 slegati dal resto della banda, oramai operavano quasi in un regime di completa indipendenza e attraverso decisioni prese all'insaputa degli altri. Un esempio ne \u00e8 l'omicidio di Domenico \"Memmo\" Balducci, avvenuto la sera del 16 ottobre 1981 ad opera di Abbruciati e De Pedis per conto del mafioso Pippo Cal\u00f2: Balducci venne colpito a morte mentre stava rincasando in motorino, davanti al grande cancello della sua lussuosa villa situata in via di villa Pepoli, all'Aventino.\nDomenico Balducci, meglio noto come \"Memmo il cravattaro\", era un usuraio e proprietario di un piccolo negozietto di elettrodomestici in una stradina adiacente a Campo de' Fiori, ove era esposto in vetrina l'eloquente cartello \"Qui si vendono soldi\". Attraverso solidi legami con la mafia, i servizi segreti, faccendieri e politici, Memmo gestiva il racket dell'usura per conto dello stesso Cal\u00f2, il boss palermitano che aveva conosciuto in carcere nel 1954. Il suo errore fu quello di trattenere per s\u00e9, nell'estate del 1981, una parte del denaro (150 milioni) destinato a Cal\u00f2 e proveniente dalla cosiddetta \"Operazione Siracusa\", la quale avrebbe dovuto garantire alla mafia enormi proventi da una gigantesca speculazione edilizia. \u00abApprendemmo che l'omicidio era stato commesso da Abbruciati, unitamente a Renatino De Pedis e Raffaele Pernasetti, per fare un favore ai siciliani: Balducci doveva dei soldi a Pippo Cal\u00f2\u00bb racconter\u00e0 poi Maurizio Abbatino. \u00abAppresi che l'omicidio era stato commesso nei pressi, mi sembra, di una villa, da Renato e Raffaele, mentre Danilo li attendeva in auto e che i primi due si erano dovuti calare da un muro con una corda per raggiungere l'auto stessa.\u00bb\nNe segu\u00ec un litigio acceso tra Abbruciati e Abbatino, il quale rinfacci\u00f2 al testaccino di perseguire propri scopi personali al di fuori dell'interesse comune della banda. In pratica, ai testaccini veniva rivolta l'accusa di essere dei traditori che mettevano in pericolo i compagni unicamente per proteggere gli affari dei Corleonesi.\nLa morte di Abbruciati e De Angelis.\nL'intreccio di comuni interessi criminali tra l'anima \"testaccina\" della banda, gli ambienti corrotti dell'economia e della politica e la mafia di Cosa nostra emersero chiaramente in un altro delitto \"sporco\", ossia il tentato omicidio del vice presidente del Banco Ambrosiano Roberto Rosone.\nNel corso del 1981 Roberto Calvi, presidente del Banco Ambrosiano, che in quel momento versava in gravi difficolt\u00e0 economiche, si era messo in affari, per tentare di coprire i conti in rosso del Banco e salvarsi dal processo in corso a suo carico, con il faccendiere Flavio Carboni e il mafioso Pippo Cal\u00f2 i quali, intenzionati poi a recuperare i soldi affidati a Calvi, vennero osteggiati dall'allora vicepresidente dell'istituto di credito Roberto Rosone, il quale aveva assunto la guida della banca dopo il fallimento finanziario e aveva vietato ulteriori prestiti senza garanzia concessi dal Banco Ambrosiano ad alcune societ\u00e0 legate proprio a Flavio Carboni.\nSecondo la ricostruzione accusatoria, Carboni inform\u00f2 Cal\u00f2 dell'accaduto e questi, nell'aprile del 1982, tramite Ernesto Diotallevi, affiliato della banda, incaric\u00f2 Danilo Abbruciati di eseguire un atto di intimidazione a danno di Roberto Rosone.\nGiunti in treno a Milano il 26 aprile, la mattina seguente Abbruciati e il suo complice Bruno Nieddu attesero la vittima sotto casa, in via Ercole Oldofredi, nei pressi della Stazione Centrale. Intorno alle ore otto, mentre Rosone si dirigeva verso la sua macchina venne avvicinato da Abbruciati (con il viso coperto) che tent\u00f2 di sparagli, ma la sua pistola si incepp\u00f2, favorendo cos\u00ec la fuga del banchiere che si allontan\u00f2 precipitosamente. Egli per\u00f2 ebbe il tempo di ricaricare la pistola e di sparare nuovamente, ferendo Rosone alle gambe, prima di fuggire in sella alla moto guidata dal suo complice. Nel frattempo una guardia giurata, posizionata nei pressi di una filiale del Banco Ambrosiano poco distante dal luogo dell'agguato, usc\u00ec e spar\u00f2 a sua volta un colpo di 357 magnum, colpendo a morte l'attentatore che cercava di scappare a bordo della moto.\nLa notizia colse di sorpresa i suoi amici della Magliana (e la stessa Polizia) che, tenuti all'oscuro di tutto, ritennero molto strano il fatto che Abbruciati si riducesse al ruolo di semplice killer su commissione e accettasse un compito cos\u00ec rischioso anche se ben remunerato. Quello che infastid\u00ec maggiormente Abbatino e soci fu il fatto che Abbruciati avesse operato seguendo unicamente il suo tornaconto personale con conseguenze assai pericolose per la stessa banda. Arrivati a questo punto, il livello di ostilit\u00e0 tra i due gruppi della banda era ormai diventato sempre pi\u00f9 acceso, creando una divisione troppo grande e senza possibilit\u00e0 di ritorno.\nLa banda si accorse che Angelo De Angelis da tempo tratteneva per s\u00e9 una parte di cocaina che si occupava di tagliare: il 10 febbraio 1983 fu attirato in un agguato nella villa di Vittorio Carnovale e fu assassinato da Maurizio Abbatino e Edoardo Toscano con due colpi di pistola, calibro 7.65 e 38, sparati al cuore e alla nuca. Verr\u00e0 poi ritrovato il 24 febbraio nel bagagliaio della sua Fiat Panda semicarbonizzata, vicino al ristorante \"Il Fico Vecchio\" di Grottaferrata.\nSecondo quanto raccontato ancora da Maurizio Abbatino e anche da Antonio Mancini, almeno dal 1976 e stando a quanto aveva raccontato lui stesso ai due compagni, De Angelis sarebbe stato membro di un gruppo massonico romano per il quale agiva e da cui riceveva protezione anche a livello processuale dato che fece poco carcere.\nI primi pentiti.\nIl primo componente della banda a scegliere la via del pentimento fu Fulvio Lucioli. Il \"Sorcio\" venne arrestato il 6 maggio del 1983 e tradotto nel carcere romano di Regina Coeli dove, dopo alcuni mesi di travaglio interiore, il 14 ottobre di quello stesso anno scrisse una lunga lettera al direttore dell'istituto di pena dicendosi disposto ad iniziare un programma di collaborazione con la giustizia. E cos\u00ec, il giorno successivo, davanti al sostituto procuratore Nitto Palma e ad un funzionario della Squadra Narcotici, Lucioli inizi\u00f2 il suo racconto riempiendo i verbali e confessando omicidi, rapine, traffici di stupefacenti e di armi, oltre che i legami della banda con politici, cardinali, massoni, mafiosi, camorristi, ndranghetisti, servizi segreti deviati ed eversione nera. Il suo primo atto, per\u00f2, fu quello di revocare i suoi difensori di fiducia e richiedere un legale d'ufficio: un chiaro segnale mandato verso l'esterno riguardo alle sue intenzioni di pentimento. Grazie alle sue testimonianze, il 15 dicembre 1983 le forze dell'ordine arrestarono sessantaquattro persone tra boss, seconde linee e fiancheggiatori, decapitando di fatto gran parte dell'organizzazione. Il 23 giugno 1986, a tre anni e tre mesi dal blitz, con la sentenza del processo di primo grado, trentasette dei sessantaquattro imputati alla sbarra furono condannati, ma solamente per traffico di sostanze stupefacenti. Confermate nel processo d'appello tenuto il 20 giugno 1987, le condanne furono poi annullate e le assoluzioni per insufficienza di prove trasformate in formula piena dalla Cassazione, il 14 giugno 1988.\nInfine la nuova Corte d'assise d'appello, il 14 marzo 1989, derubric\u00f2 di fatto l'addebito di associazione per delinquere, screditando la figura del \"Sorcio\" definendolo un mitomane e \u00abuna abnormit\u00e0 psichica aggravata da nefaste influenze ambientali a cui sottende un deficit intellettivo meglio definibile come debolezza mentale indice di coscienza non lucida, di stato delirante, di confusione dissociata\u00bb. La cosiddetta banda della Magliana, quindi, secondo i magistrati non esisteva e i vari reati erano stati perlopi\u00f9 compiuti sulla base di estemporanei accordi e senza un vincolo associativo tra i componenti che andasse al di l\u00e0 dello specifico crimine. Questo era indice del fatto che la banda era ormai penetrata in pieno all'interno dei tribunali ed era quindi capace di corrompere giudici e avvocati.\nDopo il pentimento di Lucioli, Claudio Sicilia continu\u00f2 a gestire le attivit\u00e0 del gruppo lasciate dai compagni detenuti fino a quando, arrestato per l'ennesima volta per spaccio nell'autunno del 1986, decise anch'egli di iniziare a collaborare con i magistrati.\nSicilia \u00e8 anche il primo a parlare dei contatti della Banda con la camorra di Lorenzo Nuvoletta e Michele Zaza e con gli ambienti dell'estremismo nero, ed il primo a svelare i rapporti fra malavita e istituzioni.\nDopo quattro mesi di interrogatori quasi quotidiani, condotti dal sostituto procuratore Andrea De Gasperis, il 17 marzo 1987 la Procura di Roma spicc\u00f2 ordini di cattura contro le persone chiamate in causa da Sicilia nel numero di novantuno tra membri della banda, avvocati e professionisti vari. Il 28 marzo e il 1\u00ba aprile successivi, tuttavia, il Tribunale della libert\u00e0 di Roma revoc\u00f2 l'ordine di cattura emesso dal Pubblico Ministero sulla scorta delle chiamate in correit\u00e0 di Sicilia; scarcer\u00f2 inoltre circa la met\u00e0 degli arrestati. Una decisione clamorosa dovuta al fatto che il pentito \u00abaltro non era che una persona soggettivamente poco attendibile per i suoi precedenti, la sua posizione giudiziaria, la sua personalit\u00e0 e i suoi presunti moventi.\u00bb\nIl pm Silverio Piro organizz\u00f2 vari confronti con il pentito Sicilia, tra cui uno con Enrico De Pedis, detto \"Renatino\", nel carcere di Rebibbia:\nSicilia: \u00abEnrico, tu mi conosci o no?\u00bb.\nDe Pedis: \u00abNon ricordo di conoscere il signore qui presente\u00bb.\nSicilia: \u00abChe devo fare Enrico, che devo fare?\u00bb.\nDe Pedis: \u00abSignor giudice, pu\u00f2 chiedere al signore qui presente quando mi ha conosciuto?\u00bb.\nSicilia: \u00abRenato, ti ho conosciuto quando sei uscito dal carcere. Ricordo che il Giuseppucci e io andammo a pranzo insieme, presso il ristorante Camillo, circa 10 giorni dopo la tua uscita dal carcere, in quel ristorante c'eri anche tu\u00bb.\nDe Pedis: \u00abDevi dirmi il giorno e il mese in cui sono uscito\u00bb.\nSicilia: \u00abMa stiamo scherzando, io posso dire anche altre cose nei tuoi confronti, che finora non ho detto. \u00c8 ora di smetterla con questi atteggiamenti ambigui. Tu hai una Renault 5 nera... ora dico che in viale Marconi c'\u00e8 il negozio di tale Terenzi, un supermercato di generi alimentari nel quale tu eri in societ\u00e0 con lui. L\u00ec, ricordo, facemmo i cesti per i regali agli avvocati. Poi ho rifornito la frutta a tuo fratello Luciano, al Popi Popi, quel periodo avevi una motocicletta Suzuki intestata a tuo fratello, una Lancia Delta che regalasti a Manuel Fuente e avevi anche una Jetta\u00bb.\nDe Pedis: \u00abNego tutti gli addebiti fattimi da Sicilia. Sono innocente, chiedo la sospensione di questo confronto\u00bb.\nSicilia testimonier\u00e0 poi nel processo riguardante la strage del Rapido 904 del 1984 presentandosi nell\u2019aula di Firenze in barella poich\u00e9 si era dato fuoco nel carcere di Rebibbia: secondo lui la strage di Natale era stata voluta e organizzata da Cosa Nostra.\nNel dicembre del 1990 Sicilia abbandon\u00f2 il carcere per passare agli arresti domiciliari e tornare infine libero durante l'estate successiva. Senza protezione da parte dello Stato, la Banda lo condann\u00f2 a morte: il 18 novembre 1991 in via Andrea Mantegna nella zona popolare di Tor Marancia due uomini a bordo di una moto lo intercettarono, il passeggero scese e lo insegu\u00ec mentre cercava di rifugiarsi in un negozio di scarpe uccidendolo con quattro colpi di pistola.\nI suoi sicari resteranno senza nome.\n\u00abE perch\u00e9 fu ucciso Sicilia?\u00bb, chiese nel 1996 il presidente della Corte d\u2019Assise nel corso del maxi processo alla banda. \nL\"'Accattone\", interrogato nell'udienza del 16 febbraio 1996, dir\u00e0: \u00ab\u2026Il fatto che \u00e8 diventato pentito, \"infame\", come si dice in mezzo all'ambiente, era un motivo validissimo\u00bb.\nLe sue rivelazioni verranno in seguito confermate dall\u2019altro pentito Maurizio Abbatino e saranno il punto di partenza di un nuovo maxiprocesso. Proprio \"Crispino\" riguardo a Sicilia dir\u00e0: \u00abAveva ragione su tutto. E forse lo sapevano, quando hanno aperto le celle a criminali inferociti e affamati di vendetta. Gli sono piombati addosso senza lasciargli scampo. Stanno facendo la stessa cosa con me: mi hanno tolto la protezione sapendo che chi ho accusato e mandato in carcere \u00e8 fuori, libero di cercarmi con il beneplacito della Procura di Roma. Ma io non sono una preda. Io non sono Claudio Sicilia.\u00bb\nIl declino.\nLa faida interna.\nQuando i componenti della banda tornarono in libert\u00e0, caduto l'impianto accusatorio costruito sulle dichiarazioni dei pentiti Lucioli e Sicilia, dopo un brevissimo periodo di riadattamento tentarono di riorganizzare le file del sodalizio criminoso e di ripristinare le vecchie gerarchie in un contesto che, per\u00f2, vedeva l'organizzazione sempre pi\u00f9 divisa da molteplici contrasti interni. Il mancato adempimento degli obblighi di \"fratellanza\" riguardanti l'assistenza ai detenuti e ai familiari degli stessi e la generale riottosit\u00e0 del gruppo dei \"testaccini\", capeggiati da De Pedis, nel condividere con gli altri gli introiti delle loro attivit\u00e0 criminali, incontrarono la feroce opposizione di Edoardo Toscano e Marcello Colafigli i quali, assieme al loro gruppo di fidati sodali (Vittorio Carnovale, i fratelli Fittirillo, Libero Mancone e altri ancora), ritennero opportuno mettere un freno alle ambizioni di \"Renatino\" e soci.\nCome ebbe poi a raccontare la pentita Fabiola Moretti, nell'interrogatorio tenuto l'8 giugno 1994: \u00abMarcello Colafigli ed Edoardo Toscano erano intenzionati, gi\u00e0 durante il processo che segu\u00ec gli arresti, ad ammazzare Enrico De Pedis. La cosa, parlando con me, mentre eravamo entrambi detenuti, se la lasci\u00f2 sfuggire Antonio Mancini, al quale chiesi di impedire che a Renatino accadesse qualcosa. Contemporaneamente, all'insaputa di Mancini avvertii, scrivendogli, anche Enrico De Pedis. Di fatto, proprio per l'intervento di Mancini, durante il processo a Renatino non accadde nulla, anzi, almeno in apparenza sembrava si fosse trovato un punto di accordo tra tutti.\u00bb Questo fatto verr\u00e0 confermato proprio da Mancini il quale aggiunger\u00e0 che Toscano gli aveva preannunciato di voler uccidere De Pedis durante la detenzione per mezzo delle sue stringhe e che lui riusc\u00ec ad evitarlo.\nMa nessun accordo arriver\u00e0 a pacificare la situazione: il 13 febbraio 1989, uscito di prigione in libert\u00e0 vigilata, Toscano si mise immediatamente alla ricerca di De Pedis, deciso ad ucciderlo per poi fuggire all'estero subito dopo l'omicidio. Messo al corrente delle intenzioni vendicative dell\"Operaietto\" e giocando d'anticipo sul tempo rispetto all'ex amico e ora rivale, De Pedis escogit\u00f2 a sua volta una trappola, sapendo che Toscano aveva affidato in custodia una somma di denaro ad un fiancheggiatore della banda di Ostia, Bruno Tosoni.\n\u00abRenatino venne a sapere che Edoardo (Toscano, ndr) lo cercava\u00bb racconta ancora la Moretti, interrogata nell'estate del 1994 \u00abe ritenne di doverlo uccidere, in quanto altrimenti sarebbe stato ucciso lui. Sapendo che Tosoni reggeva i soldi di Edoardo, circa 50 milioni di lire, offr\u00ec a costui una somma di altri 50 milioni perch\u00e9 attirasse Toscano in un'imboscata. L'incarico di uccidere Toscano venne dato da Renatino a Ciletto e a Rufetto. Ciletto, cio\u00e8 Angelo Cassani, era entrato a far parte della banda in occasione dell'omicidio di Roberto Faina. Rufetto anche in altre occasioni era stato usato come killer dei Testaccini, come in occasione dell'attentato a Raffaele Garofalo, detto Ciambellone, in piazza Piscinula, dove per\u00f2 il Ciambellone venne mancato. Rufetto faceva il killer gi\u00e0 all'epoca di Abbruciati\u00bb.\nIgnaro di ci\u00f2 che stava per accadere, la mattina del 16 marzo 1989 Toscano si incontr\u00f2 con Tosoni e rimase del tutto spiazzato quando, alle sue spalle, una moto di grossa cilindrata, con a bordo due uomini con i volti coperti da caschi integrali, fece fuoco su di lui con armi semiautomatiche, colpendolo tre volte e lasciandolo morire sul colpo.\nLa morte di De Pedis.\nIl suo intuito per gli affari e un fiuto imprenditoriale decisamente pi\u00f9 oculato rispetto ai suoi compagni aveva portato De Pedis ad intensificare i suoi rapporti con politici e faccendieri, tanto da divenire \u00abun punto di riferimento per i pi\u00f9 spregiudicati operatori del mondo finanziario-criminale\u00bb. Invece di sperperare il denaro accumulato, come tutti gli altri componenti della banda usavano fare, inizi\u00f2 ad investire gran parte dei proventi delle sue attivit\u00e0 illegali in attivit\u00e0 legali, costruendo un vero e proprio impero finanziario i cui introiti, secondo i suoi intendimenti, proprio perch\u00e9 frutto di attivit\u00e0 proprie, non sarebbero pi\u00f9 stati divisibili con gli altri sodali: latitanti, carcerati e familiari degli stessi. \u00abArtefice di quell'impero finanziario, Enrico De Pedis inizi\u00f2 a essere chiamato, nell'ambiente, il \u201cPresidente\u201d della malavita. Era l'ultimo scorcio degli anni Ottanta, ormai Renatino non si faceva pi\u00f9 vedere al bar di via Chiabrera e neppure a Testaccio. Piuttosto, parlava di affari sulla scintillante via Della Vite, nella boutique di Enrico Coveri o anche al Jackie 'O. Renato era diventato snob, a come la vedevano Abbatino e gli altri\u00bb.\nCon quei soldi, tra le altre cose, De Pedis sistem\u00f2 anche alcuni suoi familiari comprando loro un paio di esercizi commerciali a Trastevere (la pizzeria Popi Popi 56 e L'Antica Pesa), un supermercato a Ponte Marconi, vari appartamenti in centro e alcune quote di societ\u00e0 immobiliari. Naturalmente il resto della banda interpret\u00f2 questa sua emancipazione finanziaria come uno smacco da far pagare a caro prezzo. Un sentimento che ben presto assunse i toni della vendetta vera e propria nel momento in cui De Pedis, anticipando i suoi propositi omicidi, fece uccidere Edoardo Toscano dai suoi uomini (Angelo Cassani detto \"Ciletto\" e Libero Angelico detto \"Rufetto\"), scatenando dei propositi di rivalsa da parte della fazione avversa che non si fecero attendere molto.\nMarcello Colafigli all'interno del manicomio giudiziario di Reggio Emilia conobbe due cani sciolti toscani che gli diedero la disponibilit\u00e0 a uccidere De Pedis.\nQuattro mesi dopo la morte di Toscano, l'8 luglio del 1989, Colafigli, approfittando di un permesso premio, riusc\u00ec ad evadere. La fazione dei maglianesi inizi\u00f2 quindi a riorganizzarsi per eliminare De Pedis.\nDopo vari abboccamenti finiti male, infatti, la mattina del 2 febbraio 1990 il gruppo dei maglianesi, capeggiati da Colafigli, riusc\u00ec finalmente ad attirare De Pedis (che nell'ultimo periodo girava sempre assieme a dei guardaspalle) in un'imboscata, con la complicit\u00e0 di Angelo Angelotti (che gi\u00e0 in passato era stato legato alla famigerata banda romana e che, nel 1981, con le sue \"soffiate\" aveva permesso a Danilo Abbrucciati di uccidere Massimo Barbieri), che lo convinse a recarsi presso la sua bottega di antiquario di via del Pellegrino, nei pressi di Campo de' Fiori. Terminato l'incontro, De Pedis sal\u00ec a bordo del suo motorino Honda Vision e si avvi\u00f2 verso casa; venne per\u00f2 subito affiancato al civico 65 di via del Pellegrino da una potente moto con a bordo due killer assoldati per l'occasione che gli spararono un solo colpo alle spalle uccidendolo all'istante davanti ad alcuni passanti. Nei pressi erano appostati diversi membri della banda con funzione di copertura e supporto. I due killer pare fossero Dante Del Santo detto \"il cinghiale\" e Alessio Gozzani, anche se poi quest'ultimo fu scagionato dall'accusa di essere stato alla guida della moto, che pi\u00f9 probabilmente era condotta da Antonio D'Inzillo deceduto latitante in Sudafrica nel 2008.\nIl Pm Andrea De Gasperis rifer\u00ec alla giornalista Raffaella Notariale che i killer di De Pedis erano stati tenuti sotto controllo sin dai primi passi della preparazione del delitto. In un rapporto dell'Alto commissariato per il coordinamento alla lotta contro la delinquenza mafiosa \u00e8 ricostruito l'intero delitto, dalla preparazione, alla citt\u00e0 in cui si rifugiano i killer, fino alla loro cattura all'estero, sulla base del quale fu istruito il processo agli assassini di De Pedis. Chi stil\u00f2 quel rapporto non mosse un dito per sventare l'agguato. Si \u00e8 sempre parlato dell'omicidio come un regolamento dei conti all'interno della malavita romana ma resta il sospetto che i servizi segreti possano aver avuto un ruolo nell'eliminare Renatino, divenuto troppo potente.\nTumulato inizialmente all'interno del Cimitero del Verano, per volere della famiglia e soprattutto grazie al nulla osta dell'allora vicario di Roma, cardinal Poletti, la sua salma venne poi traslata in grande riservatezza il successivo 24 aprile nella Basilica di Sant'Apollinare a Roma, dove De Pedis si era sposato nel 1988. Negli anni a seguire, la vicenda della sepoltura del boss della Magliana all'interno della chiesa romana venne legata anche a quella della sparizione di Emanuela Orlandi, cittadina vaticana e figlia di un commesso della Prefettura della Casa Pontificia, sparita in circostanze misteriose all'et\u00e0 di 15 anni il 22 giugno 1983 a Roma. Nel luglio 2005, infatti, nel corso della trasmissione televisiva \"Chi l'ha visto?\" (in onda su Rai Tre) venne mandata in diretta una telefonata anonima che sembrava collegare i due accadimenti: \u00abRiguardo al caso di Emanuela Orlandi, per trovare la soluzione del caso andate a vedere chi \u00e8 sepolto nella cripta della Basilica di Sant'Apollinare e del favore che Renatino (Enrico De Pedis) fece al cardinal Poletti e chiedete alla figlia del barista di via Montebello che anche la figlia stava con lei [...] con l'altra Emanuela\u00bb.\nNel 2008 la magistratura romana registra delle dichiarazioni (mai riscontrate e spesso confutate) della pentita ed ex amante di \"Renatino\" Sabrina Minardi, intervistata da Raffaella Notariale e poi interrogata dalla Procura stessa, secondo cui De Pedis avrebbe eseguito materialmente il sequestro per ordine dell'allora capo dell'Istituto per le Opere di Religione (IOR), monsignor Paul Marcinkus.\nIl 14 maggio 2012, su disposizione dell'Autorit\u00e0 giudiziaria, si \u00e8 proceduto all'apertura della bara di De Pedis. La salma corrispondeva a quella del boss: indossava un completo blu scuro, cravatta nera, camicia bianca e scarpe, come descritto nei verbali dell'epoca.\nL\u2019arresto, la latitanza e il pentimento di Abbatino.\nNel maggio del 1983 il boss Maurizio Abbatino era stato arrestato in un'abitazione sulla Laurentina in seguito ai pedinamenti della sua giovane amante Roberta che in seguito si fidanzer\u00e0 con Angelo Angelotti; nell'appartamento a fianco veniva invece arrestato il suo amico Edoardo Toscano.\nUna volta arrestato quindi, sopravvissuto alla sanguinosa faida scaturita dopo la divisione della Banda tra il gruppo dei testaccini e quello della Magliana, grazie a false perizie di compiacenti medici del carcere di Rebibbia, Abbatino si era fatto ricoverare nella clinica Villa Gina all'EUR con una diagnosi di un tumore osseo in metastasi progressiva che, almeno secondo i referti, gli avrebbe concesso pochi giorni di vita.\nCon le prime spaccature all'interno della Banda, che vide gli ex sodali trasformarsi in sempre pi\u00f9 acerrimi nemici divisi da questioni di denaro e rivendicazioni di potere, il 20 dicembre del 1986 Maurizio Abbatino fu protagonista di una rocambolesca evasione dalla clinica. Poich\u00e9 gli arresti ospedalieri senza piantonamento (vista la presunta impossibilit\u00e0 del detenuto alla deambulazione, costretto su una sedia a rotelle) durarono molto poco, Abbatino riusc\u00ec a calarsi da una finestra del primo piano e a dileguarsi con l'aiuto del fratello Roberto.\nUn mese dopo l'evasione dalla clinica, Abbatino, ospitato da un infermiere finch\u00e9 non si fosse ripreso fisicamente (era arrivato a pesare 40\u00a0kg), decise che Roma era diventata troppo pericolosa per lui, stretto tra la morsa della polizia e dei suoi ex amici della Banda; scelse allora di fuggire in Sud America aiutato dal fratello.\nNel marzo del 1990 suo fratello Roberto venne brutalmente assassinato con 35 coltellate da alcuni esponenti della Banda interessati a scoprire dove si sia rifugiato il boss. Uno degli esecutori sarebbe stato il boss Angelo Angelotti, nuovo fidanzato della sua amante Roberta, che sar\u00e0 poi arrestato nel dicembre 1998, condannato a 30 anni di reclusione e ucciso nel 2012 da un gioielliere in zona Spinaceto. Complici di Angelotti per l'omicidio di Roberto Abbatino sarebbero stati Marcello Colafigli e Libero Mancone ma l'accusa, alla quale non credeva neanche Maurizio, in tribunale non riuscir\u00e0 a essere provata.\nGli uomini della Squadra Mobile romana e della Criminalpol, che per anni gli diedero la caccia per dare seguito a cinque fra ordini e mandati di cattura per una sfilza di reati tra cui nove omicidi, traffico internazionale di droga e associazione a delinquere, a fine 1991 lo individuarono in Venezuela, grazie anche ad una sua telefonata alla madre intercettata la sera di Capodanno. Il 24 gennaio 1992, a Caracas mentre stava uscendo di casa venne arrestato dall'ispettore Michele Pacifici della Squadra Mobile e Pietro Milone della Criminalpol.\nAvviate le pratiche per il trasferimento del boss in patria, il 4 ottobre di quell'anno Abbatino venne espulso dal Venezuela, dopo 8 mesi di carcere passati in 3 penitenziari diversi (al Rodeo, il pi\u00f9 duro del Paese, per sopravvivere fu costretto a tagliare l'orecchio a un detenuto), venne preso in consegna dagli uomini della Squadra Mobile e riportato in Italia.\nSin dai giorni immediatamente successivi al suo arresto, in territorio venezuelano, Abbatino manifestava propositi di collaborazione agli stessi ufficiali della Polizia Giudiziaria italiana:\nDato che la notizia del suo pentimento raggiunse l'Italia prima dell'arrivo del volo, all'aeroporto di Fiumicino, ci fu un grosso spiegamento di forze dell'ordine, giornalisti, fotografi e telecamere. Finito subito nel carcere di Belluno, dopo un mese e mezzo e decine di verbali venne trasferito nella scuola di polizia di Campobasso in regime extracarcerario e poi, nell'agosto del 1993, in una localit\u00e0 protetta. Decise quindi di intraprendere questo percorso di collaborazione con la magistratura, spinto da un grosso sentimento di rivalsa nei confronti dei suoi ex amici, aumentato anche dal fatto che, durante la sua latitanza, si erano resi protagonisti dell'omicidio del fratello, torturato a morte per cercare di scoprire il suo rifugio. Il suo corpo, completamente massacrato e con il petto squarciato da una coltellata finale, riaffiorer\u00e0 alcuni giorni dopo dal fiume Tevere, all'altezza di Vitinia.\nAlle 4 del mattino del 16 aprile 1993 scatt\u00f2 a Roma una gigantesca operazione di polizia, denominata \"Operazione Colosseo\", con la mobilitazione di quasi 600 agenti di Criminalpol, Digos e Squadra Mobile: un fascicolo di cinquecento pagine pieno zeppo di date, nomi e prove che consent\u00ec di ridisegnare la mappa dell'organizzazione malavitosa romana e di stabilire con precisione ruoli e responsabilit\u00e0 dei vari componenti, dal quale scaturirono 69 ordini di cattura firmati dal giudice istruttore Otello Lupacchini, di cui una decina vennero consegnati in carcere ad altrettanti detenuti mentre 13 ricercati scamparono alle manette. Tra gli arrestati anche Antonio Mancini, Massimo Carminati, il cassiere della Banda Enrico Nicoletti, Ernesto Diotallevi, Paolo Frau, Roberto Fittirillo, Eugenio Serafini, Giuseppe De Tommasi, Gianfranco Urbani, Salvatore Nicitra e gli altri \"neri\" Claudio Bracci, Santo Duci e Fausto Busato. Nel giugno del 1995 molti torneranno in libert\u00e0 per la scadenza dei termini di custodia cautelare e poich\u00e9 le richieste di proroga erano state trafugate in Procura.\nLe confessioni di Abbatino, che in gran parte confermavano quelle dei precedenti collaboratori Fulvio Lucioli e Claudio Sicilia (a cui per\u00f2 gli investigatori non avevano concesso allora il credito necessario), si andranno a sommare a quelle di Vittorio Carnovale (arrestato nel 1993), Antonio Mancini e della sua compagna Fabiola Moretti (arrestati nel gennaio del 1994). Nell'interrogatorio che render\u00e0 il 25 aprile, l\"'Accattone\" spiegher\u00e0 cos\u00ec le ragioni della sua scelta di collaborazione:\nI processi.\nIl sequestro Grazioli.\nIl primo processo istruito sulla base delle dichiarazioni di Abbatino fu quello per il sequestro e l'omicidio del duca Massimiliano Grazioli. Il 20 gennaio 1995, davanti alla Seconda Corte d'assise presieduta da Salvatore Giangreco, si diede inizio al procedimento nei confronti di: Emilio Castelletti, Renzo Danesi, Giorgio Paradisi, Giovanni Piconi, Marcello Colafigli oltre al pentito Abbatino per quanto riguarda la Banda della Magliana mentre per quella di Montespaccato Franco Catracchi, Antonio Montegrande, Stefano Tobia e Giovanni De Gennaro. Quest'ultimo, detto \"Faccia d\u2019angelo\", veniva arrestato nel dicembre 1994 mentre Enrico Mariotti, il basista, verr\u00e0 beccato a Londra nel 1995 ed estradato solo nel 2007.\nPer tutti il pubblico ministero Andrea De Gasperis chiese la condanna all'ergastolo, con la sola eccezione del pentito Abbatino per il quale la pena richiesta fu di 8 anni e 6 mesi, anche in relazione alla sua collaborazione offerta ai magistrati in fase di istruttoria e dibattimentale. Il 29 luglio 1995, dopo appena due ore di camera di consiglio, la corte condann\u00f2 tutti gli imputati della \"Magliana\", per il solo reato di sequestro di persona, a 20 anni di reclusione e a 8 anni il pentito Abbatino. Al carcere a vita vennero invece condannati Montegrande e De Gennaro - perch\u00e9 ritenuti responsabili anche di omicidio (del duca) e occultamento di cadavere - mentre Catracchi prese 18 anni, Mariotti 22 e Tobia venne assolto. Il 26 ottobre 1997 la Corte d\u2019Appello annull\u00f2 i due ergastoli e la condanna di Catracchi \u201cper non aver commesso il fatto\u201d ma le assoluzioni sarebbero state cancellate il mese seguente da un successivo processo d\u2019appello chiesto dalla Cassazione.\nIl maxiprocesso alla Banda.\nIl 3 ottobre del 1995, nell'aula bunker allestita appositamente nell'ex palestra olimpionica del Foro Italico di Roma, inizi\u00f2 invece il maxiprocesso che vide alla sbarra l'intera Banda della Magliana. I capi d'imputazione portati davanti alla Corte d'Assise romana presieduta da Francesco Amato, nei confronti dei 98 imputati, facevano riferimento a reati quali il traffico di sostanze stupefacenti, le estorsioni, il riciclaggio del denaro sporco, le speculazioni edilizie e commerciali, omicidio, rapina e soprattutto l'associazione a delinquere di stampo mafioso.\nIl dibattimento finir\u00e0 inevitabilmente per toccare anche i legami del gruppo con le altre organizzazioni mafiose (cosa nostra, camorra e 'ndrangheta) e con le organizzazioni legate all'eversione nera, in riferimento al coinvolgimento della banda in molti dei misteri italiani, dal caso Moro, al delitto Pecorelli, alla strage di Bologna.\nIl 20 giugno 1996, al termine di una lunghissima istruttoria, il pubblico ministero Andrea De Gasperis richiese per i 69 imputati (mentre altri 19 avevano invece optato per il rito abbreviato) condanne per un totale di quasi cinque secoli di carcere: sei ergastoli, pene variabili tra i due e i 30 anni di reclusione, pi\u00f9 17 assoluzioni.\nIl 23 luglio 1996, dopo quasi due giorni di camera di consiglio, la Corte lesse la sentenza che complessivamente confermava in gran parte le richieste del pubblico ministero e dichiarava l'attendibilit\u00e0 dei vari pentiti, a cui vennero quindi applicati i vari sconti di pena.\nTra gli assolti, \"per non aver commesso il fatto\", ci furono Claudio Bracci, Ernesto Diotallevi, Alessandro D'Ortenzi, Paolo Frau, Antonella Rossi, Giovanni Tigani, Emilio Salomone Giovanni Scioscia, Massimo Sabatini e Salvatore Nicitra.\nNel processo di secondo grado, il 27 febbraio del 1998, la Prima corte di Assise di Appello si pronunci\u00f2 cos\u00ec:\nConferm\u00f2 sostanzialmente le assoluzioni e le condanne (anche per associazione mafiosa), applicando solo alcune lievi riduzioni di pena e tramutando anche alcuni ergastoli in condanne varianti da 21 a 30 anni di reclusione. I pentiti non presentarono ricorso.\nIl 26 gennaio 2000 la Cassazione decise il rinvio a un'altra sezione della Corte d'Appello di Roma per un'altra valutazione della sussistenza del 416-bis (associazione di stampo mafioso) accogliendo il ricorso di alcuni imputati. Verr\u00e0 stabilito che la Banda era solo un'associazione a delinquere semplice e verranno ridotte le pene a tutti (non ad Abbatino che dopo il primo grado non aveva presentato ricorso per la condanna a 12 anni): il 6 ottobre dello stesso anno la II Corte di Assise di Roma emette le condanne per 19 imputati senza l'accusa \u201cdi stampo mafioso\u201d; Colafigli, Carminati e Nicoletti fecero ricorso.\nNegli anni che seguirono, in diverse occasioni esponenti della banda vennero implicati in vario modo anche in altri processi, come quello per l'omicidio del giornalista Mino Pecorelli, del presidente del Banco Ambrosiano Roberto Calvi, per il tentato omicidio del direttore generale del Banco Roberto Rosone o per il coinvolgimento nella strage alla stazione ferroviaria di Bologna.\nColpita al cuore dal lavoro della magistratura nei processi e dalle varie condanne che ne scaturirono, oltre che dagli omicidi legati alla sanguinosa faida interna, la Banda della Magliana si avvi\u00f2 cos\u00ec verso il suo declino completo.\nGli anni 2000.\nNonostante il nucleo storico della banda della Magliana sia stato decimato da arresti, omicidi, pentimenti e condanne, molti segnali, tra i quali le parole del boss pentito Antonio Mancini e alcuni fatti di cronaca, sembrerebbero avvalorare la tesi secondo la quale l'organizzazione criminale sia ancora attiva.\nL'omicidio di Paolo Frau.\nIl 18 ottobre del 2002 veniva ucciso a colpi di arma da fuoco Paolo Frau, 53 anni ed ex luogotenente di \"Renatino\" De Pedis e poi a capo di un'organizzazione criminale operante sul litorale romano, freddato mentre saliva a bordo della sua auto nei pressi della sua abitazione, in via Francesco Grenet ad Ostia Lido. Uno dei due killer in moto, con il volto coperto da caschi integrali, dopo aver fatto scattare l'antifurto della sua BMW, attese Frau in strada e lo colp\u00ec con tre pallottole a bruciapelo. Assolto in appello nel maxi-processo alla banda, era diventato il luogotenente di Emidio Salomone nella piazza di Ostia, dove assunse il controllo delle nuove attivit\u00e0 sul litorale, del racket delle estorsioni e del gioco clandestino. Il suo delitto \u00e8, ad oggi, ancora irrisolto.\nGli omicidi Morzilli e Salomone.\nIl 29 febbraio 2008, nel quartiere romano di Centocelle, viene assassinato con un colpo di pistola alla testa Umberto Morzilli, 51 anni, colpito da due sicari in moto che lo bloccano in piazza delle Camelie mentre, a bordo della sua Mercedes, aveva cercato di aprire la portiera nel tentativo di sottrarsi all'agguato. Un passato da carrozziere e poi da affiliato alla banda, prima come spacciatore e successivamente come grosso trafficante di droga. Nel 2002 cominci\u00f2 a fare affari con Danilo Coppola; nel 2003 venne arrestato per estorsione assieme a Antonio \"Tony\" Nicoletti (figlio di Enrico Nicoletti, cassiere della Banda).\nIl 4 giugno 2009 viene assassinato Emidio Salomone, 55 anni e un passato nella banda; viene freddato da due killer in moto che gli sparano due colpi di pistola al volto, davanti a una sala giochi di via Cesare Maccari ad Acilia, nella periferia di Roma. Sfuggito nel novembre del 2004 al blitz contro gli eredi della banda, nel quale finirono in manette 18 persone, Salomone venne poi arrestato in Danimarca nel 2005 ma, rimesso in libert\u00e0 prima ancora di essere estradato dopo una decisione del Tribunale del Riesame di Roma, era rientrato in Italia dove aveva ripreso a lavorare nel racket delle estorsioni, dell'usura e del traffico di droga ad Ostia. Il 12 settembre del 2011, per omicidio premeditato aggravato dal metodo mafioso e in concorso con altre due persone, finisce in manette Massimo Longo con l'accusa di essere il mandante del delitto Salomone il cui movente sarebbe stato lo spaccio di eroina nella piazza di Acilia.\nLa recrudescenza.\nIl 21 settembre del 2010, nell'ambito di una grossa operazione antiriciclaggio disposta dalla \"Direzione Distrettuale Antimafia di Roma\" e condotta dalla Polizia di Stato che mette fine a un'organizzazione criminale dedita all'usura, al riciclaggio di denaro, al millantato credito, alle estorsioni e alle truffe, porta all'arresto di 11 persone e a numerosissime perquisizioni. Le persone coinvolte sono esponenti della criminalit\u00e0 organizzata romana e napoletana, tra i quali spicca il nome di Enrico Nicoletti, il cosiddetto \"cassiere\" della Banda della Magliana. L'indagine era partita dall'omicidio di Umberto Morzilli del febbraio 2008, personaggio legato all'immobiliarista Danilo Coppola.\nIl 2 ottobre del 2010 le \"Squadre Mobili\" di Roma e Caserta sventano una rapina al \"caveau\" di un istituto di credito ubicato in pieno centro della cittadina campana e arrestano 7 persone tra cui il pluripregiudicato Manlio Vitale, 61 anni detto \"Er Gnappa\", ex esponente della banda e amico fraterno di Enrico De Pedis. I sette, sorpresi al lavoro mentre effettuavano il carotaggio di una parete in cemento armato, furono bloccati quando oramai erano a pochi centimetri dal caveau. Arrestato gi\u00e0 nel 1978, 1980 e nel 1985, Vitale fu anche coinvolto nell'omicidio di un altro componente della Magliana, Amleto Fabiani e, infine, nel 2000 venne accusato di essere uno dei mandanti del furto di 147 cassette di sicurezza sottratte al caveau della Banca di Roma di piazzale Clodio.\nIl 5 luglio 2011, il trentatrenne Flavio Simmi viene ucciso con 9 proiettili esplosi a distanza ravvicinata in un agguato in pieno giorno in via Grazioli Lante, nel quartiere Prati, nel centro di Roma. L'uomo, che era gi\u00e0 stato gambizzato nel febbraio dello stesso anno, era figlio di Roberto Simmi e nipote di Tiberio, accusati in passato di usura e ricettazione e arrestati (ma poi prosciolti da ogni accusa) nel 1993, nell'ambito dell'Operazione Colosseo, perch\u00e9 ritenuti legati al nucleo storico della banda della Magliana. Un'informativa della polizia li descrive in questo modo: \u00abRoberto Simmi \u00e8 il fratello del pi\u00f9 noto Tiberio, pi\u00f9 volte visto in compagnia di Enrico De Pedis. Tiberio, con il figlio Alessio, gestisce un negozio di oreficeria assiduamente frequentato da Maurizio Lattarulo. Presso il negozio di piazza del Monte, invece, \u00e8 stata rilevata anche la presenza di Antonio Mancini e di Raffaele Pernasetti. Inoltre dall'intercettazione telefonica ancora in corso si \u00e8 potuto stabilire che il negozio \u00e8 stato, per un periodo di tempo, frequentato dal famoso faccendiere Ernesto Diotallevi inquisito unitamente ai noti Francesco Pazienza, Flavio Carboni e altri pregiudicati della vecchia Banda della Magliana per le vicende del crack del Banco Ambrosiano e per l'attentato al vice direttore Roberto Rosone, durante il quale viene ucciso uno degli attentatori, Danilo Abbruciati. Nelle attivit\u00e0 dei fratelli Simmi investiva Franco Giuseppucci il quale ricettava titoli di credito e polizze e, per conto terzi, riciclava denaro sporco presso gli ippodromi e le sale corse\u00bb\nIl 6 luglio 2011, viene nuovamente arrestato Enrico Nicoletti con l'accusa di \"associazione a delinquere finalizzata alla commissione di millantato credito, truffa, usura, falso, riciclaggio e ricettazione\" nell'ambito di un'operazione anti-usura e anti-riciclaggio nei confronti di un gruppo criminale dedito alle truffe nel settore immobiliare legato alle aste giudiziarie e di cui Nicoletti sarebbe stato a capo. Dopo poco lascer\u00e0 il carcere per scontare la pena in regime di arresti domiciliari. Il 27 febbraio 2012, a 75 anni e con un patrimonio di oltre 600 milioni di euro, \u00e8 tornato di nuovo tra le sbarre del carcere romano di Rebibbia per scontare un residuo di pena di sei anni e mezzo, con sentenza definitiva della Cassazione per associazione a delinquere finalizzata all'usura. Affetto da cardiopatia, ipertensione e fibrillazione cronica, dopo il trasferimento all\u2019ospedale di Parma finir\u00e0 ai domiciliari ad Amelia, in Umbria, da una parente.\nIl 12 luglio 2011 la squadra mobile romana arresta Giuseppe De Tomasi e altre 11 persone accusate di aver messo in piedi una vera e propria organizzazione criminale dedita alla gestione di sale da gioco, all'estorsione, ricettazione, riciclaggio e usura nei confronti di imprenditori e personaggi del mondo dello spettacolo. Tra gli altri arrestati ci sono molti componenti della sua famiglia: i figli Arianna e Carlo Alberto, la moglie Anna Maria Rossi, il genero Roberto Roberti e la consuocera Celestina Adriana Carletti. Sequestrati anche ventuno conti correnti, dieci immobili, nove societ\u00e0 alcune autovetture, per oltre cinque milioni di euro.\nIl 28 aprile 2012, durante un tentativo di rapina nei confronti di due fratelli commercianti di gioielli, nel nuovo quartiere di Mezzocammino (Spinaceto) sito alla periferia sud-ovest della capitale, uno dei malviventi viene ucciso, colpito al petto dopo un violento conflitto a fuoco. Si tratta di Angelo Angelotti, 61 anni e componente storico della \"Magliana\" che, nel 1995, era gi\u00e0 finito sotto processo per l'omicidio di De Pedis perch\u00e9 ritenuto tra coloro che lo attirarono nella trappola in via del Pellegrino vicino a Campo de' Fiori, dove poi fu ucciso.\nIl 6 ottobre 2014 il sostituto procuratore generale della Repubblica presso la Corte di appello di Roma Otello Lupacchini ottiene la riapertura del caso riguardante la sentenza di primo grado della rapina in cui Angelo Angelotti ha perso la vita per mano del gioielliere Andrea Polimadei, poi assolto per legittima difesa. A questa vicenda corrisponderebbero gli atti intimidatori e i pedinamenti verso Cinzia Pugliese, ex compagna di Angelotti, emersi nell'ordinanza \"Nuova Alba\" che ha decapitato la mafia ad Ostia. Intimidazioni culminate poi nella gambizzazione della donna avvenuta il 26 luglio 2013, presumibilmente da parte di Riccardo Sibio, appartenente al \"clan dei Fasciani\" e spesso al servizio anche dei componenti della Banda, facendo immaginare cos\u00ec ad un vero e proprio regolamento di conti risalente ad oltre vent'anni prima in seguito all'omicidio di Enrico De Pedis.\nIl 20 dicembre 2015 viene arrestata nuovamente Fabiola Moretti per aver effettuato insieme al figlio di 28 anni una spedizione punitiva verso il compagno della figlia. La sera stessa, dopo aver raggiunto l'abitazione del convivente e averlo minacciato con una pistola giocattolo, lo ha colpito per ben quattro volte con un coltello a serramanico senza per\u00f2 condurlo in pericolo di vita.\nIl 15 marzo 2016 viene di nuovo arrestato Manlio Vitale detto \"er Gnappa\" insieme al figlio Danilo e altre 23 persone compreso Rodolfo Fusco, gi\u00e0 braccio destro ai tempi della Banda, con l'accusa di essere a capo di un'organizzazione criminale finalizzata a efferate rapine in abitazioni, furto, ricettazione, detenzione e porto abusivo di armi da fuoco.\nIl 20 maggio 2016 viene arrestata per la seconda volta in un mese Nefertari Mancini di 22 anni, figlia di Antonio Mancini e Fabiola Moretti, insieme al compagno per traffico e spaccio di sostanze stupefacenti nella propria abitazione di via dei Papiri presso la zona dei Castelli romani.\nIl 10 novembre 2016 viene arrestata per l'ennesima volta Fabiola Moretti insieme ad altre 14 persone in una maxioperazione riguardante un grosso traffico di sostanze stupefacenti in arrivo dalla Colombia e Guatemala per poi essere distribuito nella zona ovest di Roma, in particolare nei quartieri del Corviale, Trullo e Casetta Mattei.\nNel settembre del 2017 viene arrestato Massimo Nicoletti detto \"Barba\", 53 anni e figlio del cassiere della Banda, accusato di trasferimento fraudolento di beni al fine di eludere la normativa antimafia in materia di misure di prevenzione patrimoniali o agevolare il riciclaggio; gli vengono sequestrate due societ\u00e0 capitali e le quote del capitale di una terza societ\u00e0 per un valore di 5 milioni di euro. Nicoletti jr emerge come dominus di rilevanti investimenti nel mercato immobiliare dell\u2019hinterland romano come il complesso residenziale a Vermicino e ha precedenti per traffico di droga, usura ed estorsione. Nel settembre 2019 verr\u00e0 condannato a 4 anni e 3 mesi di reclusione.\nIl 21 gennaio 2018 viene arrestato in un lussuoso attico di Alicante in Spagna il 76enne Fausto Pellegrinetti, appartenente alla nuova Banda della Magliana e latitante da ben 15 anni da quando \u00e8 evaso dalla clinica romana Belvedere Mondello nel 1993 dove si trovava ricoverato in regime di arresti domiciliari. Pellegrinetti si sarebbe incontrato negli anni '80 secondo le rivelazioni di Antonio Mancini, con il gruppo del Tufello ed insieme ad Abbruciati e Toscano avrebbero collaborato per impadronirsi del controllo del traffico di stupefacenti oltre ai sequestri, rapine ed estorsioni, addirittura nello stesso incontro avrebbero discusso del tentato omicidio del giudice Imposimato. Il latitante era stato condannato in via definitiva a 13 anni di reclusione per associazione a delinquere finalizzata al narcotraffico e riciclaggio.\nA seguito dell'ordinanza cautelare del 25 gennaio 2018 firmata dal gip Simonetta D'Alessandro e che ha portato all'arresto di 32 esponenti del clan Spada per associazione di tipo mafioso, viene riportato come il gruppo degli \"zingari\" per allargare i propri traffici attraverso i videopoker si fossero messi in contatto con Franco Col\u00f2 detto \"il ciccione\", storico braccio destro di Renatino De Pedis ai tempi della Banda per finanziare l'avviamento di numerose sale da gioco su tutto il territorio di Ostia ed anche da intermediario su tutta la provincia del Lazio a partire dal dicembre 2016.\nIl 23 novembre 2019 Fabiola Moretti, ex compagna di Mancini e Abbruciati, viene nuovamente arrestata con 105 g di cocaina nel reggiseno mentre viene denunciato a piede libero il fidanzato della figlia che aveva accoltellato quattro anni prima; viene processata per direttissima con la concessione dei domiciliari con braccialetto elettronico.\nL'11 febbraio 2020 tra i 38 arrestati di una grande operazione che riguardava tutta la zona nord della capitale, fa parte anche Salvatore Nicitra, gi\u00e0 in carcere dal 2018, che negli anni ha monopolizzato con modalit\u00e0 mafiose tutta la distribuzione e gestione delle apparecchiature per il gioco d'azzardo principalmente nella zona di Primavalle. Gi\u00e0 amico di Franco Giuseppucci e referente di Enrico De Pedis, le indagini hanno consentito di far luce anche su 5 casi irrisolti degli anni '80 che vedono coinvolto anche Nicitra.\nIl 4 novembre 2020 viene arrestato Roberto Fittirillo durante l'operazione denominata \"Magliana Fenix\" insieme al figlio Massimiliano ed altre 18 persone per traffico di sostanze stupefacenti nell'area del Tufello ed ha congiunto numerose figure della malavita romana.\nI rapporti con la politica.\nMaurizio Lattarulo, chiamato \"Provolino\", nel luglio del 2008 ha ricevuto un incarico da esterno per le Politiche Sociali al comune di Roma da parte di Gianni Alemanno. Lattarulo, coinvolto e prosciolto in un'indagine sui Nar, da luglio a dicembre 2008 avrebbe ricevuto dal Comune poco pi\u00f9 di 13.000 euro e nei due anni successivi quasi 31.000 euro. Nel luglio del 2012 era segretario particolare dell'allora presidente della Commissione politiche sociali, Giordano Tredicine.\nIl 23 febbraio 2010, nell'ambito di un'inchiesta sul riciclaggio di capitali legati alla 'Ndrangheta, il senatore del PDL Nicola Di Girolamo viene accusato di aver partecipato ad un sodalizio criminale che, assieme a Gennaro Mokbel, personaggio collegato in passato ad ambienti della destra eversiva, avrebbe riciclato oltre 2 miliardi di euro e favorito l'elezione del senatore nel collegio estero di Stoccarda, ad opera dalla famiglia Arena, 'ndrina di Isola di Capo Rizzuto. Gennaro Mokbel \u00e8, tra l'altro, un uomo legato ad Antonio D\u2019Inzillo che, considerato uno dei killer del boss della Magliana Enrico De Pedis, fu arrestato dalla polizia il 22 maggio del 1992 proprio nell'abitazione dello stesso Mokbel, che per questo motivo venne anche denunciato. Nel 1993, D'Inzillo riusc\u00ec comunque a fuggire all'estero, schivando il mandato di cattura a suo carico (proprio per l'omicidio di \"Renatino\") all'interno della famosa \"Operazione Colosseo\" che, grazie alle dichiarazioni del pentito Maurizio Abbatino, diede il via al maxiprocesso che decapit\u00f2 l'intera banda della Magliana. Una latitanza la sua che l'ordinanza del gip Aldo Morgioni sostiene sia stata finanziata proprio da Mokbel e che ha termine il 26 giugno 2008 quando viene resa pubblica la notizia della sua morte in un ospedale di Nairobi, in Kenya. Il suo corpo, frettolosamente cremato, non venne mai messo a disposizione della magistratura italiana.\nIl 2 dicembre 2014 l\u2019ex NAR Massimo Carminati, vicino alla Banda gi\u00e0 dalla fine degli anni \u201870, viene arrestato assieme ad alcuni complici nell'ambito dell'operazione Mafia Capitale; chiamata come \"Cupola Romana\" o ancora \"Clan Carminati\", questa organizzazione operava a Roma gi\u00e0 a partire circa dal 2000, affondando le sue radici nelle rapine dei NAR degli anni ottanta e successivamente nella stessa banda della Magliana. Al processo di primo grado svoltosi presso la X sezione penale del tribunale di Roma, il 27 aprile 2017, al termine della requisitoria, il procuratore aggiunto Paolo Ielo e i sostituti Giuseppe Cascini e Luca Tescaroli chiedono la sua condanna a 28 anni di carcere. Il 20 luglio 2017 Massimo Carminati viene condannato in primo grado a 20 anni di reclusione per associazione a delinquere; cade invece l'accusa di associazione mafiosa riconosciuta poi di nuovo l\u201911 settembre 2018. Il 22 ottobre 2019 la Cassazione di nuovo non riconosce l\u2019aggravante mafioso, come per la Banda, stabilendo che sia celebrato un nuovo processo di appello per la rimodulazione delle pene.\nIl pentito Abbatino, rimasto senza protezione dal 2015 e senza pensione di invalidit\u00e0 dal 2017 a causa della condanna per mafia (nel 2000 era stato stabilito che la Banda era solo un'associazione a delinquere semplice e non a stampo mafioso di conseguenza erano state ridotte le pene a tutti tranne che per Abbatino che dopo il primo grado non aveva presentato ricorso), riguardo a Carminati e Mafia Capitale racconter\u00e0:"}
{"id": "2706140", "revid": "2149408", "url": "https://it.wikipedia.org/wiki?curid=2706140", "title": "Cameron", "text": ""}
{"id": "2706141", "revid": "22356", "url": "https://it.wikipedia.org/wiki?curid=2706141", "title": "Castoridi", "text": ""}
{"id": "2706143", "revid": "22356", "url": "https://it.wikipedia.org/wiki?curid=2706143", "title": "Antracoteriidi", "text": ""}
{"id": "2706144", "revid": "287204", "url": "https://it.wikipedia.org/wiki?curid=2706144", "title": "Cameron (Wisconsin)", "text": ""}
{"id": "2706146", "revid": "1305772", "url": "https://it.wikipedia.org/wiki?curid=2706146", "title": "Cando", "text": ""}
{"id": "2706148", "revid": "287204", "url": "https://it.wikipedia.org/wiki?curid=2706148", "title": "Denver Nuggets 1995-1996", "text": "La stagione 1995-96 dei Denver Nuggets fu la 20\u00aa nella NBA per la franchigia.\nI Denver Nuggets arrivarono quarti nella \"Midwest Division\" della \"Western Conference\" con un record di 35-47, non qualificandosi per i play-off."}
{"id": "2706157", "revid": "834", "url": "https://it.wikipedia.org/wiki?curid=2706157", "title": "Rio Cando", "text": ""}
{"id": "2706158", "revid": "1305772", "url": "https://it.wikipedia.org/wiki?curid=2706158", "title": "Cary", "text": ""}
{"id": "2706161", "revid": "339392", "url": "https://it.wikipedia.org/wiki?curid=2706161", "title": "Macrolepiota venenata", "text": ""}
{"id": "2706162", "revid": "122917852", "url": "https://it.wikipedia.org/wiki?curid=2706162", "title": "Bawn", "text": "Un bawn \u00e8 un muro difensivo che circonda una casatorre irlandese. Si tratta di una versione anglicizzata del termine irlandese \"badh\u00fan\", che significa \"fortificazione per il bestiame\": il suo obiettivo originale era quello di proteggere gli animali nel corso di un attacco. "}
{"id": "2706166", "revid": "767487", "url": "https://it.wikipedia.org/wiki?curid=2706166", "title": "Makka na ito/Ai yori aoku", "text": " \u00e8 il venticinquesimo singolo della rock band visual kei giapponese Plastic Tree. \u00c8 stato pubblicato il 24 gennaio 2007 dall'etichetta major Universal Music.\nSi tratta di una doppia a-side stampata in due versioni: una special edition in confezione jewel case con DVD extra ed una normal edition con copertina diversa ed un brano in pi\u00f9 (\"Wareta mado\", primo singolo major dei Plastic Tree, di cui qui \u00e8 pubblicata la versione demo per celebrare i dieci anni di carriera del gruppo).\nTracce.\nTutti i brani sono testo di Ry\u016btar\u014d Arimura e musica di Tadashi Hasegawa.&lt;br&gt;\nDopo il titolo \u00e8 indicata fra parentesi \"()\" la grafia originale del titolo, eventuali note sono indicate dopo il punto e virgola \";\"."}
{"id": "2706167", "revid": "336009", "url": "https://it.wikipedia.org/wiki?curid=2706167", "title": "Kia Amanti", "text": ""}
{"id": "2706169", "revid": "38120", "url": "https://it.wikipedia.org/wiki?curid=2706169", "title": "Violate", "text": ""}
{"id": "2706171", "revid": "1783371", "url": "https://it.wikipedia.org/wiki?curid=2706171", "title": "Burh", "text": "Burh \u00e8 un antico termine anglosassone per fare riferimento ad una citt\u00e0 fortificata o a qualche altro tipo di luogo difeso, come una fortezza su una collina. I confini dei vecchi Burh corrispondono spesso a quelli dei moderni comuni.\nUn documento del X secolo oggi conosciuto come il Burghal Hidage (cos\u00ec chiamato nel 1897 da Frederic William Maitland), cita 30 Burh nel Wessex e 3 in Mercia (allora dominio dei re anglosassoni), costruiti per difendere la regione dalle razzie vichinghe. Molti di loro furono fondati da Alfredo il Grande; alcuni su precedenti strutture romane, altri nuovi, anche se qualcuno potrebbe essere stato eretto in seguito. Atelstano d'Inghilterra aveva concesso a questi Burh il diritto di coniare le monete.\nI pi\u00f9 grandi si trovavano a Winchester, Wallingford e Warwick, mentre quelli di Wallingford e Wareham sono i meglio conservati, con fossati e argini ancora visibili.\n\u00c8 stato stimato che la costruzione dei 3 chilometri di fossato di Wallingford abbia richiesto oltre 120\u00a0000 ore totali di lavoro. I Burh avevano solitamente un sistema stradale regolare, alcuni dei quali si sono ben conservati.\nI Burhs ebbero anche una funzione secondaria come centri commerciali e a volte anche amministrativi. Le loro fortificazioni furono utilizzate per proteggere le varie zecche reali d'Inghilterra.\nEtimologia.\nLe due parole in antico inglese, \"burh\" e \"burg\" erano dei vecchi sviluppi linguistici del termine proto-germanico \"burg-s\", cognato con il verbo \"berg-an\". Sono cognate anche con il termine tedesco \"burg\", in olandese con \"burcht\" e in scandinavo con \"borg\". Mentre in inglese moderno il termine ha avuto diversi sviluppi come borough, burg e burgh.\nIl termine \"Byrig\" era la forma plurale di \"burh\" e \"burg,\" (in riferimento a \"forts\" e \"fortifications\") ed era anche la forma dativa di: \"to the fort\" e \"for the fort\". In seguito, la parola ebbe uno sviluppo linguistico in \"bury\" e \"berry\", che furono utilizzati per descrivere i manieri, le grandi aziende agricole e gli insediamenti fortificati.\nOltre ai termini inglesi qui descritti, questi nomi furono utilizzati anche per alcuni calchi linguistici e varianti di toponimi nativi, compreso il brittonico \"dunon\" e il gallese \"caer\", come ad esempio a Salisbury.\nStoria.\nIn origine i Burhs furono costruiti come difese militari. Secondo lo storico britannico Henry Royston Loyn, il Burh rappresentava una fase, anche se di vitale importanza, nell'evoluzione del borgo medievale inglese e della citt\u00e0 medievale. I confini degli antichi Burhs sono tracciati fino ai confini moderni dei quartieri urbani. La maggior parte di essi furono fondati da Alfredo il Grande in una politica deliberatamente pianificata che fu continuata anche durante i regni dei due suoi figli Edoardo il Vecchio e Ethelfleda (anche il marito di quest'ultima Aethelred contribu\u00ec al progetto). Il registro di Mercia riporta della costruzione di dieci Burhs da parte di Ethelfleda, alcuni molto importanti come quelli di Tamworth e Stafford, gli altri ad oggi sono non identificabili. \nAlcuni Burhs si basavano su strutture romane costruite durante il periodo della conquista della Britannia. Il re Atelstano concesse ai Burhs il diritto di coniare le monete del regno, mentre nel X e XI secolo con la monetazione al martello, nessuna moneta poteva essere coniata al di fuori di un Burh anglosassone. Questi Burhs furono costruiti per difendere le regioni dalle incursioni vichinghe.\nSolamente otto dei Burhs raggiunse lo status comunale nel Medioevo: fra cui Chester, Bridgnorth, Tamworth, Stafford, Hertford, Warwick, Buckingham e Maldon. Si presume che i Burhs siano state le origini della vita urbana in Inghilterra. Nella maggior parte dei casi, la ricostruzione di Alfredo dei Burhs non ha causato nessun cambiamento del nome, cos\u00ec come i siti scelti disponevano gi\u00e0 di una sorta di struttura fortificata.\nProgettazione.\nI Burhs furono progettati tenendo conto di tre fattori principali, i materiali disponibili in quel dato luogo, le dimensioni dell'insediamento e l'area da difendere.\nSpesso il Burh veniva costruito sul luogo che gi\u00e0 predisponeva di una base fortificata. A volte, gli anglosassoni riparavano solamente le vecchie mura romane in citt\u00e0 come Winchester, Exeter, York, Burgh Castle, Portchester e Dover. In altri momenti, costruivano sul sito di vecchie fortezze dell'et\u00e0 del ferro, come ad esempio a Dover, il quale utilizzarono i vecchi fossati e bastioni.\nTuttavia, gli anglosassoni non sempre utilizzavano le vecchie fortificazioni. Molti dei Burhs costruiti dai sassoni furono dei nuovi siti fortificati, in luoghi strategici come ad esempio sulla costa, vicino a porti o su strade e rotte commerciali. Le citt\u00e0 pi\u00f9 importanti furono costruite in pianura con una disposizione a pianta rettangolare, come ad esempio Oxford, Wallingford, Cricklade e Wareham. \nSolitamente, i Burhs venivano costruiti in primo luogo protetti da una serie di argini e fossati. L'argine veniva tipicamente rivestito in legno refilato. Dopo ci\u00f2 veniva eretta una palizzata di legno, che arrivava ad un'altezza di 3 m, insieme ad una passerella. In alcune citt\u00e0 come Tamworth, i bastioni erano in decadimento, il che significava che il fossato e l'argine presto si sarebbero deteriorati. Per risolvere questo problema, i costruttori anglosassoni rivestirono l'argine in pietra, rafforzando ulteriormente le difese e migliorando anche il loro ciclo di vita. \nFunzione.\nLa funzione principale dei Burhs era quella di fornire una difesa efficace di un porto o di una citt\u00e0, ma anche proteggere le fattorie, i villaggi e i borghi circostanti. Secondo la \"Cronaca anglosassone\", Alfredo fece costruire pi\u00f9 di 30 Burhs (stando alla numerazione del Burghal Hidage). Evidentemente, fu intenzione di Alfredo che nessuna fattoria o villaggio inglese fosse pi\u00f9 distante di 32 km rispetto al Burh locale. Fece costruire una rete di strade militari ben tenute, conosciute con il nome di herepaths, il quale collegavano i burhs fra di loro, consentendo alla popolazione di spostarsi facilmente in un luogo sicuro. Le herepaths permisero alle truppe di Alfredo di muoversi rapidamente per affrontare il nemico, il che significava che anche i rinforzi potevano arrivare pi\u00f9 velocemente da altri Burhs. Secondo Ryan Lavelle, ritiene che ogni Burh aveva sempre a disposizione un'unit\u00e0 a cavallo pronta a intervenire in caso di azioni ostili da parte dei vichinghi. \u00c8 probabile che ci sia stato un sistema di radiofari sulle colline del Wessex, per avvisare di eventuali attacchi da parte degli invasori. Complessivamente, grazie alle fortificazioni e alle difese dei Burhs, Alfredo fu in grado di rendere difficile ai vichinghi di impadronirsi delle citt\u00e0 e dei porti strategicamente importanti.\nI Burhs ebbero anche un ruolo secondario come centri economici e porti sicuri in cui il commercio e la produzione potevano prosperare. Armerie, fucine, zecche reali e avamposti commerciali erano tutti situati all'interno di un Burh. Furono utilizzati anche come deposito di rifornimenti per l'esercito sassone quando si trovava in campo di battaglia, garantendo cos\u00ec un continuo approvvigionamento di armi, cavalli freschi e cibo ai soldati anglosassoni.\nDurante il regno di Alfredo ci fu una netta distinzione tra il fyrd reale e quello locale. Il fyrd locale era responsabile della costruzione e della difesa del proprio Burh, mentre coloro che facevano parte del fyrd reale stavano sotto la guida direttamente del re."}
{"id": "2706177", "revid": "1698050", "url": "https://it.wikipedia.org/wiki?curid=2706177", "title": "Todis", "text": "Todis \u00e8 una societ\u00e0 della grande distribuzione organizzata nata, nel 1994 con la formula discount, sotto l'insegna \"Topd\u00ec discount\" e presente soprattutto nel Centro e Sud Italia.\nStoria.\nLa IGES S.r.l., societ\u00e0 che detiene il marchio Todis, facente capo al Gruppo \"PAC 2000A\" (Cooperativa di dettaglianti appartenenti al Consorzio Nazionale Conad) nasce nel 1994 con ambizioni nazionali sotto l'insegna \"Topd\u00ec discount\", rimanendo tale per cinque anni.\nNel 1999 il marchio \"Topd\u00ec\" va incontro ad un rebranding, diventando \"Todis\".\nCon l'arrivo del nuovo millennio l'azienda concentra in modo preponderante il proprio core business nella commercializzazione di prodotti a marchio.\nNel 2020, l'azienda crea \"Clivietta\", una sorta di testimonial virtuale.\nRete.\nTodis \u00e8 presente in 10 regioni italiane e conta a fine 2018 su una rete di 237 punti vendita (154 in capo a Iges Srl per Umbria, Lazio, Campania, Calabria e 83 affiliati tramite le societ\u00e0 partecipate Addis Srl (con Conad Adriatico) per Marche, Abruzzo, Molise, Puglia, Basilicata e Sodisi Srl (con Conad Sicilia) per la Sicilia).\nL'ampliamento del network \u00e8 stato favorito dalla facolt\u00e0 attribuita agli imprenditori di passare sotto l'insegna Todis mediante meccanismi di franchising e affiliazione.\nPunti vendita.\n\"Aggiornato al 14 agosto 2019\""}
{"id": "2706181", "revid": "1573940", "url": "https://it.wikipedia.org/wiki?curid=2706181", "title": "Shahrest\u0101n di Qom", "text": "Lo shahrest\u0101n di Qom (in farsi \u0634\u0647\u0631\u0633\u062a\u0627\u0646 \u0642\u0645) \u00e8 l'unico \"shahrest\u0101n\" della provincia di Qom, con cui quindi coincide territorialmente.\nIl capoluogo \u00e8 Qom. Lo shahrest\u0101n \u00e8 suddiviso in 5 circoscrizioni (\"bakhsh\"): "}
{"id": "2706182", "revid": "124857862", "url": "https://it.wikipedia.org/wiki?curid=2706182", "title": "Grande Fratello (decima edizione)", "text": "La decima edizione del reality show Grande Fratello \u00e8 andata in onda dal 26 ottobre 2009 all'8 marzo 2010 su Canale 5. \u00c8 durata 134 giorni per un totale di 19 settimane, ed \u00e8 stata condotta per il quinto anno consecutivo da Alessia Marcuzzi, affiancata per la terza volta da Alfonso Signorini, nel ruolo di opinionista.\nPer festeggiare il decennale del reality, Mediaset ha deciso di anticipare per la prima volta di qualche mese, la messa in onda del programma e di prolungarlo di alcune settimane: infatti, la durata \u00e8 stata di 134 giorni. Inoltre, per l'occasione, la grafica del logo ufficiale del programma \u00e8 stata aggiornata, con colori pi\u00f9 accesi e formato , con i tratti agli angoli che delimitano il rettangolo interno a somiglianza del mirino di una telecamera.\nPer la prima volta in Italia, i concorrenti hanno trascorso le festivit\u00e0 del Natale e del Capodanno all'interno della casa. Il programma ha coperto cos\u00ec entrambe le parti della stagione televisiva dell'emittente: quella autunnale e parte di quella primaverile. La finale si \u00e8 svolta appunto l'8 marzo 2010. Il programma and\u00f2 in onda ogni luned\u00ec in prima serata. Venne annunciato uno speciale per la vigilia di Natale, ma si decise di non realizzarlo. Due puntate speciali andarono invece in onda gioved\u00ec 31 dicembre 2009 dalle 21:10 alle 22:30 e dalle 23:35 all'1:00, intervallate da una puntata di \"Zelig Off\": consistettero in due semplici collegamenti in diretta con la casa, a cui venne affidato il conto alla rovescia in attesa dell'anno nuovo della rete ammiraglia Mediaset. Il capodanno col \"Grande Fratello\" verr\u00e0 riproposto soltanto undici anni dopo, in forma differente, durante la quinta edizione del \"Grande Fratello VIP\".\nCome ogni anno, la casa fu radicalmente modificata. L'abitazione infatti era orientata verso il Sole e godeva di luce naturale in ogni ambiente e tutte le stanze erano collegate tra loro. Nel giardino erano presenti anche alberi e prati, mentre gran parte delle pareti erano di cristallo. Ogni camera era fornita di schermi visibili e nascosti, utili per i collegamenti con Alessia Marcuzzi durante le dirette; \u00e8 stata ripristinata l'arena (presente come tale nella sesta e nona edizione, come discarica nella settima e come camping nell'ottava edizione) che in questa edizione \u00e8 diventata una sorta di parco giochi con porte da calcetto, erba sintetica, e attrezzatura per grigliate, tuttavia questo luogo della casa \u00e8 stato poco utilizzato (se non per la sorpresa di Carmela da parte di George per chiederle di sposarla, per un chiarimento con Massimo e Veronica, per una prova e l'ultima puntata per delle sorprese a Maicol e Cristina).\nIl momento dell'eliminazione quest'anno era ancora pi\u00f9 freddo e sbrigativo rispetto agli ultimi anni e non veniva mostrato il momento dell'uscita del concorrente dalla casa. \u00c8 stato ripristinato il tugurio (che quest'anno era una sorta di sgabuzzino dove erano custoditi oggetti che rimandavano a diverse edizioni del programma) ed \u00e8 stata introdotta la \"stanza delle scelte\", dove i concorrenti erano chiamati a prendere delle decisioni.\nMaicol Berti \u00e8 stato il primo concorrente dichiaratamente gay nella storia del \"Grande Fratello\".\nI casting per selezionare i nuovi inquilini della casa si sono svolti da domenica 4 maggio 2009 fino agli inizi di ottobre, mentre il montepremi per il concorrente vincitore \u00e8 stato di 250.000 \u20ac.\nLa diretta 24 ore su 24 non \u00e8 stata trasmessa da Sky Italia come le precedenti edizioni, ma esclusivamente su Mediaset Premium con l'offerta Premium Reality. Inoltre, ogni giorno \u00e8 stato possibile seguire la striscia quotidiana su Canale 5, dal luned\u00ec al sabato all'interno del talk show pomeridiano \"Pomeriggio Cinque\" e all'interno del contenitore pomeridiano domenicale \"Domenica Cinque\", trasmissioni entrambe condotte dalla sola conduttrice Barbara D'Urso.\nIl 14 marzo 2010 \u00e8 andata in onda una puntata riepilogativa con tutti i protagonisti di questa edizione soprannominata \"Grande Fratello - La nostra avventura\", che \u00e8 stata registrata mercoled\u00ec 10 marzo 2010.\nL'edizione \u00e8 stata vinta da Mauro Marin che si \u00e8 portato a casa il montepremi di 250.000 \u20ac.\n\"GF City\".\nNei mesi di giugno, luglio e settembre si \u00e8 svolto il \"GF City\": un evento itinerante che ha portato il \"Grande Fratello\" e la Televisione, con i loro protagonisti pi\u00f9 noti, ad incontrare il pubblico.\nIl tutto \u00e8 stato ambientato in una location costruita come una sorta di citt\u00e0: con piazze, strade, negozi e case, i visitatori di questo GF City si sono trovati coinvolti in incontri ravvicinati con i protagonisti delle precedenti edizioni del \"Grande Fratello\".\nScambio di concorrenti.\nIl 17 dicembre 2009, i concorrenti del \"Gran Hermano\", la versione spagnola del \"Grande Fratello\", ricevettero dalla conduttrice Mercedes Mil\u00e1 la notizia di uno scambio di concorrenti con un altro Grande Fratello del mondo. Il 21 dicembre 2009, nel programma televisivo spagnolo \"Gran Hermano: el debate\", fu confermato che lo scambio sarebbe avvenuto con i concorrenti dell'edizione italiana del \"Grande Fratello\". Ci fu quindi, dopo l'esperienza dell'anno precedente, (quando le concorrenti Doroti Polito e Leonia Coccia parteciparono al \"Grande Fratello\" iberico, prima di approdare a quello italiano) un nuovo cross over fra la versione spagnola e la versione italiana del reality, che sono trasmesse dalle 2 reti Mediaset \"cugine\" Telecinco e Canale 5.\nI concorrenti italiani che presero parte a questo \"scambio\" furono la catanese Carmela e il barese Massimo. I due abbandonarono la casa del \"Grande Fratello\" italiano il 2 gennaio 2010 ed entrarono a far parte del \"Gran Hermano\" il giorno dopo. I concorrenti spagnoli che presero il posto di Carmela e Massimo in Italia, furono annunciati il 3 gennaio 2010, e furono Gerardo Prager e Saray Pereira che entrarono nella casa italiana il 4 gennaio 2010. Lo scambio si concluse il 10 gennaio 2010, quando sia Carmela e Massimo che Gerardo e Saray, si misero in viaggio per ritornare nelle rispettive case. L'ingresso di Carmela e Massimo nella casa italiana avvenne nella diretta di luned\u00ec 11 gennaio 2010.\nConcorrenti.\nL'et\u00e0 dei concorrenti si riferiscono al momento del loro ingresso nella casa.\nTabella delle nomination.\nNota 1:\nI concorrenti che potevano essere nominati erano i cinque meno votati dal pubblico da casa, che durante la prima settimana vot\u00f2 per decretare le immunit\u00e0 dalla nomination. Carmela, Daniela, Diletta, Mara e Tullio risultarono i meno votati. Nella votazione degli inquilini Carmela, Daniela, Diletta e Mara ricevettero il maggior numero di voti. Maicol, risultato il pi\u00f9 gradito dal pubblico nella votazione delle immunit\u00e0, ebbe la possibilit\u00e0 di salvare una delle quattro concorrenti con il maggior numero di nomination. Egli scelse di salvare Mara. Gabriele, Veronica e Mauro, in qualit\u00e0 di nuovi concorrenti, erano immuni dalle nomination.\nNota 2:\nI concorrenti che potevano essere nominati erano i sei meno graditi dal pubblico da casa, che durante la seconda settimana, contemporaneamente al televoto \"chi vuoi eliminare\", vot\u00f2 per decretare le immunit\u00e0 dalla nomination. Camila, Cristina, Davide, Giorgio, Mara e Sabrina risultarono i meno votati mentre Alberto, Maicol e Carmela risultarono i pi\u00f9 votati. Questi ultimi, quindi, furono dispensati dal peso del voto e non poterono essere votati, mentre gli altri concorrenti, non inclusi fra gli ultimi sei della classifica, votarono ma furono immuni. Nella votazione degli inquilini Cristina, Mara e Sabrina ricevettero il maggior numero di voti. Alberto, risultato il pi\u00f9 gradito dal pubblico nella votazione delle immunit\u00e0, ebbe la possibilit\u00e0 di salvare una delle tre concorrenti con il maggior numero di nomination. Egli scelse di salvare Mara\nNota 3:\nCi una doppia eliminazione durante la quarta puntata. Davide, Giorgio e Tullio furono i tre nominati. Diletta, fu scelta dal \"Grande Fratello\" per salvare uno dei tre. La concorrente salv\u00f2 Tullio. Davide e Giorgio andarono al ballottaggio: i concorrenti decisero chi eliminare. Davide ricevette il maggior numero di voti (8 su 13) e fu di fatto il terzo concorrente eliminato dal \"Grande Fratello\".\nNota 4:\nI concorrenti che potevano essere nominati erano i sei meno graditi dal pubblico da casa, che durante la terza settimana, contemporaneamente al televoto \"chi vuoi eliminare\", vot\u00f2 per decretare le immunit\u00e0 dalla nomination. Camila, Cristina, Giorgio, Mara, Tullio e Veronica risultarono i meno votati mentre Alberto, Maicol e Mauro risultarono i pi\u00f9 votati. Questi ultimi, quindi, furono dispensati dal peso del voto e non poterono essere votati, mentre gli altri concorrenti, non inclusi fra gli ultimi sei della classifica, votarono ma furono immuni.\nNota 5: A causa di una maggioranza di uomini all'interno della casa, tutte le donne furono immuni dalla nomination. Daniele e Mattia, in qualit\u00e0 di nuovi concorrenti, furono immuni dalle nomination.\nNota 6: I concorrenti che potevano essere nominati erano i cinque meno graditi dal pubblico da casa, che durante la quinta settimana, contemporaneamente al televoto \"chi vuoi eliminare\", vot\u00f2 per decretare le immunit\u00e0 dalla nomination. Diletta, Giorgio, Mara, Marco e Tullio risultarono i meno votati. Daniele e Mattia, in qualit\u00e0 di nuovi concorrenti, furono ancora immuni dalle nomination.\nNota 7: I concorrenti che potevano essere nominati erano i sei meno graditi dal pubblico da casa, che durante la sesta settimana, contemporaneamente al televoto \"chi vuoi eliminare\", vot\u00f2 per decretare le immunit\u00e0 dalla nomination. Carmen, Cristina, Daniele, Mara, Mattia e Tullio risultarono i meno votati. Inoltre, su richiesta del \"Grande Fratello\", ognuno dei concorrenti doveva nominare necessariamente un uomo e una donna. Dominique e Sarah, in qualit\u00e0 di nuove concorrenti, furono immuni dalle nomination.\nNota 8: Ci fu una doppia eliminazione durante l'ottava puntata. Ogni ragazza poteva scegliere uno dei ragazzi da salvare. Inizi\u00f2 Carmela che salv\u00f2 George. Poi fu la volta di Mara che salv\u00f2 Alberto. Carmen, invece, opt\u00f2 per Giorgio. Sarah scelse Mauro, Cristina salv\u00f2 Maicol e Dominique invece Tullio. L'ultima fu Veronica che fece il nome di Massimo. Rimasero Marco e Daniele. Le ragazze decisero chi eliminare. Daniele ricevette il maggior numero di voti (6 su 7) ed usc\u00ec dalla casa, ma a sorpresa si apr\u00ec ufficialmente un televoto per salvarlo. Il pubblico non lo elimin\u00f2 e Daniele rientr\u00f2 in Casa.\nNota 9: I concorrenti che potevano essere nominati erano i sei meno graditi dal pubblico da casa, che durante la settima settimana, contemporaneamente al televoto \"chi vuoi eliminare\", vot\u00f2 per decretare le immunit\u00e0 dalla nomination. Carmen, Cristina, Giorgio, Mara, Marco e Tullio risultarono i meno votati. Dominique e Sarah, in qualit\u00e0 di nuove concorrenti, furono ancora immuni dalle nomination. Anche Daniele, precedentemente salvato dal pubblico dalla doppia eliminazione dell'ottava puntata, fu immune dalle nomination.\nNota 10: I concorrenti che potevano essere nominati erano i sei meno graditi dal pubblico da casa, che durante l'ottava settimana, contemporaneamente al televoto \"chi vuoi eliminare\", vot\u00f2 per decretare le immunit\u00e0 dalla nomination. Carmen, Cristina, Daniele, Dominique, Giorgio e Sarah risultarono i meno votati.\nNota 11: I concorrenti che potevano essere nominati erano i cinque meno graditi dal pubblico da casa, che durante la nona settimana, contemporaneamente al televoto \"chi vuoi eliminare\", vot\u00f2 per decretare le immunit\u00e0 dalla nomination. Carmen, Cristina, Daniele, Giorgio, e Marco risultarono i meno votati. Alessia e Nicola, in qualit\u00e0 di nuovi concorrenti, erano immuni dalle nomination.\nNota 12: I concorrenti che potevano essere nominati erano i cinque meno graditi dal pubblico da casa, che durante la decima settimana, contemporaneamente al televoto \"chi vuoi eliminare\", vot\u00f2 per decretare le immunit\u00e0 dalla nomination. Carmen, Cristina, Daniele, George e Sarah risultarono i meno votati. Alessia e Nicola, in qualit\u00e0 di nuovi concorrenti, furono ancora immuni dalle nomination. Carmela e Massimo, avendo preso parte allo scambio di concorrenti con il \"Gran Hermano\", la versione spagnola del Grande Fratello, furono immuni dalle nomination.\nNota 13: Mauro risult\u00f2 il pi\u00f9 votato nella classifica di gradimento del pubblico da casa, per questa ragione fu immune dalle nomination. Su richiesta del \"Grande Fratello\", ognuno dei concorrenti dovette nominare necessariamente un uomo e una donna.\nNota 14: Mauro risult\u00f2 il pi\u00f9 votato nella classifica di gradimento del pubblico da casa, per questa motivo gli venne chiesto di salvare una delle tre concorrenti con il maggior numero di nomination. Egli scelse di salvare Alessia. Gianluca, in qualit\u00e0 di nuovo concorrente, fu immune dalle nomination.\nNota 15: A causa dell'espulsione di Massimo, le nomination, nella puntata di luned\u00ec 25 gennaio 2010, non furono effettuate. Per l'eliminazione a sorpresa della puntata del 1\u00ba febbraio 2010 fu fondamentale l'esito del televoto del preferito, aperto durante la puntata del 25 gennaio 2010. I primi sei della classifica furono immuni, gli altri no. Alessia, Carmen, Cristina, Gianluca, Mara e Nicola ricevettero il minor numero di voti e furono a rischio eliminazione. Ai primi tre della classifica di gradimento venne chiesto di salvare tre dei sei concorrenti sopraccitati. Alberto, il terzo, salv\u00f2 Mara; il secondo, Maicol, salv\u00f2 Cristina mentre il primo, Mauro, decise di salvare Alessia. Restarono quindi in nomination Nicola, Carmen e Gianluca. Nicola ricevette il 47% dei voti e fu di fatto il quattordicesimo concorrente eliminato dal \"Grande Fratello\".\nNota 16: Nonostante il ritiro di Gianluca, il Grande Fratello conferm\u00f2 che il televoto sull'eliminazione prevista per il 15 febbraio 2010 sarebbe rimasto valido, ovviamente con la rimozione del nome di Gianluca che compariva fra i nominati, sarebbe stato salvato perch\u00e9 aveva ricevuto solamente il 2% dei voti.\nNota 17: Su richiesta del Grande Fratello, ognuno dei concorrenti doveva nominare necessariamente un uomo e una donna.\nNota 18: Ci fu una doppia eliminazione durante la diciottesima puntata. Su richiesta del \"Grande Fratello\" i concorrenti dovettero votare con voto palese un altro concorrente della casa, uomo per le ragazze e donna per i ragazzi. Il nominato da parte delle donne fu Mauro, mentre la nominata da parte degli uomini fu Carmen. Dopo alcuni minuti con Carmen e Mauro al televoto, la prima ebbe l'81% dei voti dal pubblico da casa e fu di fatto la diciottesima concorrente eliminata dal \"Grande Fratello\".\nNota 19: Su richiesta della produzione, il primo finalista avrebbe dovuto essere scelto dai ragazzi della casa che avrebbero dovuto votarsi vicendevolmente: Alberto vot\u00f2 per Giorgio, Cristina opt\u00f2 per Mara, Giorgio scelse Alberto, Mara indic\u00f2 Alberto e Mauro vot\u00f2 per Cristina. Con 2 voti su 5, Alberto fu il primo finalista del \"Grande Fratello\". Agli altri concorrenti spettarono una serie di sfide. Per scelta di Alberto, che su richiesta del \"Grande Fratello\" avrebbe dovuto indicare il nome di uno dei suoi compagni, Mauro si rec\u00f2 nella stanza delle scelte e scelse una delle tre porte li presenti dentro le quali avrebbe trovato uno tra Cristina, Giorgio e Mara. Dietro la porta scelta da Mauro ci fu Giorgio. I due si sfidarono al televoto. Mauro ebbe la meglio e fu ufficialmente il secondo finalista del \"Grande Fratello\". Successivamente ci fu una sfida al televoto fra Mara e Cristina. Quest'ultima ebbe la meglio ed fu la terza finalista ufficiale. Fra Mara e Giorgio, perdenti nelle due sfide sopraccitate, ci fu un televoto finale che decret\u00f2 il quarto ed ultimo finalista. Vinse Giorgio. Mara fu la ventesima concorrente eliminata dal \"Grande Fratello\".\nNota 20: Il voto del pubblico non fu pi\u00f9 per \"chi vuoi eliminare\", ma per \"chi vuoi che vinca\".\nAscolti.\nAscolti in prima serata.\nIn questa tabella sono indicati i risultati in termini di ascolto delle puntate serali andate in onda ogni luned\u00ec in prima serata su Canale 5.\nLa decima edizione \u00e8 stata una delle edizioni pi\u00f9 seguite nella storia del \"Grande Fratello\" (dalla quinta edizione alla sedicesima), registrando ottimi ascolti durante l'intera permanenza dei ragazzi nella Casa e comprendendo in termini di share ben due puntate da record, sul podio come \"terza\" e \"quarta\" tra le puntate pi\u00f9 viste negli ultimi anni, rispettivamente quella del 25 gennaio 2010, in cui erano in nomination Veronica Ciardi e Sarah Nile (ballottaggio definito dalla conduttrice stessa come \"una delle nomination pi\u00f9 atroci del programma\") e quella dell'8 marzo 2010, la finale.\nAscolti giornalieri.\nIn questa tabella sono indicati i risultati in termini di ascolto della striscia quotidiana andata in onda ogni giorno su Canale 5 all'interno del talk show \"Pomeriggio Cinque\" nei giorni feriali e all'interno di \"Domenica Cinque\" alla domenica."}
{"id": "2706183", "revid": "661526", "url": "https://it.wikipedia.org/wiki?curid=2706183", "title": "Fossi figo", "text": "Fossi figo \u00e8 un brano di Elio e le Storie Tese, pubblicato nel 2003. \u00c8 il secondo singolo estratto dall'album \"Cicciput\".\nLa canzone \u00e8 cantata in coppia con Gianni Morandi. Nel pezzo vengono parodiati l'introduzione di \"Questo piccolo grande amore\" di Claudio Baglioni, \"Spuma da 100\" degli stessi Elii, presente nel loro primo album \"Elio Samaga Hukapan Kariyana Turu\" (del 1989), \"Five Years\" di David Bowie, \"Scappa con me\" di Jovanotti e \"Bohemian Rhapsody\" dei Queen."}
{"id": "2706184", "revid": "188323", "url": "https://it.wikipedia.org/wiki?curid=2706184", "title": "Ryde by Wire", "text": ""}
{"id": "2706185", "revid": "6923", "url": "https://it.wikipedia.org/wiki?curid=2706185", "title": "Cavaliere (fortificazione)", "text": "In architettura, cavaliere \u00e8 un termine derivato dalla lingua francese (\"cavalier\") che indicava un'opera architettonica molto alta, costruita all'interno di una fortezza, di un bastione o di altra struttura difensiva, in modo da riuscire a sparare sopra al suo parapetto, senza interferire con la capacit\u00e0 di fuoco di quest'ultimo. Si poteva cos\u00ec ottenere una maggiore potenza di fuoco, anche se l'elevata altezza lo rendeva un facile bersaglio per le armi d'assedio degli assalitori.\nPer gli assedianti, i cavalieri di trincea permettono di proteggere le opere di avvicinamento tenendo sotto tiro il luogo delle armi della citt\u00e0 assediata.\nIl termine viene mantenuto per le fortificazioni dalla fine del XIX secolo all'inizio del XX e pu\u00f2 ospitare posizioni di artiglieria pesante a lungo raggio.\nDescrizione.\nIl \"cavaliere\" \u00e8 un elemento di fortificazione che si erge al di sopra di un altro elemento di trincea. Il suo ruolo \u00e8 quello di consentire di posizionare pezzi di artiglieria abbastanza in alto da rafforzare la potenza di fuoco di parte delle fortificazioni, sparando oltre i pezzi del bastione, per contrastare l'artiglieria degli assedianti o il loro lavoro di avvicinamento. Viene utilizzato anche il termine \"batteria alta\".\nSe il cavaliere fa parte della difesa di un luogo, il suo attaccante pu\u00f2 allestire cavalieri di trincea, destinati a proteggere le manovre di avvicinamento. Composte da terra e gabbioni, sono sufficientemente alte perch\u00e9 l'artiglieria che trasportano possa raggiungere le truppe che difendono il settore attaccato.\nIl termine \"cavaliere\" viene infine utilizzato per designare le traversine, argini realizzati per impedire il fuoco di fila su cortine o bastioni.\nStoria.\nDal XVI al XVIII secolo.\nSe la tecnica dell'utilizzo di soppalchi nella difesa delle piazze \u00e8 nota fin dall'Antichit\u00e0, \u00e8 solo all'inizio del XVI secolo che quest'elemento di fortificazione si diffuse sotto questo nome. Viene anche chiamata \"piattaforma\". Sono diffusi in Francia, Italia e, massicciamente, in Germania.\nSono legati alla comparsa dell'artiglieria moderna. I primi cavalieri erano dei terrapieni innalzati a ridosso del bastione per istituire un'ulteriore batteria in grado di rinforzare un punto ritenuto debole nella difesa e respingere cos\u00ec gli attacchi degli assedianti.\nNe fece largo uso il celebre ingegnere militare francese S\u00e9bastien Le Prestre de Vauban (1633-1707): v.si per es. quello che si trova vicino alla Porte Sainte-Croix a Saint-Omer (Pas-de-Calais).\nXIX e XX secolo.\nIl termine \"cavaliere\" rest\u00f2 in uso per le opere che supportavano pezzi di artiglieria a lungo raggio.\nNelle fortificazioni costruite in Francia dopo la Guerra franco-prussiana (1870-1871), il c.d. \"Sistema S\u00e9r\u00e9 de Rivi\u00e8res\", verranno realizzati anche fortini \"a cavaliere\" (fr. \"\u00e0 cavalier\"), in contrapposizione ai successivi fortini \"a massiccio centrale\" (fr. \"massif central\"). Si tratta di opere databili al biennio 1874-1875. Sono caratterizzate dall'avere l'artiglieria posta su una collinetta che copre le abitazioni e i magazzini. \u00c8 il caso, ad esempio, di Fort Domont, costruito nel 1874, per bloccare la valle di Montmorency e partecipare alla difesa di Parigi.\nUtilizzo.\nIl cavaliere ha lo scopo di dare maggiore portata all'artiglieria. Pu\u00f2 cos\u00ec costringere l'assediante a iniziare il suo lavoro di avvicinamento da pi\u00f9 lontano, guadagnando cos\u00ec tempo. Permette anche di rafforzare la difesa di un punto debole, raddoppiando l'artiglieria. A seconda della forma che gli viene data, pu\u00f2 anche partecipare alla difesa dei settori vicini fornendo colpi d'infilata. Il cavaliere della trincea viene sollevato dai paralleli della trincea di avvicinamento, a ciascuna delle sue estremit\u00e0. \u00c8 costituito da file successive di gabbioni riempiti di terra di scavo che consentono di collocare fucilieri, o cannoni leggeri, ad un'altezza di poco superiore a quella del bastione attaccato. Da questa posizione possono impedire agli assediati di difendere le mura. Un cavaliere di trincea poteva essere costruito in 24 ore da 40 uomini."}
{"id": "2706186", "revid": "59975", "url": "https://it.wikipedia.org/wiki?curid=2706186", "title": "Monkees", "text": ""}
{"id": "2706193", "revid": "181699", "url": "https://it.wikipedia.org/wiki?curid=2706193", "title": "Hans Poelzig", "text": "Poelzig era stato un membro del Deutscher Werkbund. Verso la met\u00e0 degli anni 20, con gli architetti di Weimar fra i quali Bruno Taut e Ernst May, Poelzig aveva seguito gli sviluppi dell'architettura espressionista e della Neue Sachlichkeit (Nuova oggettivit\u00e0). \nNel 1927 aveva partecipato con un suo progetto alla prima importante realizzazione di architettura razionalista promossa dal Werkbund, il quartiere Weissenhof a Stoccarda.\nBiografia.\nHans Poelzig era nato dalla contessa Clara Henrietta Maria Poelzig (figlia di Alexander von Hanstein, Conte di P\u00f6lzig e Beiersdorf) mentre era sposata all'inglese George Acland Ames.\nDopo aver completato i suoi studi in architettura, Poelzig progett\u00f2 alcuni edifici industriali. Nel 1911 in occasione di un'esposizione industriale a Pozna\u0144 realizz\u00f2 una torre con serbatoio d'acqua alta 51.2 m. \nNel 1916 fu nominato architetto della citt\u00e0 di Dresda.\nNel 1919 realizz\u00f2 a Berlino il teatro Gro\u00dfes Schauspielhaus per l'impresario Max Reinhardt.\nDal 1920 al 1935 aveva insegnato all'Universit\u00e0 tecnica di Berlino e fu direttore dell'Accademia delle Arti di Prussia (Preu\u00dfische Akademie der K\u00fcnste).\nOnori.\nIl 18 novembre 2015 il Friedrichstadt-Palast Berlin ha inaugurato solennemente in onore dei suoi fondatori Max Reinhardt, Hans Poelzig e Erik Charell il monumento sulla Friedrichstra\u00dfe 107."}
{"id": "2706198", "revid": "767487", "url": "https://it.wikipedia.org/wiki?curid=2706198", "title": "Hermann M\u00f6ller", "text": "Indoeuropeista, diede fondamentali contributi allo sviluppo della teoria delle laringali e fu tra i primi sostenitori di un legame genetico tra le lingue indoeuropee e quelle semitiche.\nBiografia.\nNato nella parrocchia danese di Hjerpsted, presso T\u00f8nder adesso nella regione di Syddanmark, nel 1864 M\u00f6ller divenne suddito tedesco in seguito alla Seconda guerra dello Schleswig; comp\u00ec quindi i suoi studi superiori in Germania. Nel 1883 inizi\u00f2 a insegnare filologia germanica all'Universit\u00e0 di Copenaghen, incarico che tenne per oltre trentacinque anni.\nGli studi.\nIn \"Das altenglische Volksepos in der urspr\u00fcnglichen strophischen Form\" (\"L'epica popolare in antico inglese nella sua forma metrica originale\", 1883) sostenne che originariamente il \"Beowulf\" aveva uno schema metrico fisso, che sarebbe stato corrotto in seguito da altri poeti.\nLa principale opera di M\u00f6ller, \"Vergleichendes indogermanisch-semitisches W\u00f6rterbuch\" (\"Dizionario comparativo indoeuropeo-semitico\"), fu pubblicata nel 1911; in essa il linguista propose la sua teoria, secondo la quale le famiglie linguistiche indoeuropea e semitica sarebbero filogeneticamente correlate; tale formulazione dell'ipotesi non ha riscontrato il consenso della comunit\u00e0 scientifica degli indoeuropeisti, anche se il problema della correlazione tra indoeuropeo e semitico \u00e8 rimasto oggetto di dibattito come parte della pi\u00f9 ampia teoria nostrasista. All'epoca, comunque, la proposta di M\u00f6ller riscosse il consenso di importanti linguisti come Holger Pedersen e Louis Trolle Hjelmslev, secondo il quale, anzi, \u00abche vi sia una relazione genetica tra indoeuropeo e camito-semitico \u00e8 stato dimostrato nel dettaglio dal linguista danese Hermann M\u00f6ller\u00bb; le sue ricerche in quest'ambito furono continuate dal francese Albert Cuny e, pi\u00f9 recentemente, dallo statunitense Saul Levin.\nA M\u00f6ller si deve anche una nuova versione della teoria delle laringali gi\u00e0 ipotizzata da Ferdinand de Saussure nel 1878; il linguista danese espose la sua teoria in \"Die semitisch-vorindogermanischen laryngalen Konsonanten\" (\"La laringale semitico-preindoeuropea\", 1917). ."}
{"id": "2706199", "revid": "19933", "url": "https://it.wikipedia.org/wiki?curid=2706199", "title": "Chirobalista", "text": ""}
{"id": "2706200", "revid": "287204", "url": "https://it.wikipedia.org/wiki?curid=2706200", "title": "Hermann Moller", "text": ""}
{"id": "2706202", "revid": "104458", "url": "https://it.wikipedia.org/wiki?curid=2706202", "title": "Hermann M\u00f8ller", "text": ""}
{"id": "2706205", "revid": "83531", "url": "https://it.wikipedia.org/wiki?curid=2706205", "title": "Theodore Christianson", "text": " Fu governatore del Minnesota dal 6 gennaio 1925 fino al 6 gennaio 1931. Lavor\u00f2 anche alla Camera dei Rappresentanti degli Stati Uniti dal 4 marzo 1933 al 3 gennaio 1937. Era repubblicano.\nNato a Lac qui Parle Township, nel Minnesota, Christianson si laure\u00f2 presso l'Universit\u00e0 di Legge del Minnesota nel 1909. \"Pi\u00f9 Ted, meno tasse\" fu lo slogan della campagna elettorale di Theodore Christianson, quando si candid\u00f2 come governatore nel 1924. \"Tightwad Ted\", come era chiamato dai suoi simpatizzanti, mantenne la parola. Durante la sua amministrazione, abbass\u00f2 le tasse e tagli\u00f2 le spese. Dopo i disordini della prima guerra mondiale, gli elettori espressero la loro approvazione verso la sua prudente politica fiscale e il suo disprezzo per il socialismo, infatti venne rieletto ben due volte.\nPrima di entrare in politica, Christianson ebbe una carriera doppia come avvocato e redattore del \"Dawson Sentinel\".\nChristianson volle candidarsi al Senato degli Stati Uniti nel 1930, ma perse la nomination repubblicana in favore di Thomas Schall, e lasci\u00f2 temporaneamente la politica. Durante una pausa di tre anni, l'ex giornalista scrisse la sua storia in un libro pubblicato nel 1935 (Minnesota: The Land of Sky-Tinted Waters: A History of the State and its People). Nel 1933 riusc\u00ec a farsi eleggere alla Camera dei Rappresentanti. Nel 1936, si candid\u00f2 nuovamente per il Senato. Ricevette la nomination repubblicana, ma venne sconfitto dall'ex rappresentante Ernest Lundeen del Farmer Labor Party, ricevendo solo il 37% dei voti.\nPi\u00f9 tardi, Christianson si trasfer\u00ec a Chicago. Infine si trasfer\u00ec a Dawson, nel Minnesota dove mor\u00ec per un attacco cardiaco durante il tentativo di far partire la sua auto in una notte d'inverno. Aveva 65 anni."}
{"id": "2706209", "revid": "88740", "url": "https://it.wikipedia.org/wiki?curid=2706209", "title": "Mura cittadine in Cina", "text": "Le mura cittadine in Cina () erano il sistema di difesa utilizzato per proteggere villaggi e citt\u00e0 cinesi in epoca pre-moderna. Il sistema era composto da mura, torri e porte cittadine, spesso edificate con uno stile uniforme in tutto l'impero.\nEtimologia.\nIl termine cinese \"Ch\u00e9ngqi\u00e1ng\" (\u57ce\u5899) pu\u00f2 essere usato con due significati nella lingua cinese moderna. In senso lato indica tutte le mura difensive, compresa la Grande muraglia cinese e le strutture simili situate in altri stati, come il Vallo di Adriano. In senso stretto, Chengqiang fa riferimento specifico alle mura difensive costruite attorno a citt\u00e0 o villaggi.\nNell'alfabeto cinese tradizionale il carattere \"Ch\u00e9ng\" (\u57ce) denota il muro difensivo della \"citt\u00e0 interna\", quella che ospita gli edifici governativi. Il carattere \"Gu\u00f3\" (\u90ed) indica la \"citt\u00e0 esterna\", con gli edifici residenziali. La locuzione Ch\u00e1ngch\u00e9ng (\u957f\u57ce), letteralmente \"il Lungo Muro\", fa riferimento alla Grande muraglia cinese.\nStoria.\nCome molte altre innovazioni della storia della Cina, l'invenzione delle mura cittadine ha una base semi-mitologica; in questo caso il capo della dinastia Xia Gun (\u9ca7), padre di Y\u01d4. Si dice che Gun abbia costruito le mura interne (\u57ce) per difendere il principe, e quelle esterne (\u90ed) per permettere alle persone di colonizzare la terra. Una teoria alternativa attribuisce la prima citt\u00e0 fortificata a Huang Di. Negli ultimi anni sono stati scavati numerosi muri che circondavano gli insediamenti del periodo neolitico. Tra questi c'\u00e8 un muro in pietra a Sanxingdui, e molti in terra battuta nel sito della cultura di Longshan. In genere queste mura proteggevano insediamenti grandi quanto un ampio villaggio.\nNella Cina della dinastia Shang, nel sito di Ao, furono erette grandi mura nel XV secolo a.C., larghe 20 metri alla base e che racchiudevano un'area di circa 1755 m\u00b2. Con dimensioni simili, l'antica capitale dello stato di Zhao, Handan, (fondata nel 386 a.C.), aveva mura spesse 20 metri ed alte 15.\nMolte delle citt\u00e0 di una certa dimensione furono dotate di mura difensive a partire dalla dinastia Zhou. Ad esempio, la citt\u00e0 di Ping Yao fu costruita la prima volta tra l'827 a.C. ed il 782 a.C. durante il regno di re Xuan di Zhou. Le mura di Suzhou seguivano, prima di venire distrutte negli anni sessanta e settanta, lo stesso progetto di Wu Zixu del V secolo a.C. A partire dalla dinastia Yuan fu una legge governativa ad obbligare le sedi amministrative delle regioni ad avere mura difensive. Nella Cina antica, gli assedi delle mura (oltre alle battaglie navali) erano ritratti sui vasi h\u00fa in bronzo databili al Periodo dei regni combattenti (V secolo - III secolo a.C.), come quelli trovati a Chengdu, Sichuan, nel 1965.\nLa costruzione delle mura cittadine raggiunse l'apice durante le dinastie Ming e Qing. Tecniche edilizie sofisticate implicarono che le principali mura cittadine, come quelle delle capitali Pechino e Nanchino, fossero progettate per resistere ai colpi di cannone. Comunque, con l'avvento delle moderne armi da fuoco, le fortificazioni tradizionali iniziarono a perdere la loro funzione difensiva attorno al XIX e XX secolo. Le mura tradizionali si dimostrarono anche un ostacolo allo svolgimento efficiente del commercio. Ad esempio, le mura di Shanghai, costruite per respingere i barbari Wokou durante la dinastia Ming, furono quasi completamente demolite dopo la rivoluzione Xinhai su richiesta della comunit\u00e0 commerciale cittadina.\nDopo la fondazione della Repubblica Popolare Cinese, una dimensione politica si aggiunse ai problemi economici creati dalle mura. A Pechino, ad esempio, la demolizione proposta delle mura fu avversata da esperti che andavano dall'architetto Liang Sicheng al russo Mosin, affermando che si trattava del pi\u00f9 sofisticato sistema murario della Cina. Nel 1958 Mao Zedong intervenne dichiarando che la demolizione delle vecchie mura era una scelta politica. Nonostante gli sforzi del sindaco Peng Zhen per conservare le porte cittadine e le torri, nel 1970 quasi tutte le mura erano state demolite.\nComposizione.\nMolte citt\u00e0 cinesi furono progettate a tavolino, e le loro mura tendono ad essere rettangolari o quadrate invece di adattarsi alla morfologia del terreno. Furono adottate considerazioni filosofiche o feng shui nella pianificazione di porte e torri, ed anche della citt\u00e0 stessa.\nRaramente le citt\u00e0 cinesi si sviluppano attorno ad un castello. Il centro amministrativo \u00e8 piuttosto sparso su un'ampia zona che pu\u00f2 essere circondata o meno da una seconda cerchia di mura interne simili per forma e costruzione a quella principale esterna.\nLe mura delle citt\u00e0 importanti dovevano racchiudere il pi\u00f9 possibile dell'area extra-urbana, sia per garantire spazio da dedicare allo sviluppo che per mettere al sicuro risorse quali la legna e le piantagioni in tempo di guerra. Quindi, ad esempio, la citt\u00e0 di Quanzhou in Fujian ancora conteneva terra libera nel 1945. La citt\u00e0 murata di Suzhou, dell'epoca della Repubblica di Cina, ancora contiene grandi appezzamenti agricoli. La cittadella di Nanchino, costruita durante la dinastia Ming, racchiudeva un'area grande a sufficienza per contenere un aeroporto, foreste di bamb\u00f9 e laghi anche in tempi moderni.\nForma.\nQuando era permesso dalla morfologia topografica, le citt\u00e0 murate cinesi erano di forma rettangolare, con quattro mura ortogonali. Alcuni sistemi murari sono composti di pi\u00f9 rettangoli, accostati l'uno all'altro o racchiusi uno nell'altro. Ad esempio, la citt\u00e0 di Pechino \u00e8 composta da quattro rettangoli: un'ampia citt\u00e0 esterna a sud, una stretta citt\u00e0 interna a nord, una citt\u00e0 imperiale in quella interna e la citt\u00e0 proibita al suo centro.\nLe mura potevano essere erette con molti materiali. Tra i pi\u00f9 usati c'erano il pis\u00e9, blocchi di terra battuta, mattoni, pietre e molte loro combinazioni. Nella sua forma standardizzata durante le dinastie Ming e Qing, le mura erano composte da un nucleo di terra battuta e detriti misti, rafforzati da varie cementazioni. Le mura erano poi piastrellate con mattoni, e ricoperte da merlature rivolte verso l'esterno e parapetti versol'interno.\nPorte.\nLe porte erano disposte simmetricamente lungo le mura. La porta principale si trovava solitamente al centro del muro meridionale. I corpi di guardia erano eretti in legno e mattoni, circondati da merlature. Un tunnel correva sotto al corpo di guardia, con numerose grate in metallo e porte in legno. Postazioni difensive camuffate erano situate lungo il tunnel (in maniera simile alle buche assassine). I corpi di guardia erano accessibili tramite rampe, chiamate rampe per cavalli, (\u9a6c\u9053, m\u01ced\u00e0o), che risalivano le mura adiacenti.\nBarbacani.\nSolitamente veniva messa una torre per arcieri davanti al corpo di guardia principale, formando un barbacane (\u74ee\u57ce, w\u00e8ngch\u00e9ng). Nella sua forma definitiva, durante le dinastie Ming e Qing, la torre degli arcieri era una costruzione elaborata, di altezza equiparabile al corpo di guardia principale, e posto ad una certa distanza da questo. Alla sua base si trovava una porta. La torre degli arcieri prendeva questo nome dagli alloggiamenti per gli arcieri (ed in seguito per i cannoni), da cui gli assediati potevano sparare proiettili sugli assedianti. Mura ausiliarie correvano perpendicolari al muro principale, collegando la torre degli arcieri al corpo di guardia principale, racchiudendo un'area rettaqngolare. Questa era un'area di sicurezza, in caso di sfondamento della porta principale. Il suo nome cinese, \"mura a giara\", fa riferimento al fatto che gli assalitori che avrebbero oltrepassato la torre degli arcieri si sarebbero trovati intrappolati nel barbacane, sotto il fuoco proveniente da tutte le direzioni.\nNelle porte pi\u00f9 grandi potevano trovarsi pi\u00f9 barbacani; la porta principale di Nanchino ne aveva tre, e si tratta del pi\u00f9 complesso sistema tuttora esistente in Cina.\nTorri.\nLe torri murarie che sporgevano dai muri si trovavano ad intervalli regolari lungo le mura. Le torri pi\u00f9 grandi ed elaborate, chiamate torri angolari (\u89d2\u697c), si trovavano sul punto di giunzione di due mura (ovvero agli angoli). Queste torri erano molto pi\u00f9 alte del muro stesso, e garantivano ai difendenti una visuale dall'alto su tutta la citt\u00e0 e sui suoi dintorni.\nFossati.\nNelle citt\u00e0 pi\u00f9 grandi un fossato circondava la citt\u00e0. Poteva essere collegato a canali o fiumi che scorrevano all'interno o all'esterno della citt\u00e0, fornendo difesa ed un comodo sistema di trasporto: v. Fossati della Pechino imperiale."}
{"id": "2706211", "revid": "1305772", "url": "https://it.wikipedia.org/wiki?curid=2706211", "title": "Clarkdale", "text": ""}
{"id": "2706215", "revid": "68278705", "url": "https://it.wikipedia.org/wiki?curid=2706215", "title": "Comitato per un'Internazionale Operaia", "text": ""}
{"id": "2706222", "revid": "181699", "url": "https://it.wikipedia.org/wiki?curid=2706222", "title": "Comitato per un'Internazionale dei Lavoratori", "text": "Il Comitato per un'Internazionale dei Lavoratori (Committee for a Workers' International, CWI/CIL) \u00e8 un'organizzazione internazionale di partiti e gruppi anticapitalisti presente su tutti i continenti che si richiama all'esperienza del movimento operaio internazionale e del trotskismo. Con una propria rappresentanza con gruppi e partiti in 50 paesi, il CWI/CIL \u00e8 l'internazionale trotskista con la maggiore estensione geografica al mondo. Seconda per numero di militanti, solo alla Quarta Internazionale. Il CWI organizza Congressi regolari e dispone di un Comitato Esecutivo Internazionale che si riunisce ogni anno. La sua sezione italiana \u00e8 Resistenze Internazionali.\nNe fanno parte il Partito Socialista di Inghilterra e Galles che pu\u00f2 contare su 5 consiglieri eletti in governi locali e 24 membri degli esecutivi nazionali di diversi sindacati, il Socialist Party (Irlanda) che dispone di tre parlamentari eletti e dirige il movimento di massa contro le \"Water Charges\", il Linkse Socialistische Partij/Parti Socialiste de Lutte in Belgio presente con militanti e dirigenti in tutti i sindacati nazionali, il Democratic Socialist Movement, in Nigeria, Socialist Alternative negli Stati Uniti che svolge un ruolo di massa a Seattle e che ha promosso la vittoriosa campagna per i 15$ l'ora. In Sudafrica \u00e8 attivo il Workers and Socialist Party (WASP) fondato dal Democratic Socialist Movement dopo il massacro di Marikana. In Brasile il CWI lavora sotto la sigla di Liberdade, Socialismo e Revolu\u00e7\u00e3o (LSR). In Svezia \u00e8 attivo il R\u00e4ttvisepartiet Socialisterna (RS) che dispone di diversi consiglieri comunali, di un settimanale a colori diffuso in migliaia di copie. RS \u00e8 attivo da decenni nella lotta contro i tagli, il razzismo e la xenofobia. In India si presenta come New Socialist Alternative, in Germania \u00e8 attivo il gruppo SAV-Sozialistische Alternative, in Grecia l'organizzazione di riferimento \u00e8 Xekinima, in Austria \u00e8 attivo l'SLP, in Sri Lanka lo United Socialist Party, in Australia il Socialist Party, in Francia Gauche R\u00e9volutionnaire (GR).\nIn Italia il gruppo di riferimento \u00e8 Resistenze Internazionali riconosciuta al Congresso straordinario del luglio 2017 la sezione ufficiale del CWI in Italia. Resistenze Internazionali proviene dall'Associazione ControCorrente che fu fondata da un gruppo di compagni attivi dalla fine del 2003 nel Partito della Rifondazione Comunista. Nata il 16 dicembre 2006 e fuoriuscta dallo stesso Prc nel 2012, l'Associazione ha incontrato sul suo cammino il gruppo Lotta per il Socialismo, il gruppo dei sostenitori del CWI gi\u00e0 attivi in Italia che provenivano da diverse sezioni europee. Nel 2009 e dopo un approfondito periodo il gruppo conflu\u00ec nell'Associazione stessa. A seguito della separazione dall'Associazione ControCorrente, Resistenze Internazionali ha intrapreso un percorso nuovo. Ha una presenza attiva a Genova, Bologna, Torino e Savona. Produce dal 2007 un giornale mensile diffuso in tutto il paese denominato Resistenze, oltre alla rivista di approfondimento ControCorrente diffusa dal 2011 e numerosi opuscoli su varie questioni. Il sito di Resistenze Internazionali \u00e8 https://resistenzeinternazionali.it\nResistenze Internazionali \u00e8 attiva in diverse citt\u00e0 italiane in campagne a difesa di una scuola pubblica, laica, gratuita e di qualit\u00e0, contro il Jobs Act la precariet\u00e0 e lo sfruttamento, il neofascismo, il razzismo e tutte le discriminazioni. Resistenze Internazionali organizza i giovani e gli studenti anticapitalisti ed antirazzisti nelle scuole e nelle universit\u00e0. Resistenze Internazionali si richiama all'esperienza di International Socialist Resistence e Youth Against Racism in Europe (YRE), attive in tutt'Europa nelle mobilitazioni di massa antifasciste dall'inizio degli anni '90 e pi\u00f9 tardi nel movimento contro la guerra e la globalizzazione.\nStoria.\nIl CWI/CIL venne fondato nel 1974 con una conferenza tenutasi a Londra tra il 20 e il 21 aprile, dai sostenitori dell'organizzazione allora conosciuta con il nome di \"Militant Tendency\" (\"tendenza militante\") in Gran Bretagna, Svezia, Irlanda e in altri paesi. A quel tempo le sezioni del CWI/CIL generalmente, sviluppavano la politica dell'entrismo nei cosiddetti partiti operai di massa e socialdemocratici. L'inizio degli anni novanta vide la fine di questa impostazione strategica. Il CWI/CIL svilupp\u00f2 l'analisi che questi partiti avevano cambiato la loro natura operaia ed erano diventati semplicemente dei partiti capitalisti. A questo punto la politica entrista non aveva pi\u00f9 alcun senso e il CWI/CIL decise di uscire dai partiti socialdemocratici per creare proprie organizzazioni indipendenti e/o contribuire alla costruzione di \"partiti ampi\". Fu cos\u00ec che in Inghilterra nacque il Militant Labour in seguito Socialist Party, in Belgio il Militant Links in seguito Parti Socialiste de Lutte ecc. Questa tesi venne contrastata duramente da Ted Grant, uno dei fondatori storici del Militant. Dopo un lungo dibattito e un congresso straordinario nel 1991, che conferm\u00f2 la validit\u00e0 della posizione assunta dalla maggioranza della sezione inglese e gallese del CWI/CIL, Grant e i suoi sostenitori cercarono di ottenere lo status di frazione interna all'organizzazione, che gli venne accettato per molto tempo ma revocato in seguito, quando i seguaci di Grant si rifiutarono di pagare le quote associative e allo stesso tempo pubblicavano documenti dove veniva ventilata la possibilit\u00e0 di una scissione, creando nel frattempo un'organizzazione parallela. La revoca dello status di frazione port\u00f2 all'uscita di Ted Grant e dei suoi sostenitori, che continueranno l'entrismo in seno alla socialdemocrazia e si riorganizzeranno internazionalmente nelle file della Tendenza Marxista Internazionale.\nTed Grant attacc\u00f2 duramente la direzione del CWI, in particolare Peter Taaffe, tacciandola di settarismo in quanto avevano abbandonato, secondo il suo punto di vista, il lavoro dentro i partiti \"tradizionali\" della classe operaia tradendo secondo Grant: \"Quarant'anni di lavoro\".\nGrant sosteneva che i successi del Militant in Gran Bretagna (come ad esempio la vittoria sulla Poll Tax e il conseguente crollo del governo conservatore di Margaret Thatcher) e di come si fosse riusciti a far eleggere Dave Nellist, Terry Fields e Patt Wall (membri della Tendenza Militant) come parlamentari laburisti, fossero dovuti al lavoro entrista nella socialdemocrazia.\nTuttavia questi successi si scontravano dal 1985 in poi con il chiaro intento e la determinazione della dirigenza di Neil Kinnock del Partito Laburista, di distruggere l'influenza trotskista nel partito, in concomitanza con l'abbandono da parte del Labour delle politiche socialiste, trasformando il partito in un classico partito borghese. Dei circa 8000 membri del Militant, solo 200 vennero espulsi dal Partito Laburista.\nSecondo il CWI, non era pi\u00f9 possibile comunque per il Militant avere agibilit\u00e0 politica all'interno del Partito Laburista. La cosiddetta \u201ccaccia alle streghe\u201d venne condotta fino alla fine degli anni ottanta. Terry Field venne rimosso dall'incarico di parlamentare laburista nel 1991 e Dave Nellist venne sospeso dal partito sempre nello stesso periodo, Pat Wall nel frattempo mor\u00ec.\nI nuovi partiti dei lavoratori.\nSin dalla cosiddetta \u201csvolta scozzese\u201d e con la fine della politica entrista, il CWI/CIL ha difeso la necessit\u00e0 di creare nuovi partiti \"ampi\" dei lavoratori. In effetti, mentre considera da una parte i partiti socialdemocratici non pi\u00f9 rappresentativi degli interessi dei lavoratori, i partiti che fanno parte del CWI/CIL non hanno la presunzione di poter svolgere questo compito. Il CWI/CIL crede che i lavoratori (anche coloro che voltano le spalle alla socialdemocrazia) dato il loro grado di coscienza attuale, non siano ancora attratti da una politica rivoluzionaria e che hanno bisogno di fare diverse esperienza di lotta e che i marxisti rivoluzionari, devono stare al loro fianco per indirizzarli verso uno sbocco rivoluzionario. \u00c8 all'interno di questa prospettiva che i partiti membri del CWI/CIL, partecipano o avviano la nascita di questi nuovi partiti. In quest'ottica il CWI/CIL \u00e8 attivamente impegnato all'interno del P-SOL in Brasile, del Nuovo Partito Anticapitalista (NPA) in Francia, nella Die Linke in Germania e ancora nel Partito Polacco del Lavoro (PPP) in Polonia.\nMembri del CWI/CIL hanno avuto un ruolo fondamentale nella costruzione dello scozzese Scottish Socialist Party.\nIn seguito il CWI/CIL ha abbandonato questo partito, per costituire un nuovo partito in Scozia, Solidarity, insieme al Socialist Workers Party.\nAttivit\u00e0.\nEppure quando si presenta in modo indipendente ottiene ottimi risultati come ad esempio l'elezione di Joe Higgins dell'Irish Socialist Party al parlamento irlandese nel 1997 e a parlamentare europeo nelle elezioni del 2009, l'elezione di diversi consiglieri in Gran Bretagna, specialmente a Londra e Coventry e in Irlanda del Nord.\nIl CWI/CIL inoltre, ha membri eletti a livello regionale e locale in Svezia (R\u00e4ttvisepartiet Socialisterna), Germania, Australia, Paesi Bassi (Offensief; membri del Partito Socialista Olandese sono anche membri del CWI), in Pakistan (Socialist Movement Pakistan), Sri Lanka e nell'ex Unione Sovietica (Sotsialisticheskoye Soprotivleniye). Nel 2005 alle elezioni presidenziali in Sri Lanka il partito affiliato al CWI, l'United Socialist Party (USP) \u00e8 divenuto il terzo partito del paese (con lo 0,4% dei consensi) intercettando il voto di sinistra.\nMembri del CWI erano presenti nelle liste del National Conscience Party (NCP) alle elezioni nigeriane del 2003, ottenendo il miglior risultato che questo partito abbia mai raggiunto (0,51% su scala nazionale).\nNel 2001 \u00e8 nata l'organizzazione giovanile del CWI, l'International Socialist Resistance.\nNel mese di gennaio del 2010 il Socialist Party (CWI Inghilterra e Galles), insieme a sindacati e altre forze di ispirazione comunista (tra i quali il Partito Comunista di Gran Bretagna e Solidarity-Scotland's Socialist Movement) ha dato vita alla coalizione elettorale Trade Unionist and Socialist Coalition (TUSC) con la quale correr\u00e0 alle prossime elezioni in Gran Bretagna."}
{"id": "2706227", "revid": "21880", "url": "https://it.wikipedia.org/wiki?curid=2706227", "title": "Archaeopteropus", "text": ""}
{"id": "2706228", "revid": "21880", "url": "https://it.wikipedia.org/wiki?curid=2706228", "title": "Gephyrostegus", "text": ""}
{"id": "2706229", "revid": "287204", "url": "https://it.wikipedia.org/wiki?curid=2706229", "title": "Christine (film)", "text": ""}
{"id": "2706234", "revid": "2039709", "url": "https://it.wikipedia.org/wiki?curid=2706234", "title": "Chiesa di Santa Maria degli Angeli (Gallipoli)", "text": "La chiesa di Santa Maria degli Angeli \u00e8 una confraternita del centro storico di Gallipoli. Edificata nella seconda met\u00e0 del Seicento, sorge lungo il perimetro delle mura, di fronte all'Isola di Sant'Andrea. La chiesa venne affidata nel 1662 all'omonima confraternita, composta da pescatori, agricoltori e artisti, che organizza e ne \u00e8 titolare, insieme alla confraternita del Crocifisso, la processione dei Misteri del Venerd\u00ec santo partecipando con la statua della Madonna Addolorata.\nArchitettura.\nProspetto.\nIl semplice prospetto, terminante con un basso frontone in carparo, presenta due portali d'accesso timpanati. Al centro \u00e8 posizionato un grande pannello maiolicato che ritrae la \"Madonna degli Angeli\" con lo sfondo del faro dell'Isola di Sant'Andrea e degli scogli del Campo e dei Piccioni.\nInterno.\nL'interno, il cui ingresso \u00e8 sormontato dal settecentesco organo della controfacciata montato su di una cantoria in pietra, \u00e8 costituito da un'unica navata voltata a stella. Ospita grandi tele settecentesche poste lungo le pareti laterali. Opera del pittore Diego Oronzo Bianchi di Manduria, le tele de \"La moltiplicazione dei pani\", \"Le nozze di Cana\", \"La moltiplicazione dei pani e dei pesci\", \"La disputa di Ges\u00f9 nel Tempio\", sono databili al XVIII secolo. Il marmoreo altare maggiore, opera di Luigi Schiavone di Monopoli del 1865, \u00e8 arricchito da nicchie con statue dei Santi e della Madonna. In una teca \u00e8 possibile ammirare la statua della \"Madonna Addolorata\", condotta in processione in occasione dei riti della Settimana Santa. Lungo le pareti sono disposti i seggi dei confratelli contrassegnati dalle cariche di pertinenza.\nIl 13 aprile 2015, dopo anni di chiusura dovuta ai lavori di riqualificazione e restauro, il vescovo della diocesi di Nard\u00f2-Gallipoli Fernando Filograna riapre al culto la Confraternita."}
{"id": "2706235", "revid": "300067", "url": "https://it.wikipedia.org/wiki?curid=2706235", "title": "Schenectady Open", "text": "Lo Schenectady Open \u00e8 stato un torneo di tennis facente parte prima del Grand Prix e poi dell'ATP Tour.\nSi \u00e8 giocato dal 1987 al 1994 a Schenectady negli Stati Uniti su campi in cemento."}
{"id": "2706236", "revid": "28570812", "url": "https://it.wikipedia.org/wiki?curid=2706236", "title": "Giorno polare", "text": ""}
{"id": "2706239", "revid": "287204", "url": "https://it.wikipedia.org/wiki?curid=2706239", "title": "Nevado Caraz", "text": "Il Nevado Caraz, chiamato anche Caraz (da non confondere con l'omonima citt\u00e0), \u00e8 un gruppo montuoso della Cordillera Blanca, in Per\u00f9, nel dipartimento di Ancash.\nAspetto fisico.\nCi sono tre distinte cime nel gruppo. La pi\u00f9 alta \u00e8 il Caraz I (6.025\u00a0m), detto anche Caraz de Par\u00f3n, perch\u00e9 la sua parete sud \u00e8 visibile dal lago di Par\u00f3n. Le altre due cime vengono chiamate Caraz II (6.020\u00a0m) o Caraz de Santa Cruz e Caraz III (5.720\u00a0m). Il gruppo montuoso fa parte del massiccio detto \"Macizo del Huandoy\", nella parte settentrionale della Cordillera Blanca.\nAlpinismo.\nLa prima salita al Caraz I risale al 14 giugno 1955, quando Hermann Huber, Alfred Koch, e Helmut Schmidt la raggiunsero dal versante orientale. La stessa cordata ha raggiunto per prima la cima del Caraz II il 16 giugno 1955 attraverso la cresta sud-est.\nIl Caraz III, di quota ben inferiore ai primi due, \u00e8 stato salito solo il 5 luglio 1971 dalla cordata italiana di Vincenzo Degasperi, Remo Nicolini, Marco Pilati e Bruno Tabarelli de Fatis."}
{"id": "2706241", "revid": "1272592", "url": "https://it.wikipedia.org/wiki?curid=2706241", "title": "Luoghi manzoniani", "text": "I luoghi manzoniani sono siti, edifici, quartieri, serviti da ispirazione e citati da Alessandro Manzoni nel romanzo \"I promessi sposi\". Per alcuni le citazioni sono precise, per altri la corrispondenza \u00e8 determinata dalla tradizione, come nella \"presunta casa di Lucia\", a volte con pi\u00f9 di una assegnazione per lo stesso luogo. Presenti principalmente a Lecco, a Milano e in Brianza. Inoltre si riferiscono ed esprimono lo spirito e la psicologia dei personaggi attraverso la loro descrizione: un esempio \u00e8 il castello con l'Innominato, oppure il palazzotto con don Rodrigo.\nNella citt\u00e0 di Lecco sono segnalati da targhe esposte all'esterno dei siti e indicati in percorsi turistici. Nella sala III del civico museo manzoniano \u00e8 illustrata l'iconografia classica dei luoghi attraverso una serie di stampe del territorio di Lecco del XVIII e XIX secolo."}
{"id": "2706252", "revid": "422409", "url": "https://it.wikipedia.org/wiki?curid=2706252", "title": "Lieutenant", "text": ""}
{"id": "2706254", "revid": "66248012", "url": "https://it.wikipedia.org/wiki?curid=2706254", "title": "Captain", "text": ""}
{"id": "2706255", "revid": "422409", "url": "https://it.wikipedia.org/wiki?curid=2706255", "title": "Colonel", "text": ""}
{"id": "2706258", "revid": "123996562", "url": "https://it.wikipedia.org/wiki?curid=2706258", "title": "\u00a1Viva la muerte! Mito e realt\u00e0 della guerra civile spagnola, 1936-39", "text": "\u00a1Viva la muerte! \u00e8 un saggio storico scritto dallo storico Arrigo Petacco, pubblicato per la prima volta nel 2006.\nContenuti.\nIl saggio espone le cause interne, politiche, sociali, religiose e militari, che causarono la guerra civile spagnola (1936 -1939). Delle ragioni che furono causa dell'intervento Italiano e tedesco. Sono pure riportate le diverse situazioni di collaborazione e interventi delle \u201cBrigate internazionali\u201d. Le divisioni militari ma, ancor pi\u00f9, ideologiche e politiche che furono causa prima della disfatta della Repubblica e dell'avvento della dittatura militare filofascista."}
{"id": "2706260", "revid": "131358", "url": "https://it.wikipedia.org/wiki?curid=2706260", "title": "Brigadier general", "text": ""}
{"id": "2706263", "revid": "1543377", "url": "https://it.wikipedia.org/wiki?curid=2706263", "title": "Athens Open", "text": "L'Athens Open \u00e8 stato un torneo di tennis della WTA Tour e dell'ATP Tour. \nSi giocava annualmente ad Atene in Grecia dal 1986 al 1994 su campi in terra battuta.\nNel 2008 il torneo \u00e8 stato ribattezzato col nome di Status Athens Open per gli uomini, diventando un torneo del\ncircuito Challenger con un montepremi di 75\u00a0000 dollari, e Vogue Athens Open,\ndiventando un evento del circuito ITF con un montepremi di 125\u00a0000 dollari. Il torneo femminile faceva parte della categoria\nTier V."}
{"id": "2706271", "revid": "729019", "url": "https://it.wikipedia.org/wiki?curid=2706271", "title": "AGM-53 Condor", "text": "Il missile AMG-53 Condor era un missile che utilizzava un sistema di tele guida con un collegamento dati con l'aeromobile che lo lanciava, simile al sistema usato poi nel AGM-62 Walleye.\nSviluppo.\nIl missile fu progettato nel 1962 quando la marina statunitense cercava di realizzare un missile aria terra a lunga gittata e di elevata precisione. A causa dei numerosi problemi nella fase di sviluppo, il suo primo volo non avvenne prima del marzo 1970. Il progetto AGM-53 fu cancellato nel marzo 1976. Il suo lungo raggio di gittata e la sua potenziale alta precisione lo rese un'arma potente, ma era molto pi\u00f9 costoso rispetto ai missili aria-terra contemporanei.\nLa sicurezza del data link contribu\u00ec ad una parte significativa del costo totale del missile e certamente non lo ha aiutato in quanto il link era ancora in parte poco affidabile. L'AGM-53 Condor fu cancellato prima di entrare in servizio.\nDescrizione.\nIl Condor doveva essere un missile a lunga gittata per essere usato per attacchi stand-off di elevata precisione. Il missile veniva lanciato dall'aereo d'attacco da una distanza fino a 60 miglia nautiche (110\u00a0km, 69\u00a0mi) dal area dell'obbiettivo. Quando l'AGM-53 si avvicinava all'obbiettivo, la telecamera sulla testa del missile trasmetteva le immagini all'operatore sull'aereo che lo aveva lanciato, cos\u00ec che l'operatore, seguendo immagini ricevute usando il campo largo o stretto poteva guidarlo fino all'obbiettivo adatto."}
{"id": "2706277", "revid": "88740", "url": "https://it.wikipedia.org/wiki?curid=2706277", "title": "Barren", "text": ""}
{"id": "2706278", "revid": "131358", "url": "https://it.wikipedia.org/wiki?curid=2706278", "title": "U Cluj", "text": ""}
{"id": "2706281", "revid": "76963", "url": "https://it.wikipedia.org/wiki?curid=2706281", "title": "Takeshi Aono", "text": "Biografia.\nLaureato alla Hokkaid\u014d Asahikawa Higashi High School, ha lavorato per l'Aoni Production. Aono era conosciuto per i numerosi doppiaggi in molti anime e videogiochi. Nel 2010 gli venne diagnosticato un aneurisma aortico e il 26 maggio 2010 venne colto da un infarto che lo costrinse a ritirarsi dal suo lavoro di doppiatore.\n\u00c8 deceduto il 9 aprile 2012 all'et\u00e0 di 75 anni per infarti cerebrali multipli post-operazione."}
{"id": "2706282", "revid": "131358", "url": "https://it.wikipedia.org/wiki?curid=2706282", "title": "CFM Universitatea Cluj", "text": ""}
{"id": "2706290", "revid": "31886", "url": "https://it.wikipedia.org/wiki?curid=2706290", "title": "Necropoli del Crocifisso", "text": "La necropoli del Crocifisso \u00e8 sita nei pressi di Pretoro, in provincia di Chieti.\nDescrizione.\nScavi archeologici gestiti dall'Archeoclub di Pretoro hanno consentito di trovare in localit\u00e0 Crocifisso, nel comune di Pretoro, una villa romana risalente al I secolo d.C. in cui vi sono un pavimento con un mosaico geometrico, una sala in cocciopesto con un bozzetto votivo; nonch\u00e9 sono stati trovati inoltre dei magazzini annessi alla villa, dei ruderi di abitazioni turistiche, delle monete risalenti all'epoca di Augusto, un sarcofago in lastroni di pietra e coperchio a doppio spiovente con, all'interno, uno scheletro di un guerriero italico vestito di elmo di bronzo corredo bronzeo, i resti di una capanna neolitica in cui fu trovato uno scheletro dell'uomo della Maiella ed un'altra tomba preromana con uno scheletro con corredo funebre e sepolto sotto un cumulo di pietre."}
{"id": "2706293", "revid": "1543377", "url": "https://it.wikipedia.org/wiki?curid=2706293", "title": "Athletic Club 1964-1965", "text": "La pagina racchiude la rosa dell'Athletic Club nella stagione 1964-65\nRosa.\n \n \n \n \n \nStaff tecnico.\n\"Come da politica societaria la squadra \u00e8 composta interamente da giocatori nati in una delle sette province di Euskal Herria o cresciuti calcisticamente nel vivaio di societ\u00e0 basche.\""}
{"id": "2706294", "revid": "1543377", "url": "https://it.wikipedia.org/wiki?curid=2706294", "title": "Felice Clerici", "text": "Biografia.\nOriginario di una famiglia di commercianti di articoli di importazione di seta e di lusso, gestiti dal fratello Francesco, \nnel 1726 Clerici fu nominato erede del patrimonio familiare e decise di fondare una prestigiosa fabbrica di maioliche milanese, inaugurata il 18 ottobre 1745 presso Sant'Ambrogio sul Naviglio, che gi\u00e0 dieci anni dopo contava oltre una quarantina di operai. Clerici in questa sua iniziativa imprenditoriale segu\u00ec l'esempio delle Porcellane di Meissen sviluppate dal 1708 in Sassonia da Ehrenfried Walther von Tschirnhaus.\nLa tipologia del materiale prodotto vari\u00f2 sin dagli esordi, includendo vasellame, statuette e decorativo, ed ispirandosi, per quanto riguarda la fantasia decorativa pittorica, al gusto orientale e a produzioni liguri, lodigiane e francesi. In seguito inventer\u00e0 formule decorative originali, dette \"alla milanese\" nelle altre fabbriche italiane.\nLa macinatura degli ingredienti per l'incrostatura delle maioliche era effettuata al mulino della Cavalchina, presso Sant'Angelo; le terre fittili erano importate prevalentemente dalla provincia di Novara; la produzione, seppure di crescente qualit\u00e0, non si allontan\u00f2 mai decisamente da un carattere artigiano.\nTra i pittori che collaborarono con Clerici, si pu\u00f2 citare Pasquale Rubati, che nel giro di pochi anni apr\u00ec una manifattura propria in concorrenza con il suo ex-principale.\nL'attivit\u00e0 della fabbrica inizi\u00f2 a declinare durante il secolo successivo.\nIl Museo del Castello Sforzesco milanese conserva un'ampia raccolta della produzione di Clerici.\nClerici si distinse anche per un'altra attivit\u00e0 manufatturiera, costituita dalla costruzione di tre mulini, di un filatoio con sessanta telai, che produssero, dal 1763, panni, rattine, felpe, velluti, amiens, scotti d'Inghilterra, camellotti, saglie romane e scotti di Zurigo.\nI lavoratori impegnati in questa attivit\u00e0 raggiunsero le cinquecento unit\u00e0 e in pochi anni Clerici divent\u00f2 il maggior produttore a Milano di tessuti correnti (1.127 pezze nel 1771).\nIntorno agli anni ottanta del Settecento, il figlio di Clerici, Giuseppe Maria, assunse la direzione dell'opificio, e fu proprio lui a dover gestire il rovinoso incendio del 1783, che distrusse macchine e scorte."}
{"id": "2706296", "revid": "15756", "url": "https://it.wikipedia.org/wiki?curid=2706296", "title": "Stefano Maria Clemente", "text": "Biografia.\nOriginario di una famiglia di scultori, dal padre Pietro allo zio Bartolomeo, al fratello Giuseppe Maria, e al nipote Giovanni.\nEbbe un'attivit\u00e0 intensa dal 1756 al 1795 grazie anche ad un nutrito numero di collaboratori e seguaci.\nImpar\u00f2 i rudimenti dell'arte dapprima sotto la guida del padre Pietro, scultore di professione, e poi nell'orbita di Simone Martinez. \nOltre a queste, altre influenze maggiori le assorbir\u00e0 dal Cornacchini e dal Cametti. \nDa un punto di vista stilistico e formale, Clemente conserv\u00f2 qualche elemento secentesco, tendente ad un linguaggio moderatamente barocchetto, caratterizzato per forme tranquille e sobrie, come appare nella \"Risurrezione\" (1758), presente alla Trinit\u00e0 di Bra.\nClemente fu membro della torinese Compagnia di San Luca, con la quale svolse numerosi lavori, tra i quali i \"Putti e le tre Teste di cherubini\", per la chiesa parrocchiale di Carmagnola, il \"Martirio dei cinque santi scultori\" per il duomo di Torino.\nNel 1748 Clemente esegu\u00ec quattro figure, \"Addolorata\", \"San Giovanni\", le due \"Marie\", tre putti e un angelo, per la Confraternita della Santissima Annunziata di Torino.\nLe opere principali furono la \"Madonna del Rosario\" (1756) a Orbassano, la \"Crocifissione\" (1761) nella chiesa dello Spirito Santo di Torino, gli \"Apostoli\" nella chiesa torinese di S.Filippo Neri, la \"Purificazione\", nella chiesa di Sant'Andrea di Bra, una \"Madonna\" nella chiesa parrocchiale di San Martino di Tours ad Alpignano, la \"Presentazione al Tempio\" (1781) a Sant'Andrea di Bra.\nAlla certosa di Collegno sono conservate almeno una decina di sue sculture, tra le quali le porte con i bassorilievi degli Evangelisti. \nTra le attribuzioni si ricordano quelle di \"San Giuseppe con angelo che regge il Sacro Cuore\" (circa 1778), per l'altare di San Giuseppe nella chiesa parrocchiale di San Vittore (Fossano), di \" San Antonio da Padova\", per la chiesa di San Francesco a Moncalieri, la \"Madonna del Rosario Ostensorio e Maria Maddalena\", nella chiesa della Nativit\u00e0 della Vergine Pozzo Strada, a Torino.\nStatue lignee del Clemente si trovano poi ancora a Torino nel Duomo, nella chiesa di Santa Maria al Monte (Monte dei Cappuccini), nella chiesa di San Domenico, nel Santuario della Consolata, nella chiesa della Madonna del Carmine, nella chiesa di San Rocco e nella chiesa di San Filippo.\nL'ultima lavoro svolto da Clemente risal\u00ec al 1774 e lo impegn\u00f2 fino al 1780, per la chiesa parrocchiale dei Santissimi Pietro, Massimo e Lorenzo a Collegno.\nClemente mor\u00ec a Torino il 19 settembre 1794.\nUna via gli \u00e8 stata dedicata a Torino, nei dintorni di Piazza Bernini ."}
{"id": "2706303", "revid": "729019", "url": "https://it.wikipedia.org/wiki?curid=2706303", "title": "Westbourne Park", "text": "Westbourne Park \u00e8 una stazione della Metropolitana di Londra, servite dalla linea Circle e dalla linea Hammersmith &amp; City.\nStoria.\nSebbene l'estensione della \"Metropolitan Railway\" (MR), oggi la Metropolitan line, verso Hammersmith fosse stata aperta il 1\u00ba giugno 1864, la stazione di Westbourne Park su questo tratto di linea (che sarebbe diventato la Hammersmith &amp; City Line) apr\u00ec solo il 1\u00ba febbraio 1866. La linea era di propriet\u00e0 della \"Great Western Railway\" (GWR) e inizialmente i rapporti con la MR non erano dei migliori. Nel 1867 la MR acquist\u00f2 parte delle quote del nuovo tratto di linea dalla GWR e da quel momento la inglob\u00f2 nel suo servizio metropolitano.\nLa stazione originaria chiuse il 31 ottobre 1871 e fu sostituita il giorno seguente dall'attuale edificio, costruito a est di quello originale.\nPoich\u00e9 il traffico era condiviso sulla linea ferroviaria principale della GWR e interferiva con i loro treni, la compagnia costru\u00ec una nuova coppia di binari da Paddington a Westbourne Park e il 12 maggio 1878 apr\u00ec un sottopassaggio per evitare conflitti nel punto in cui la linea metropolitana attraversava la linea principale. Questi binari, sebbene dedicati al solo uso della metropolitana, passarono sotto il controllo della \"London Underground\" solo il 1\u00ba gennaio 1948.\nDal 13 dicembre 2009 la stazione \u00e8 servita anche dalla Circle Line.\nIncidenti.\nNel febbraio 1913 venne rinvenuta nella stazione una bomba, probabilmente depositata dal movimento delle Suffragette.\nInterscambi.\nNelle vicinanze della stazione effettuano fermata numerose linee urbane automobilistiche, gestite da London Buses.\nLa GWR operava delle piattaforme sulla linea ferroviaria principale, aperte il 30 ottobre 1871 e chiuse nel marzo 1992. La presenza delle banchine avrebbe costretto i treni del progettato Heathrow Express a un limite di velocit\u00e0 di 30 miglia orarie durante il passaggio per la stazione, incompatibile con gli obiettivi del servizio. La British Rail decise che il costo delle modifiche da apportare alle piattaforme sarebbe stato eccessivo e che la soluzione migliore fosse la chiusura della stazione. Anche un'altra stazione sulla Hammersmith &amp; City Line, Royal Oak, era stata servita in passato dalla GWR fino al 1934."}
{"id": "2706304", "revid": "110157", "url": "https://it.wikipedia.org/wiki?curid=2706304", "title": "Madrid Tennis Grand Prix", "text": "Il Madrid Tennis Grand Prix \u00e8 stato un torneo di tennis giocato sulla terra battuta. Era parte del Grand Prix e della categoria ATP World Series nell'ambito dell'ATP Tour. Il torneo si \u00e8 disputato dal 1972 al 1994. Nell'edizione del 1984 il torneo \u00e8 stato disputato sul sintetico indoor."}
{"id": "2706308", "revid": "1632387", "url": "https://it.wikipedia.org/wiki?curid=2706308", "title": "New Religion (Primal Fear)", "text": "New Religion \u00e8 il settimo album in studio del gruppo musicale tedesco heavy/power metal Primal Fear, pubblicato nel 2007 dalla Frontiers Records. Simone Simons canta come guest nel terzo brano."}
{"id": "2706309", "revid": "1305772", "url": "https://it.wikipedia.org/wiki?curid=2706309", "title": "16.6 (Before the Devil Knows You're Dead)", "text": "16.6 (Before the Devil Knows You're Dead) \u00e8 l'ottavo album in studio del gruppo musicale tedesco heavy/power metal Primal Fear, pubblicato nel 2009 dalla Frontiers Records."}
{"id": "2706311", "revid": "228587", "url": "https://it.wikipedia.org/wiki?curid=2706311", "title": "Herri met de Bles", "text": "Biografia.\nPoche sono le notizie documentate sulla vita di Met de Bles.\nIl soprannome di \"Civetta\" gli fu dato durante la sua permanenza in Italia a causa dell'emblema con cui siglava le sue opere.\nSicuramente si iscrisse come maestro nella Gilda di San Luca della citt\u00e0 di Anversa nel 1535, con il nome di \"Herry de Patinir\" che evidenziava l'appartenenza alla famiglia di Joachim Patinir, presumibilmente suo zio. L'ipotesi pi\u00f9 probante appare quella di una formazione artistica di Met de Bles avvenuta presso la bottega di Joachim, vista la comunanza di stile e di sentimento \"lirico\" tra i due.\nIn base a fonti di fine Cinquecento, Met de Bles soggiorn\u00f2 lungamente a Ferrara, localit\u00e0 nella quale mor\u00ec e venne sepolto in San Giacomo.\nLe sue opere pi\u00f9 pregevoli riguardarono paesaggi e scene religiose, ben esemplificate dal suo \"Paesaggio con i discepoli d'Emmaus\" e dalla sua \"Adorazione dei Magi\". Se il \"Mercante e le scimmie\" mostr\u00f2 grandi legami con il citato Joachim Patinir e una \"Sacra famiglia\" apparve attribuibile in compropriet\u00e0 con Amerbach, alla Pinacoteca di Napoli \u00e8 stato lungamente conservato un \"Mos\u00e8 al roveto ardente\" che descriveva le caratteristiche fondamentali del pittore, quali piani prospettici diversificati grazie al colore e alla luminosit\u00e0, la tendenza alla tonalit\u00e0 grigia, la fusione dell'elemento fantastico con una indagine naturalistica capace di produrre esiti suggestivi.\nTra le altre opere significative si annoverano un \"Paesaggio con miniera\", un \"Paesaggio col Samaritano\", una \"Predica del Battista\", una \"Salita al Calvario\", un \"Paesaggio con Diana\", la bellissima \"Visione di San Giovanni a Patmos\" (circa 1510-1555?) conservato presso la collezione del Collegio Alberoni di Piacenza, \"La predicazione del Battista\" (Museo di Bruxelles).\nSpesso firm\u00f2 le sue opere con un emblema che ricorda il soprannome: una civetta sopra un albero; ma anche l'emblema fu imitato e l\"'Adorazione dei Magi\" di Monaco (Pinacoteca), sebbene fu firmato, non risult\u00f2 un suo lavoro."}
{"id": "2706320", "revid": "1573940", "url": "https://it.wikipedia.org/wiki?curid=2706320", "title": "Alone Again, Wonderful World", "text": " \u00e8 il ventiseiesimo singolo della rock band visual kei giapponese Plastic Tree. \u00c8 stato pubblicato il 9 aprile 2008 dall'etichetta major Universal Music.\nIl singolo \u00e8 stato stampato in due versioni, entrambe in confezione jewel case: una special edition con DVD extra ed una normal edition con copertina diversa ed un brano in pi\u00f9.\nTracce.\nDopo il titolo \u00e8 indicata fra parentesi \"()\" la grafia originale del titolo, eventuali note sono indicate dopo il punto e virgola \";\"."}
{"id": "2706322", "revid": "1829344", "url": "https://it.wikipedia.org/wiki?curid=2706322", "title": "Suddivisioni del Nepal", "text": "Il Nepal, dalla riforma amministrativa del 2015, \u00e8 organizzato su 3 livelli amministrativi locali.\nIl primo livello \u00e8 costituito dalle province dette \"Pradesh\", il secondo livello \u00e8 costituito dai distretti (\u091c\u093f\u0932\u094d\u0932\u093e) detti \"Jilla\" e il terzo da 293 municipalit\u00e0 cittadine e 460 municipalit\u00e0 rurali (\"Gaunpalika\").\nProvince.\nLe province sono sette:\nMunicipalit\u00e0.\nMunicipalit\u00e0 cittadine.\nLe municipalit\u00e0 devono rispettare dei criteri minimi di numero di abitanti e presenza di infrastrutture. In tutto sono 293 categorizzate in tre livelli: \nLe citt\u00e0 metropolitane sono sei: la capitale Katmandu con Bharatpur, Biratnagar, Pokhara, Lalitpur e Birgunj. Le citt\u00e0 sub-metropolitane sono 11 e le municipalit\u00e0 sono 276.\nMunicipalit\u00e0 rurali.\nLe municipali\u00e0 rurali (\"gaunpalikas\") sono 460 e furono create nel 2017 per rimpiazzare i Comitati per lo sviluppo dei villaggi (VDC). Gi scopi e le funzioni rimangono sostanzialmente gli stessi, sono per\u00f2 state aumentate le dimensioni, i bilanci e i diritti di esazione di tasse e entrate. Una municipali\u00e0 rurale \u00e8 di solito composta da pi\u00f9 ex-VDC.\nSituazione prima del 2015.\nIl primo livello era costituito dalle regioni di sviluppo dette \"Bik\u0101sak\u1e63e\u1e6dra\" (\u0935\u093f\u0915\u093e\u0938 \u0915\u094d\u0937\u0947\u0924\u094d\u0930 in lingua nepalese), il secondo livello era costituito dalle zone amministrative dette \"A\u00f1cal\" (\u0905\u091e\u094d\u091a\u0932 in nepalese), il terzo livello era formato dai distretti, detti \"Jill\u0101\" (\"\u091c\u093f\u0932\u094d\u0932\u093e\" in lingua nepalese), infine il quarto livello era formato dalle Municipalit\u00e0 e dai Comitati per sviluppo dei villaggi (VDC).\nIn termini di gerarchia amministrativa la struttura poteva essere rappresentata nel modo seguente:\nQuesta articolazione rispondeva ad una esigenza primaria di decentramento che il Nepal aveva posto al centro delle sue politiche di sviluppo e democratizzazione. Non a caso la Costituzione del Nepal, promulgata nel 1990, sancisce il concetto di partecipazione popolare attraverso la decentralizzazione come uno dei suoi principi fondamentali. Coerentemente con questo principio nel 1992 sono stati promulgate le leggi e le nome attuative relative ai comitati di sviluppo distrettuale (DDC), i comitati di sviluppo dei villaggi (VDC), e delle municipalit\u00e0 aventi maggiore autorit\u00e0 e responsabilit\u00e0 rispetto al passato.\nInoltre, sempre per favorire il decentramento e lo sviluppo nel 1971 fu creato il Dipartimento dello sviluppo economico, diventato poi Ministero delle sviluppo economico nel 1990.\nRegioni di sviluppo.\nLe regioni di sviluppo sono state costituite nel 1972. Allora il paese fu suddiviso in quattro regioni di sviluppo lungo l'asse est-ovest: Regione orientale, Regione centrale, Regione occidentale e Regione Estremo occidentale. Nel 1977 la Regione Estremo occidentale venne divisa in due, chiamate Regione medio Occidentale e Regione estremo occidentale. Queste regioni avevano il compito principale della pianificazione e attuazione dello sviluppo nelle aree di loro competenza.\nZone amministrative.\nLe zone amministrative erano 14. Esse erano preesistenti alle regioni di sviluppo e fino al 1970 costituivano il primo livello di suddivisione amministrativa del Nepal, ed infatti per esse erano previsti i codici ISO 3166-2. Successivamente sono rimaste come secondo livello con compiti amministrativi, ma non svolgevano nessun ruolo nei piani di sviluppo.\nDistretti.\nFino al 2015 i distretti erano il terzo livello della struttura amministrativa. Durante gli anni della dinastia Rana i distretti erano 33, furono portati a 75 nel 1963, inserendoli sotto la Zona amministrativa.\nL'organo di gestione del distretto prendeva il nome di \"Comitato per lo sviluppo del distretto\" (DDC) e svolgeva un ruolo importante nella gestione dei piani di sviluppo locale, infatti la legge di Decentramento del 1982 affidava ai distretti la responsabilit\u00e0 di preparazione dei piani annuali di sviluppo del territorio.\nMunicipalit\u00e0 e villaggi (VDC).\nLe Municipalit\u00e0 e i Comitati per lo sviluppo dei villaggi (\"Village development committee\", VDC) erano il livello pi\u00f9 basso della organizzazione amministrativa. Nel 2015, al momento dell'abrogazione, esistevano 58 municipalit\u00e0 e 3913 VDC. Il numero di VDC ha oscillato da 3.912 fino al 1963, a 3.000 dopo il Secondo emendamento della Costituzione (1975), a 4.023 nel 1982, ai 3.913 attuali. \nElenco delle municipalit\u00e0:"}
{"id": "2706326", "revid": "838137", "url": "https://it.wikipedia.org/wiki?curid=2706326", "title": "Institute Football Club", "text": "L'Institute Football Club \u00e8 una societ\u00e0 calcistica nordirlandese con sede nella citt\u00e0 di Drumahoe, nei pressi di Derry. Fondata nel 1905, oggi milita nella IFA Premiership.\nDisputa i match interni nello stadio YMCA Grounds che ospita 2.000 spettatori."}
{"id": "2706327", "revid": "1305772", "url": "https://it.wikipedia.org/wiki?curid=2706327", "title": "Patricia Rhomberg", "text": "Biografia.\nLavorava come assistente medico quando incontr\u00f2 il regista tedesco Hans Billian, e inizi\u00f2 una relazione sentimentale con lui. Nel 1975, recit\u00f2 nel primo lungometraggio integrale hardcore tedesco \"Bienenstich im Liebesnest\" (la versione soft nominata \"Im Gasthaus zum scharfen Hirschen\", anche conosciuta come \"Zimmerm\u00e4dchen machen es gerne\") diretto da Billian, in cui interpretava Graziella Schill, una donna che inseguiva l'anziano marito che la ingannava. In questo film non interpreta ruoli hardcore: il suo atto sessuale pi\u00f9 esplicito fu fare un breve footjob ad un uomo.\nNel 1976, Billian le diede il ruolo della protagonista in \"Josefine Mutzenbacher... wie sie wirklich war?\" (\"Sensational Janine\"), il film che le regal\u00f2 la grande fama in Germania. Il film tratta dell'infanzia di Josefine Mutzenbacher fino al momento in cui diventa una prostituta professionista. In questa pellicola, la Rhomberg ha rapporti sessuali completi con dieci uomini (otto nella pi\u00f9 breve versione del DVD tedesco), compreso Frithjof Klausen che interpreta il suo patrigno, tranne due sui quali effettua soltanto fellatio e/o masturbazione. L'et\u00e0 di Josefine \u00e8 di 14 anni nel romanzo, ma nessuna et\u00e0 \u00e8 accennata nella sceneggiatura del film.\nIn 1977, ha recitato in \"Kasimir der Kuckuckskleber\". Il suo ruolo era quello di Larissa Holm, una disinibita giovane donna che \u00e8 d'accordo con Kasimir Zwickelhuber (interpretato da Sepp Gnei\u00dfl) a prostituirsi per i suoi debiti.\nIn questo periodo, inoltre, recit\u00f2 in numerosi \"hardcore loops\" diretti da Billian. Le sue scene nei \"loops\" quale \"Venus in Seide\" e \"Schwarzer Orgasmus\" erano fra i primi esempi di pornografia interrazziale sulla scena pornografica tedesca.\nInoltre lavor\u00f2 come fluffer per le pellicole di Billian. Fece una breve apparizione in una scena non sessuale nella pellicola \"Hei\u00dfe L\u00f6cher, geile Stecher\", apparentemente girato prima di \"Josefine Mutzenbacher... wie sie wirklich war?\" o persino prima di \"Bienenstich im Liebesnest\", ma uscito molto pi\u00f9 tardi.\nNel 1978 ruppe con Billian e ritorn\u00f2 alla sua professione originale. Successivamente si \u00e8 stabilita in Svizzera."}
{"id": "2706330", "revid": "43204", "url": "https://it.wikipedia.org/wiki?curid=2706330", "title": "Institute FC", "text": ""}
{"id": "2706333", "revid": "125354871", "url": "https://it.wikipedia.org/wiki?curid=2706333", "title": "Ipoclorito di sodio", "text": "L'ipoclorito di sodio \u00e8 il sale di sodio dell'acido ipocloroso. La sua formula chimica \u00e8 NaClO.\nIn soluzione acquosa in concentrazione variabile dall'1% al 25% circa, di colore giallo-paglierino e dal caratteristico odore penetrante, \u00e8 noto nell'uso comune come sbiancante, solvente e disinfettante, contenuta in vari prodotti commerciali.\nCaratteristiche.\nPuro, l'ipoclorito di sodio \u00e8 un sale pentaidrato (NaClO\u00b75 H2O) che fonde a circa 18\u00a0\u00b0C ed \u00e8 particolarmente instabile. Sia per sfregamento sia per riscaldamento a temperature superiori a 35\u00a0\u00b0C pu\u00f2 decomporsi in maniera anche violenta. Proprio per questo non viene mai commercializzato e impiegato puro. Viene invece usato in soluzione acquosa, a concentrazione generalmente inferiore al 25%.\nChimicamente \u00e8 ottenuto da un forte alcale, l'idrossido di sodio (soda caustica) quasi neutralizzato da un acido debole, che impartisce alla soluzione finale un pH alcalino; una soluzione di 160 g di ipoclorito di sodio in un litro d'acqua ha un pH di circa 12. Industrialmente, viene ottenuto per gorgogliamento del cloro gassoso nell'idrossido di sodio, secondo la reazione\nEssendo una base chimica, viene talvolta confuso con la stessa liscivia, nome comune dell'idrossido di sodio (soda caustica), molto pi\u00f9 corrosiva.\nUtilizzi principali.\nIn chimica organica trova applicazioni come agente ossidante, ad esempio nell'epossidazione di Jacobsen.\nPrecauzioni di impiego.\nLe soluzioni chimiche contenenti ipoclorito di sodio sono irritanti e caustiche; \u00e8 bene pertanto maneggiarle usando un paio di guanti di gomma e avendo cura di evitare il contatto con gli occhi. Non devono inoltre essere mescolate n\u00e9 all'acido cloridrico (\"acido muriatico\" per gli usi domestici) con cui sviluppano cloro, tossico, n\u00e9 all'ammoniaca con cui sviluppano clorammine, irritanti, n\u00e9 all'etanolo, con cui sviluppano cloroformio o altri alogenuri alchilici. Le soluzioni di ipoclorito di sodio sono sensibili alla luce e al calore e hanno una durata limitata nel tempo. Devono quindi essere conservate al riparo dalla luce e lontano da fonti di calore. Se acquistate in supermercato \u00e8 meglio preferire i prodotti confezionati in bottiglie non trasparenti in grado di proteggere il prodotto dalla luce."}
{"id": "2706334", "revid": "43204", "url": "https://it.wikipedia.org/wiki?curid=2706334", "title": "Institute F.C.", "text": ""}
{"id": "2706335", "revid": "1310927", "url": "https://it.wikipedia.org/wiki?curid=2706335", "title": "Boluspor Kul\u00fcb\u00fc", "text": "Il Boluspor Kul\u00fcb\u00fc \u00e8 una societ\u00e0 calcistica con sede a Bolu, in Turchia. Nella stagione 2019-2020 milita nella TFF 1. Lig, la seconda serie del calcio turco.\nHa disputato per 3 volte la massima serie del campionato turcio, e per 8 volte la seconda divisione. Il miglior piazzamento ottenuto nel campionato turco di calcio \u00e8 stato il 3\u00b0 in posto in T\u00fcrkiye 1.Lig nel 1973-1974, che ha valso la qualificazione alla Coppa UEFA 1974-1975. Ha anche disputato la finale di Coppa di Turchia nel 1981, persa contro l'Ankarag\u00fcc\u00fc.\nPalmar\u00e8s.\nStatistiche nelle competizioni UEFA.\nTabella aggiornata alla fine della stagione 2018-2019."}
{"id": "2706336", "revid": "729019", "url": "https://it.wikipedia.org/wiki?curid=2706336", "title": "AGM-63", "text": "AGM-63 \u00e8 il programma relativo ad un missile antiradar a medio raggio sviluppato per conto della US Navy a partire dai primi anni sessanta. Il missile rimase interamente sulla carta, poich\u00e9 il programma venne cancellato entro la fine del decennio.\nStoria.\nLe origini dell'AGM-63 si possono ritrovare nel marzo 1962 quando la marina militare statunitense richiese lo sviluppo di due missili antiradar (ARM) che fossero complementari al modello a corto raggio AGM-45 Shrike. I due sistemi avrebbero dovuto operare, rispettivamente, su distanze di 90\u00a0km (50 mni) e 180\u00a0km (100 mni). Il missile a medio raggio era noto come ARM I, e quello a lungo raggio come ARM II.\nLo sviluppo dell'ARM I venne approvato nel 1963, con la denominazione ZAGM-63A. Questo sistema, per\u00f2, fu sempre afflitto dalla mancanza di fondi, a causa della maggiore priorit\u00e0 che avevano i programmi per l'aggiornamento dell'AGM-45 e per lo sviluppo dei nuovi AGM-78 Standard ARM ed AGM-88 HARM.\nI lavori intorno all'AGM-63 continuarono per diversi anni in linea puramente teorica, e non furono mai definite le caratteristiche tecniche o le varie configurazioni. Alla fine del decennio, l'AGM-63 fu definitivamente cancellato."}
{"id": "2706339", "revid": "767487", "url": "https://it.wikipedia.org/wiki?curid=2706339", "title": "Nando Yosu", "text": "Carriera.\nClub.\nCresciuto calcisticamente tra le file del Racing Santander, debutta in prima squadra nel 1958-1959 in seconda divisione. L'anno successivo conquista una promozione nella Primera Divisi\u00f3n spagnola, disputandovi due campionati a buoni livelli e conquistando le attenzioni del Valencia, che lo acquista nell'estate del 1962.\nDopo una sola stagione ritorna a Santander, per passare poi all'Athletic Bilbao, con cui rimane due campionati.\nSegue un'esperienza con il Pontevedra, con cui disputa tre stagioni nel massimo campionato spagnolo, al termine delle quali viene ceduto al Calvo Sotelo.\nConclude la carriera al Gimn\u00e1stica Torrelavega, dove ricopre il ruolo di allenatore-giocatore.\nAllenatore.\nIntraprende quindi la carriera di allenatore guidando, in due momenti differenti, il Gimn\u00e1stica Torrelavega. Dopo due anni di inattivit\u00e0 si siede sulla panchina del Racing Santander, club guidato in cinque diverse occasioni, intervallate da esperienze con Alav\u00e9s e Orihuela."}
{"id": "2706340", "revid": "1305772", "url": "https://it.wikipedia.org/wiki?curid=2706340", "title": "Yanapaccha", "text": "Lo Yanapaccha (5.460\u00a0m) (quechua Yanaphaqcha) \u00e8 una montagna della Cordillera Blanca, nel dipartimento di Ancash, in Per\u00f9.\nAspetto fisico.\nLa montagna fa parte del massiccio montuoso denominato \"Macizo del Huandoy\", nella parte centro-settentrionale della Cordillera Blanca. Pur essendo di altezza modesta rispetto alle vette vicine, la sua vicinanza ai laghi di Llanganuco e il suo facile accesso hanno reso la sua cima una meta molto frequentata dagli escursionisti andini e dagli alpinisti alla ricerca di acclimatamento.\nOrigine del nome.\nIl nome Yanapaccha deriva dalle parole quechua \"yana\" (nero) e \"paccha\" (cascata). Il significato del suo nome \u00e8 quindi \u201ccascata nera\u201d.\nAlpinismo.\nLa montagna \u00e8 stata salita per la prima volta il 23 giugno 1954 da una cordata guidata dall'americano Leigh Natus Ortenburger durante la seconda delle dieci spedizioni in Cordillera Blanca cui ha partecipato."}
{"id": "2706344", "revid": "123751509", "url": "https://it.wikipedia.org/wiki?curid=2706344", "title": "Leonora Surian", "text": "Biografia.\nCresciuta in un ambiente artistico (il padre \u00e8 il cantante lirico Giorgio Surian, la madre pianista e pittrice) ha vissuto in Italia dove ha frequentato le scuole medie-superiori e la scuola di musica e di danza.\nSi \u00e8 diplomata all'Accademia Nazionale d'Arte Drammatica Silvio D'Amico a Roma nel 2003. Nello stesso anno \u00e8 entrata come attrice al teatro stabile di Fiume Ivan pl. Zajc, ove ha realizzato fino ad oggi numerosi ruoli, tra i quali l'Ofelia nell'\"Amleto\", Nina ne \"Il gabbiano\", Margaret ne \"La gatta sul tetto che scotta\", la sposa in \"Nozze di sangue\", Fiorinetta in \"Vaccaria, Norma Desmond in Sunset Boulevard\".\nHa partecipato al musical \"Nunsense\" in due ruoli differenti, si \u00e8 distinta nel ruolo di Norma Desmond in Sunset Boulevard (2019), come Nina nel musical nazionale croato \"Jalta, Jalta\" nel 2006 e 2012 \u00e8 stata nominata come miglior attrice per il premio del Teatro Nazionale Croato, come anche nel 2018 per il ruolo di Tzatzira nello spettacolo \"Anche le pulci hanno la tosse\".\nDa settembre 2014 a novembre 2016 \u00e8 stata direttrice del Dramma Italiano di Fiume, unica compagnia di prosa di lingua italiana, fondata nel 1946, del Teatro Nazionale Croato Ivan de Zajc, di cui fanno anche parte il Dramma Croato, l'Opera e il Balletto.\nDa marzo 2015. fa parte dell'Albo degli Ex Studenti Italofoni, che raccoglie oltre 500 personalit\u00e0 nel mondo, nei settori della cultura, dell'economia, della politica e dei media.\nIl pubblico pi\u00f9 ampio l'ha conosciuta in uno dei ruoli principali della telenovela croata \"Sve \u0107e biti dobro\" (Mila Radi\u0107).\nNel 2008 ha realizzato il suo primo disco dal nome \"Moj mali svijet\" in collaborazione con noti jazzisti croati. A natale 2010 ha pubblicato il disco \"Bijeli Bo\u017ei\u0107 (Bianco Natale)\", che comprende una raccolta di canzoni natalizie, croate, italiane e internazionali, accompagnate dall'arpa di Vlasta Hribar.\nNel 2015 ha pubblicato il CD di ninne nanne \"Nanita\", anch'esso accompagnato da un'arpista.\nDa settembre 2019 \u00e8 nominata primattrice del teatro di Fiume \"Ivan de Zajc\". "}
{"id": "2706357", "revid": "131358", "url": "https://it.wikipedia.org/wiki?curid=2706357", "title": "Boluspor", "text": ""}
{"id": "2706368", "revid": "1318658", "url": "https://it.wikipedia.org/wiki?curid=2706368", "title": "Reporter senza frontiere", "text": "Reporter Senza Frontiere (RSF), o Reporters Sans Fronti\u00e8res (RSF) (nella originaria denominazione francese), o Reporter Without Borders (RWB) \u00e8 un'organizzazione non governativa e no-profit che promuove e difende la libert\u00e0 di informazione e la libert\u00e0 di stampa. L'organizzazione ha sede principale a Parigi ed ha lo status di consulente delle Nazioni Unite.\nReporter Senza Frontiere ha due principali sfere di attivit\u00e0: la prima si concentra sulla censura di Internet e sui nuovi media, mentre l'altra \u00e8 dedita a fornire assistenza materiale, economica e psicologica ai giornalisti assegnati a zone pericolose. Le sue missioni sono:\nStoria.\nReporter Senza Frontiere \u00e8 stata fondata nel 1985 da Robert M\u00e9nard, R\u00e9my Loury, Jacques Mol\u00e9nat e \u00c9milien Jubineau a Montpellier, in Francia. La sede principale si trova nella Seconda Circoscrizione di Parigi. RSF ha sedi anche a Berlino, Bruxelles, Ginevra, Madrid, Roma, Stoccolma, Tunisi, Vienna e Washington D.C. Il primo ufficio con sede in Asia si trova a Taipei, in Taiwan, \u00e8 stato inaugurato ufficialmente nel luglio 2017. Il Taiwan \u00e8 stato classificato come migliore nazione asiatica nell'Indice sulla Libert\u00e0 di Stampa di RSF per cinque anni consecutivi, a partire dal 2013, e nel 2017 si \u00e8 classificata al 45\u00ba posto.\nIn principio, l'associazione ha lavorato per promuovere il giornalismo alternativo, ma ci sono stati disaccordi tra i fondatori. Alla fine, \u00e8 rimasto solo M\u00e9nard e ha cambiato la direzione dell'organizzazione indirizzandola verso la promozione della libert\u00e0 di stampa. Reporter Senza Frontiere afferma di ispirarsi all'Articolo 19 della Dichiarazione Universale dei Diritti Umani del 1948, che afferma che chiunque ha \"il diritto alla libert\u00e0 di opinione e di espressione\" e anche che ha il diritto di \"cercare, ricevere e trasmettere\" informazioni e idee \"indipendentemente dalle frontiere\".\nM\u00e9nard \u00e8 stato il primo Segretario generale di RSF. Nel 2008 \u00e8 subentrato Jean-Fran\u00e7ois Juilliard. Nel 2012 il posto di Juillard \u00e8 stato preso da Christophe Deloire, che \u00e8 stato nominato Direttore Generale.\nOltre al nome iniziale francese ha altri due nomi ufficiali: in inglese \"Reporters Without Borders\" o \"RWB\", in spagnolo \"Reporteros Sin Fronteras\". Dal 1\u00ba gennaio 2012, in Italia si usa il nome in lingua italiana, Reporter senza frontiere, e l'acronimo comune RSF accompagnato dalla specificazione \"Italia\".\nI principali mezzi di azione diretta di Reporter Senza Frontiere sono i ricorsi alle autorit\u00e0 governative attraverso lettere, petizioni e frequenti comunicati stampa. Grazie alla rete internazionale di circa 150 corrispondenti, RSF raccoglie informazioni e conduce indagini sulle violazioni della libert\u00e0 di stampa per area (Europa, Asia-Pacifico, Medio Oriente e Nord Africa e Americhe) o per argomento. Quando necessario, invia un team per valutare le condizioni di lavoro dei giornalisti in uno specifico paese. Rilascia, annualmente, report sui paesi nonch\u00e9 l'indice della libert\u00e0 di stampa. Ha lanciato campagne promozionali con l'assistenza pro bono di agenzie pubblicitarie per sensibilizzare l'opinione pubblica sulle minacce alla libert\u00e0 di informazione e sulla libert\u00e0 di stampa, per compromettere l'immagine dei paesi considerati nemici della libert\u00e0 di espressione, e per scoraggiare il sostegno politico della comunit\u00e0 internazionale ai governi che attaccano invece di proteggere la libert\u00e0 di informazione.\nRSF, inoltre, fornisce assistenza a giornalisti e ai media che si trovano in pericolo o in difficolt\u00e0 di sussistenza. Fornisce aiuto economico ai giornalisti esiliati o imprigionati e alle loro famiglie, oltre che alle famiglie di giornalisti che sono stati uccisi e che non ricevono supporto alcuno; aiuta i giornalisti a lasciare i loro paesi d'origine se l\u00ec si trovano in pericolo; rimedia agli effetti di atti vandalici sugli organi di stampa; copre le spese legali di giornalisti che sono stati perseguitati per i loro articoli e le spese mediche di chi \u00e8 stato attaccato fisicamente; in certi casi, fornisce giubbotti antiproiettile ad uso dei giornalisti.\nNel 2019 sotto la direzione di Christophe Deloire ha vinto il prestigioso premio Dan David Prize per il suo contributo alla difesa della Democrazia.\nPartner.\nReporter Senza Frontiere \u00e8 membro fondatore della Borsa Internazionale della Libert\u00e0 di Espressione, una rete virtuale di organizzazioni non governative che monitora le violazioni della libert\u00e0 di espressione in tutto il mondo e difende giornalisti, scrittori e chiunque sia perseguitato nell'esercizio del proprio diritto alla libert\u00e0 di espressione.\nReporter Senza Frontiere \u00e8 presente in 150 paesi attraverso corrispondenti locali che fungono da antenne di informazione e in stretta cooperazione con gruppi locali e regionali che operano per la libert\u00e0 di stampa, inclusi:\nPremi ricevuti.\nNel corso degli anni, Reporter Senza Frontiere ha ricevuto numerosi premi, tra cui:\nPubblicazioni.\nReporter senza frontiere rilascia comunicati stampa, rapporti su missioni di inchiesta e pubblicazioni periodiche. Pubblica regolarmente relazioni di missione sugli sviluppi in singoli paesi, o regioni, o su un argomento specifico. Ogni dicembre rilascia un resoconto annuale degli eventi legati alla libert\u00e0 di informazione e alla sicurezza dei giornalisti.\nIndice Mondiale della Libert\u00e0 di Stampa.\nReporter Senza Frontiere compila e pubblica una classifica annuale dei paesi valutando la situazione di ognuno relativa alla libert\u00e0 di stampa. I piccoli paesi, come Andorra, sono esclusi da questo rapporto.\nIl rapporto si basa su un questionario inviato alle organizzazioni partner di Reporters Senza Frontiere (18 gruppi di libert\u00e0 di espressione nei cinque continenti) e ai suoi 150 corrispondenti in tutto il mondo, nonch\u00e9 a giornalisti, ricercatori, giuristi e attivisti per i diritti umani.\nIl sondaggio pone domande sugli attacchi diretti ricevuti dai giornalisti e dai media cos\u00ec come ad altre fonti indirette di pressione contro la stampa libera. RSF sottolinea che tale indice riguarda esclusivamente la libert\u00e0 di stampa e non misura in alcun modo la qualit\u00e0 del giornalismo. A causa della natura della metodologia del sondaggio, basata su percezioni individuali, ci sono spesso ampi contrasti nella classifica di un paese da un anno all'altro.\nPredatori della Libert\u00e0 di Stampa.\nA partire dal 2001, Reporter Senza Frontiere pubblica annualmente l'indice dei \"Predatori della Libert\u00e0 di Stampa\", in cui vengono evidenziati i soggetti che sono considerati i peggiori violatori della libert\u00e0 di stampa.\nNel marzo 2018, RSF ha inserito 33 leader di gruppi nella lista dei \"Predatori della Libert\u00e0 di Stampa:\"\nNove leader e dieci gruppi sono stati esclusi dalla lista dei predatori nel 2016 e nel 2017:\nBarometro della libert\u00e0 di stampa.\nReporter Senza Frontiere riporta, sul proprio sito web, un \"Barometro della libert\u00e0 di stampa\" contenente il numero di giornalisti, assistenti ai media, cittadini della rete e giornalisti cittadini che sono stati uccisi o imprigionati durante un anno.\nManuali per giornalisti e blogger.\nNel corso degli anni, Reporter senza Frontiere ha pubblicato diversi manuali per offrire assistenza a giornalisti e blogger e per sensibilizzare l'opinione pubblica, tra cui:\nNemici di Internet e Lista dei Paesi sotto sorveglianza.\nIn concomitanza con la Giornata mondiale contro la cyber-censura, RSF aggiorna le liste \"Nemici di Internet\" e \"Paesi sotto sorveglianza\".\nSpeciale Report sulla Sorveglianza di Internet.\nIl 12 marzo 2013, Reporters Without Borders ha pubblicato un \"Rapporto speciale sulla sorveglianza di Internet\". Il rapporto include due nuovi elenchi:\nI cinque \"Stati nemici di Internet\" nominati a marzo 2013 sono: Bahrein, Cina, Iran, Syria, e Vietnam.\nLe cinque \"Imprese nemiche di Internet\" nominate a marzo 2013 sono: Amesys (Francia), Blue Coat Systems (U.S.A.), Gamma International (Gran Bretagna e Germania), Hacking Team (Italia), e Trovicor (Germania).\nReport sulla concentrazione dei media.\nNel 2016, Reporter Senza Frontiere ha pubblicato il rapporto \"Media: quando gli oligarchi fanno shopping\" che desta preoccupazioni sulla concentrazione dei media a livello mondiale. Il documento identifica un \"fenomeno globale\" - \"l'acquisizione di interi gruppi di media... o panorami mediatici... da parte di individui estremamente ricchi il cui interesse per il giornalismo \u00e8 secondario rispetto alla difesa dei loro interessi personali\". Secondo il rapporto, gli oligarchi \"uccidono la libert\u00e0 di informazione\" censurando tutto ci\u00f2 che minaccia i loro interessi, usano i loro mezzi di informazione per \"colpire gli avversari\" e corrompere le autorit\u00e0 statali. RSF osserva, con preoccupazione, la concentrazione mediatica in Italia, Grecia, Bulgaria, Russia, ecc. Il rapporto ha una sezione dedicata al magnate bulgaro dei media Delyan Peevski che usa presumibilmente i suoi media come \"mazze da baseball\" e pubblica \"articoli offensivi e denigranti contro i suoi detrattori\".\nLibri fotografici.\nTre volte l'anno, a partire dal 1992, RSF pubblica un libro fotografico nella serie \"100 foto per la libert\u00e0 di stampa\" allo scopo di sensibilizzare e raccogliere fondi a sostegno delle proprie attivit\u00e0. Nel 2010, all'incirca il 45% delle entrate di Reporter Senza Frontiere \u00e8 stato ricavato dalla vendite dei libri fotografici e di altri articoli correlati (magliette, cartoline...). I libri sono distribuiti gratuitamente da \"[www.presstalis.fr Nouvelles Messageries de la Presse Parisienne]\" (NMPP). I libri sono in vendita nelle catene francesi dedicate al tempo libero, nei supermercati Fnac, Carrefour, Casino, Monoprix e Cora, i siti web alapage.com, fnac.com e amazon.fr, da A2Presse e da oltre 300 librerie in tutta la Francia.\nNel 2013 \"100 Photos for Press Freedom\" \u00e8 stato pubblicato anche in versione digitale disponibile su Apple iTunes Store.\nEventi annuali.\nReporter Senza Frontiere organizza, annualmente, eventi per la promozione della libert\u00e0 di stampa e di Internet.\nIndice della Libert\u00e0 di Stampa (gennaio).\nRilasciato ogni anno a gennaio, l'Indice della Libert\u00e0 di Stampa \u00e8 una pubblicazione annuale che misura il grado di libert\u00e0 di cui godono i media in oltre 170 paesi.\nGiornata mondiale contro la cyber censura (12 marzo).\nReporter Senza Frontiere ha lanciato la prima Giornata Internazionale della libert\u00e0 di espressione online il 12 marzo 2008. Attualmente denominata Giornata mondiale contro la cyber censura, questo evento cerca supporto a favore di una Internet senza restrizione e accessibile a chiunque. Il 12 marzo RSF conferisce il premio \"Netizen Prize\" e rilascia il report sulla libert\u00e0 di informazione nel cyberspazio nonch\u00e9 l'indice dei \"Nemici di Internet\" che identifica i paesi che censurano il Web e molestano gli utenti di Internet.\nNetizen Prize.\nDurante la \"Giornata mondiale contro la cyber censura\", Reporter Senza Frontiere assegna il premio annuale \"Netizen Prize\" ad un utente Internet, blogger, cyber-dissidente o gruppo che ha contribuito in maniera significativa alla difesa della libert\u00e0 di espressione online. A partire dal 2010, il premio \u00e8 stato assegnato a:\nGiornata Mondiale della Libert\u00e0 di Stampa (3 maggio).\nA partire dal 1992, Reporter Senza Frontiere pubblica la lista dei \"Predatori della libert\u00e0 di stampa\": un elenco di politici, funzionari governativi, leader religiosi, milizie e organizzazioni criminali che prendono di mira i giornalisti pubblicamente.\nPremio Reporter Senza Frontiere \u2013 TV5 Monde (Dicembre).\nIl Premio \"Reporter Senza Frontiere\", di cui Le Monde \u00e8 diventato partner a partire dal 2011, \u00e8 stato creato nel 1992 e viene assegnato annualmente a giornalisti (dal 2003, anche a un media e un cyber-dissidente) che hanno dato \u00abun contributo significativo alla difesa e promozione della libert\u00e0 di stampa\u00bb. Assegnatari del premio: \nPremio cyber-dissidenti.\nReporter Senza Frontiere assegna un premio denominato \"cyber-dissidente\" con diverse etichette, tra cui: Cyber-Freedom Prize e Cyber-Dissident. I vincitori includono:\nCampagne.\nRSF conduce campagne pubblicitarie insieme a professionisti della comunicazione, per informare il pubblico e generare pubblicit\u00e0 nociva per i governi che violano la libert\u00e0 di informazione. Le campagne vengono diffuse ai media, alle organizzazioni internazionali, alle agenzie governative e alle istituzioni educative che utilizzano sia Internet che i canali media tradizionali.\nAlcune campagne:\n[66] Manette RWB come anelli olimpici che protestano contro le Olimpiadi del 2008 in Cina\nCampagna di Pechino 2008. Reporter senza frontiere dal 2008. Il 30 marzo 2008, il giorno in cui la squadra olimpica \u00e8 partita da Olympia, in Grecia, il presidente della RWB Robert M\u00e9nard si \u00e8 spiegato dietro il rappresentante cinese Qi Liu su uno striscione con un disegno simile al logo delle Olimpiadi, in cui gli anelli olimpici erano sostituito con le manette. Il 7 aprile 2008, il giorno \u00e8 arrivato a Parigi, M\u00e9nard, con l'aiuto di altri due attivisti, \u00e8 salito in cima alla cattedrale di Notre Dame fino allo stendardo con lo stesso simbolo olimpico. [67] In una delle campagne pi\u00f9 popolari della RWB fino ad oggi, le magliette con il simbolo sono diventate popolari per le vendite hanno superato 1 milione di euro. [68]:\nCritiche e aspetti controversi.\nOtto Reich.\nLucie Morillon, allora rappresentante di RSF a Washington, ha confermato in un'intervista del 29 aprile 2005 che l'organizzazione ha un contratto con l'inviato speciale nell'emisfero occidentale del Dipartimento di Stato Americano, Otto Reich, che lo ha firmato in quanto rappresentante del Center for a Free Cuba (organizzazione anti-castrista con sede a Miami), al fine di tenere gli europei informati sulla repressione dei giornalisti a Cuba. \"CounterPunch\", in un articolo critico verso RSF, ha citato il legame di Reich con il gruppo come una fonte di controversie: Reich guidava l'Office of Public Diplomacy sotto il governo Reagan, un'organizzazione governativa che partecipava a ci\u00f2 che i suoi funzionari definivano \"propaganda bianca\" negli anni '80, e cio\u00e8 la divulgazione segreta di informazioni per influenzare l'opinione dei cittadini sulle attivit\u00e0 degli Stati Uniti a sostegno delle campagne militari contro i governi di sinistra in America Latina.\nCuba.\nRSF \u00e8 sempre molto critica sulla situazione della libert\u00e0 di stampa a Cuba, descrive il governo cubano come \"totalitario\" e si impegna in campagne dirette contro Fidel Castro. Le campagne di RSF comprendono dichiarazioni in radio e in televisione, pubblicit\u00e0 a tutta pagina su quotidiani francesi, manifesti, volantini da distribuire e, in un caso, l'occupazione dell'ufficio turistico cubano a Parigi (aprile 2003). Un tribunale di Parigi ha imposto a RSF il pagamento di 6.000 euro alla figlia ed erede di Alberto Korda per non aver rispettato il precedente divieto di usare la famosa (e protetta da copyright) fotografia di Ernesto \"Che\" Guevara con il berretto, scattata al funerale delle vittime dell'esplosione della Coubre. RSF si \u00e8 definita \"soddisfatta\" di non aver ricevuto sentenza pi\u00f9 dura. Il volto era stato sovrapposto da RSF a quello di un agente della polizia anti sommossa CRS del maggio 1968, e il volantino era stato distribuito all'aeroporto di Orly ai turisti che si imbarcavano su aerei per Cuba. Il 24 aprile 2003 RSF ha organizzato una manifestazione fuori dall'ambasciata cubana a Parigi.\nA sua volta RSF \u00e8 stata descritta come un'organizzazione \"ultra-reazionaria\" da \"Granma,\" giornale ufficiale del Comitato centrale del Partito comunista cubano. I rapporti tra Reporter Senza Frontiere e il governo cubano sono molto tesi, in particolare dopo l'arresto da parte del governo di Cuba, nel 2003, di 75 dissidenti (di cui 27 giornalisti), tra i quali Ra\u00fal Rivero e \u00d3scar El\u00edas Biscet. Un articolo di John Cherian del quotidiano indiano \"Frontline\" afferma che RSF \"\u00e8 sospettata di aver forti legami con i servizi segreti occidentali\" e che \"Cuba ha accusato Robert Meynard [sic], il capo del gruppo, di essere legato alla CIA\".\nRSF ha negato che la campagna contro Cuba sia legata a pagamenti ricevuti da organizzazioni anti-castriste. Nel 2004 ha ricevuto 50.000 dollari dal gruppo di esuli cubani Center for a Free Cuba con sede a Miami, gruppo fondato dal membro del Dipartimento di Stato Otto Reich. RSF ha ricevuto, inoltre, sostanziosi finanziamenti da altre organizzazioni locali critiche del governo di Fidel Castro, tra le quali l'International Republican Institute.\nIl giornalista Salim Lamrani ha accusato RSF di diffondere dichiarazioni contraddittorie e prive di fonti sulla connettivit\u00e0 a internet a Cuba.\nHaiti.\nNel 2004, Reporter Senza Frontiere ha diffuso un rapporto su Haiti in cui descrive un \"clima di terrore\", dovuto a continui attacchi e minacce ai giornalisti critici del presidente Jean-Bertrand Aristide.\nNell'agosto 2006, un articolo di \"CounterPounch\" ha accusato RSF di aver ignorato simili attacchi contro i giornalisti durante il governo Latortue nel 2005 e nel 2006, tra cui quello contro Kevin Pina, di Pacifica Radio. Lo stesso Pina ha dichiarato:\nVenezuela.\n\"Le Monde diplomatique\" ha criticato l'atteggiamento di Reporter Senza Frontiere nei confronti del presidente venezuelano Hugo Ch\u00e1vez, in particolare durante il fallito colpo di stato del 2002. RSF \u00e8 accusata di aver sostenuto i media venezuelani a favore dei golpisti e di aver avuto come corrispondente da Caracas Mar\u00eda Sol P\u00e9rez-Scha\u00ebl, consigliere dell'opposizione. Esercitando il proprio diritto di replica, M\u00e9nard ha risposto alle accuse evidenziando la condanna di RSF al supporto dei media venezuelani ai golpisti. RSF \u00e8 stata criticata anche per aver sostenuto la versione dei fatti del canale Globovisi\u00f3n, accusato di aver diffuso dati errati riguardo a un terremoto del 2009; secondo RSF, Globovision sarebbe stata \"perseguitata dal governo e dall'amministrazione\".\nSecondo l'Observatoire de l'Action Humanitaire, da quando Robert M\u00e9nard \u00e8 stato sostituito da Jean-Fran\u00e7ois Juillard nel settembre 2008, RSF si \u00e8 dedicata al controllo sulle violazioni della libert\u00e0 di stampa non solo nelle \"dittature del terzo mondo\", ma anche in paesi sviluppati come la Francia. Allargando la sua area geografia di riferimento, RSF cerca di reagire alle critiche che l'accusano di concentrarsi soprattutto sui regimi di sinistra ostili agli Stati Uniti.\nRobert M\u00e9nard sull'etica della tortura.\nDurante un'intervista a \"France Culture\" nel 2007, mentre dibatteva del caso del giornalista Daniel Pearl, il presidente di RSF Robert M\u00e9nard ha discusso l'etica della tortura. Menard ha dichiarato:\nGiornata mondiale per la libert\u00e0 di espressione online.\nL'UNESCO, che inizialmente aveva garantito il suo patrocinio alla prima \"Giornata internazionale per la libert\u00e0 di espressione online\", da tenersi il 12 marzo 2008, ha in seguito ritirato la partecipazione all'iniziativa con la motivazione che \"Reporter Senza Frontiere ha pubblicato del materiale riguardante diversi stati membri dell'UNESCO, di cui l'UNESCO non era stato informata e che non poteva sostenere\", e che \"il logo dell'UNESCO era sistemato in modo tale da indicare che l'Organizzazione sostiene le informazioni presentate\". RSF ha risposto, in un comunicato stampa, sostenendo che \"l'UNESCO ha ritirato il suo supporto alla promozione della campagna perch\u00e9 molti paesi inclusi nella \"Lista dei nemici di internet\", pubblicata da Reporter Senza Frontiere, hanno fatto pressione per costringerlo\"."}
{"id": "2706373", "revid": "767487", "url": "https://it.wikipedia.org/wiki?curid=2706373", "title": "Pedro Mar\u00eda Iturriaga", "text": "Carriera.\nClub.\nCresciuto nel Getxo, passa all'Athletic Bilbao con cui debutta nella Liga nella stagione 1960-61. La sua partita d'esordio fu l'11 settembre 1960, in Athletic- (0-2).\nDopo sei stagioni con i baschi, con cui totalizza 93 partite ufficiali, si trasferisce al Calvo Sotelo in Segunda Divisi\u00f3n, con cui termina la carriera nel 1969."}
{"id": "2706374", "revid": "729019", "url": "https://it.wikipedia.org/wiki?curid=2706374", "title": "Sloane Square (metropolitana di Londra)", "text": "Sloane Square \u00e8 una stazione della metropolitana di Londra, servita dalle linee Circle e District.\nEntr\u00f2 in funzione il 24 dicembre 1868 sulla vecchia \"Metropolitan District Railway\" (oggi \"District Line\") quando la compagnia dei trasporti apr\u00ec la sua prima linea tra le stazioni di South Kensington e Westminster.\nDurante la costruzione della linea furono incontrate difficolt\u00e0 nel superare il Fiume Westbourne, che corre da Hyde Park al Tamigi. La soluzione venne trovata incanalando il corso d'acqua in una condotta che sovrasta i binari ed \u00e8 tuttora visibile all'uscita della stazione.\nLa stazione \u00e8 situata all'interno della \"Travelcard Zone 1\"."}
{"id": "2706375", "revid": "110157", "url": "https://it.wikipedia.org/wiki?curid=2706375", "title": "Nokia 8890", "text": "Il Nokia 8890 \u00e8 un telefono cellulare prodotto dall'azienda finlandese Nokia e messo in commercio nel 2000."}
{"id": "2706378", "revid": "461628", "url": "https://it.wikipedia.org/wiki?curid=2706378", "title": "Santuario di Santa Maria del Canneto (Gallipoli)", "text": "Il santuario di Santa Maria del Canneto \u00e8 una chiesa barocca di Gallipoli situata nei pressi del ponte che collega la citt\u00e0 vecchia, posta sull'isola, al borgo. Affacciata sullo specchio d'acqua del Seno del Canneto, l'antico porto della citt\u00e0, fu costruita nell'ultima met\u00e0 del Seicento su un preesistente edificio sacro del 1504 dedicato a San Giovanni e appartenuto ai Cavalieri Teutonici. La prima costruzione della chiesa risale tuttavia ai secoli XIII e XIV e fu distrutta nel 1502 a seguito dell'assedio dei Francesi. Nel 1915 venne elevata a parrocchia.\nLa dedica a Santa Maria del Canneto si ricollega, secondo la tradizione, a un miracolo a cui assistettero alcuni pescatori gallipolini che, nel bel mezzo di un incendio nei pressi del porto, recuperarono dalle fiamme un'icona della Madonna perfettamente intatta.\nArchitettura.\nL'accesso alla chiesa avviene attraverso un portico, con tre arcate frontali e due laterali a tutto sesto, sormontato da un alto frontone su cui \u00e8 posizionata l'effigie della titolare. &lt;br&gt;L'interno, realizzato in conci di carparo lasciati a vista, \u00e8 ripartito in tre navate. Il pregevole soffitto ligneo a cassettoni presenta al centro l'icona della Vergine rifinita con dorature, mentre un grande arco, lavorato con motivi floreali, introduce al presbiterio. Un tempo le navate laterali erano impreziosite da due altari lignei per lato, oggi irrimediabilmente scomparsi. Sulla parete di fondo, alle spalle dell'altare maggiore, troneggia l'antica effigie della Madonna del Canneto. Di particolare rilievo artistico sono l'organo settecentesco, la tela raffigurante Santa Cristina attribuita a Giovanni Andrea Coppola, le tele di Santa Lucia, di Sant'Omobono e dei santi Vito e Nicola e la statua di San Nicola del XVI secolo proveniente dalla distrutta chiesa del porto."}
{"id": "2706384", "revid": "767487", "url": "https://it.wikipedia.org/wiki?curid=2706384", "title": "Nicol\u00e1s Mentxaka", "text": "Carriera.\nClub.\nDopo aver debuttato in prima squadra con il Barakaldo in Segunda Divisi\u00f3n, passa all'Athletic Bilbao con cui debutta nella Liga nella stagione 1962-1963. La sua partita d'esordio fu il 25 settembre 1960, in Athletic-Real Valladolid (4-1)."}
{"id": "2706391", "revid": "1059854", "url": "https://it.wikipedia.org/wiki?curid=2706391", "title": "Tornicio Contoleone", "text": "Biografia.\nEntrato nell'esercito bizantino, successivamente divenne strategos di Kephalenia. Nel 1010 accompagn\u00f2 in Puglia il nuovo catapano Basilio Argiro il Mesardonite.\nNel 1016 il catapano Basilio mor\u00ec e l'imperatore bizantino Basilio II lo sostitu\u00ec con Contoleone nominando questi catapano. Egli arriv\u00f2 a Bari nel maggio del 1017 ma nel frattempo Melo di Bari, appoggiato dai Normanni, aveva organizzato una nuova rivolta. A maggio Contoleone diede il comando dell'esercito bizantino a Leone Passiano che si scontr\u00f2 con Melo presso il fiume Fortore ad Arenula; la battaglia ebbe esito incerto, secondo Guglielmo di Puglia, o fu una vittoria per Melo, secondo Leone Ostiense. Visto comunque l'esito non positivo della battaglia, Tornicio Contoleone decise di prendere egli stesso il comando dell'esercito, che condusse presso Civita, dove ci fu una seconda battaglia contro Melo; quest'ultimo vinse, anche se Lupo Protospata e un cronista anonimo dicono che fu Melo a essere sconfitto. A giugno, nei pressi di Troia, Contoleone fu nuovamente sconfitto da Melo: secondo le fonti Tornicio avrebbe abbandonato ignominiosamente il campo di battaglia (\"fuit inde secutus Turnicius, sed terga dedit victusque recessit\", scrive Guglielmo di Puglia). Melo si trov\u00f2 cos\u00ec la strada aperta fino a Trani, dove arriv\u00f2 a settembre. Vista l'inettitudine dimostrata, Basilio II depose Contoleone in favore di Basilio Boioannes."}
{"id": "2706394", "revid": "31886", "url": "https://it.wikipedia.org/wiki?curid=2706394", "title": "AGM-64 Hornet", "text": "Il missile AGM-64 Hornet \u00e8 un missile prodotto dagli Stati Uniti.\nIl missile prese vita nel 1960, quando il Nord America produsse un missile per il progetto ATGAR (Anti-Tank Guided Aircraft Rocket), missile anticarro guidato, per l'USAF. L'ATGAR infine non fu mai prodotto, ma l'Air Force rimase abbastanza colpita, tanto che nel 1963 ha firmato in Nord America un contratto di sviluppo per il missile ZAGM-64A Hornet. L'Hornet era stato progettato come un missile da battaglia contro i veicoli blindati e poteva anche montare un sistema elettro-ottico di orientamento. \nIl primo lancio del prototipo XAGM-64A avvenne nel dicembre 1964 e fu potenziato con un veloce motore a razzo a combustibile solido. Il sistema di orientamento elettro-ottico forniva un'immagine in diretta alla cabina di guida dell'aereo che lo lanciava, dove l'operatore prima del lancio agganciava il missile all'obiettivo da colpire, e il missile sarebbe andato automaticamente su di esso.\nL'Air Force ferm\u00f2 il progetto AGM-64, giudicando che il simile AGM-65 Maverick avrebbe avuto pi\u00f9 potenzialit\u00e0. Sebbene non sia mai stato prodotto come arma, l'Hornet divenne un banco di prova per vari sistemi di guida diversi, tra cui diverse variet\u00e0 di sistemi di guida elettro-ottici e di un sistema di guida magnetico. \nIl XAGM-64 \u00e8 stato brevemente ripreso nei primi anni 1970, ancora una volta per provare i sistemi di guida dei missili. Il sistema di propulsione fu aggiornato, aumentando il suo raggio d'azione di 4\u00a0km. Con questa configurazione l'Hornet test\u00f2 i sistemi di guida laser, i sistemi di guida ottici progettati per GBU-8/B e GBU-9/B Homing Bomb System (HOBOS) e il sistema di guida terminale per il missile anticarro AGM-114 Hellfire. L'aviazione degli Stati Uniti cancell\u00f2 l'AGM-64 prima della sua entrata in servizio."}
{"id": "2706395", "revid": "767487", "url": "https://it.wikipedia.org/wiki?curid=2706395", "title": "Oratorium", "text": "Oratorium \u00e8 un singolo di Elio e le Storie Tese, pubblicato nel 2004 e distribuito dagli oratori in collaborazione con il Forum Oratori Italiani. Il brano tratta, principalmente, il tema dei giochi, dell'amicizia e delle attivit\u00e0 svolte negli oratori. Secondo un'intervista ad Elio la canzone \u00e8 stata scritta perch\u00e9 \u00ab\"glielo ha chiesto don Massimiliano\"\u00bb. Don Massimiliano Sabbadini era a quel tempo il responsabile diocesano della FOM (Fondazione Oratori Milanesi).\nIl CD contiene quattro tracce: la prima contiene la versione originale del brano; la seconda traccia \u00e8 la versione strumentale della canzone, mentre le tracce 3 e 4 presentano un arrangiamento leggermente diverso dall'originale.\nInoltre, nel pezzo vengono citati \"Island in the Sun\" dei Weezer, \"Jesus, Bleibet Meine Freude\", una composizione di Johann Schop scritta nel 1642 e riarrangiata da Johann Sebastian Bach nel 1723. \u00c8 presente inoltre un campionamento del film \"...altrimenti ci arrabbiamo!\" di Bud Spencer e Terence Hill.\nFormazione.\nFormazione come da libretto."}
{"id": "2706397", "revid": "767487", "url": "https://it.wikipedia.org/wiki?curid=2706397", "title": "Replay/Dolly", "text": " \u00e8 il ventisettesimo singolo della rock band visual kei giapponese Plastic Tree. \u00c8 stato pubblicato il 13 agosto 2008 dall'etichetta major Universal Music.\nSi tratta di una doppia a-side stampata in due versioni, entrambe in confezione jewel case: una special edition con DVD extra ed una normal edition con copertina modificata ed un brano in pi\u00f9.\nTracce.\nDopo il titolo \u00e8 indicata fra parentesi \"()\" la grafia originale del titolo, eventuali note sono indicate dopo il punto e virgola \";\"."}
{"id": "2706405", "revid": "729019", "url": "https://it.wikipedia.org/wiki?curid=2706405", "title": "Embankment (metropolitana di Londra)", "text": "Embankment \u00e8 una stazione della metropolitana di Londra, servita dalle linee Bakerloo, Circle, District e Northern.\nStoria.\nInaugurata il 30 maggio 1870, fu nota inizialmente come \"Charing Cross\" sulla linea District fino al 1915, \"Embankment\" sulla linea Bakerloo tra il 1906 ed il 1914 e \"Charing Cross (Embankment)\" sulla Bakerloo e Northern nel 1914-1915.\nDal 1915 al 1974 \u00e8 stata denominata \"Charing Cross\" e tra il 1974 ed il 1976 \"Charing Cross Embankment\".\nIl 17 maggio 1938, a causa di un difetto di segnalazione, si verific\u00f2 uno scontro sulla Circle Line tra due treni nelle vicinanze della stazione. Sei passeggeri morirono e 43 rimasero feriti nell'incidente.\nIl caso di Margaret McCollum.\nA dare la voce a \u00ab\"mind the gap\"\u00bb era stato il defunto marito di Margaret McCollum, una donna inglese sposata con l'attore Oswald Laurence. A seguito della sua morte, la signora aveva preso l'abitudine di passare nella stazione di Embankment per poter ascoltare ancora le parole del marito. Lo ha fatto ogni giorno fino al novembre del 2012, quando \u00e8 stato introdotto un nuovo annuncio creato al computer. Margaret ha subito inoltrato un reclamo alla TfL per richiedere almeno una copia dell\u2019annuncio inciso dal marito. Nigel Holness, direttore della compagnia, racconta di essere rimasto talmente colpito dalla sua richiesta da aver deciso, insieme al proprio staff, non soltanto di accontentarla, ma anche di ripristinare il vecchio annuncio alla stazione di Embankment."}
{"id": "2706407", "revid": "1494169", "url": "https://it.wikipedia.org/wiki?curid=2706407", "title": "Sheila", "text": ""}
{"id": "2706408", "revid": "1451528", "url": "https://it.wikipedia.org/wiki?curid=2706408", "title": "Lista di Spagna", "text": ""}
{"id": "2706409", "revid": "110157", "url": "https://it.wikipedia.org/wiki?curid=2706409", "title": "Nokia 8910", "text": "Il Nokia 8910 \u00e8 un telefono cellulare prodotto dall'azienda finlandese Nokia e messo in commercio nel 2002."}
{"id": "2706412", "revid": "293377", "url": "https://it.wikipedia.org/wiki?curid=2706412", "title": "Athletic Club 1963-1964", "text": "La pagina racchiude la rosa dell'Athletic Club nella stagione 1963-64\nRosa.\n \n \n \n \n \n \nStaff tecnico.\n\"Come da politica societaria la squadra \u00e8 composta interamente da giocatori nati in una delle sette province di Euskal Herria o cresciuti calcisticamente nel vivaio di societ\u00e0 basche.\""}
{"id": "2706417", "revid": "2176804", "url": "https://it.wikipedia.org/wiki?curid=2706417", "title": "Nokia 8910i", "text": "Il Nokia 8910i \u00e8 un telefono cellulare prodotto dall'azienda finlandese Nokia e messo in commercio nel 2003."}
{"id": "2706419", "revid": "1408685", "url": "https://it.wikipedia.org/wiki?curid=2706419", "title": "Lisburn Distillery Football Club", "text": "Il Lisburn Distillery Football Club, meglio noto come Lisburn Distillery, \u00e8 una societ\u00e0 calcistica nordirlandese con sede nella citt\u00e0 di Lisburn. Il club \u00e8 stato fondato a Grosvenor Street (Belfast) nel 1880 da Robert Baxter, con la collaborazione di alcuni amici impiegati nella distilleria \"Royal Irish Distillery\", dopo aver creato l'anno precedente una societ\u00e0 di cricket, il \"V.R. Distillery Cricket Club\".\nDopo aver condiviso per anni lo stadio con le squadre del Brantwood F.C e dei Crusaders, si sposta nel 1980 in un nuovo stadio, il New Grosvenor Stadium di Lisburn, dove gioca tuttora.\nLa societ\u00e0 si \u00e8 chiamata semplicemente Distillery fino al 1999, quando ha cambiato denominazione, adottando l'attuale Lisburn Distillery, con l'intento di associare il nome della squadra con la citt\u00e0 che l'ha adottata, Lisburn appunto.\nIl Lisburn Distillery F.C. vanta alcuni successi di prestigio, come 6 titoli nazionali, di cui uno condiviso con il Cliftonville FC, e 12 Irish Cup.\nTra i club pi\u00f9 importanti dell'Irlanda del Nord, dopo aver disputato tutti i campionati nazionali dal primo nel 1890, nel 2013 cade in seconda divisione, ottenendo la prima storica retrocessione.\nNella stagione 2015-2016 di IFA Premiership arriva 13\u00ba su 14, retrocedendo cos\u00ec nella terza divisione del calcio nordirlandese."}
{"id": "2706428", "revid": "765341", "url": "https://it.wikipedia.org/wiki?curid=2706428", "title": "ModNation Racers", "text": "ModNation Racers \u00e8 un videogioco di guida arcade sviluppato da United Front Games e SCE Studio San Diego e pubblicato da Sony Computer Entertainment per PlayStation 3 e PlayStation Portable.\nIl gioco \u00e8 stato pubblicato il 21 maggio 2010 in Europa e il 25 maggio 2010 negli Stati Uniti per PlayStation 3 e PlayStation Portable.\nSviluppo.\n\"ModNation Racers\" \u00e8 stato annunciato all'E3 2009 ed \u00e8 stato distribuito nella primavera 2010. Tuttavia gli utenti che hanno acquistato la versione GOTY di \"LittleBigPlanet\" negli Stati Uniti hanno un primo accesso alla beta pubblica. La beta online di \"ModNation Racers\" \u00e8 stata disponibile negli Stati Uniti a dicembre 2009, mentre in Europa \u00e8 stata attiva a partire dal 21 gennaio 2010.\nModalit\u00e0 di gioco.\nIl gioco viene inizialmente presentato con tutte le caratteristiche dei tipici giochi di corsa arcade dove l'obiettivo \u00e8 arrivare per primi al traguardo, sono presenti potenziamenti sui circuiti ecc... tuttavia, ModNation Racers non si limita solo a questo: il gioco possiede infatti, un potente editor che permetter\u00e0 di personalizzare totalmente il proprio personaggio, la propria kart da corsa e creare dei circuiti da zero. Inoltre, tutte le creazioni fatte, potranno essere condivise online con gli altri giocatori della comunit\u00e0. Sotto questo frangente, in effetti, \"ModNation Racers\" sembra prendere dal videogioco \"LittleBigPlanet\" il motto: \"Gioca, Crea, Condividi\".\nMarketing.\nSony ha annunciato tramite immagini i suoi famosi personaggi fra cui: Kratos (da \"God of War\") e la sua \"Kart of Chaos\", Ratchet e Clank (da \"Ratchet &amp; Clank\") e Nathan Drake (da \"Uncharted\") con un Jungle Jeep. Si tratta una serie di pre-ordine per gli acquirenti in Nord America. In seguito furono resi disponibili diversi DLC a pagamento che presentavano nuovi personaggi giocabili tratti da altre saghe presenti sulla console Sony, come ad esempio i soldati Helghast della serie \"Killzone\".\nAccoglienza.\nLa rivista \"Play Generation\" lo classific\u00f2 come il terzo migliore titolo di guida del 2010."}
{"id": "2706431", "revid": "767487", "url": "https://it.wikipedia.org/wiki?curid=2706431", "title": "Juan Otxoantezana", "text": "Carriera.\nDopo aver giocato come calciatore con Valencia e , intraprende la carriera di allenatore, guidando il Racing Santander in Primera Division per tre stagioni tra il 1952 ed i 1955, avventura culminata con un esonero. Dopo tre anni passa al , poi al Real Oviedo e, nella stagione 1963-1964, all'Athletic Bilbao.\nNel corso della carriera si siede anche sulla panchina del Deportivo La Coruna, del Pontevedra e del Las Palmas."}
{"id": "2706433", "revid": "92723", "url": "https://it.wikipedia.org/wiki?curid=2706433", "title": "Pontificia Universit\u00e0 Cattolica del Per\u00f9", "text": "La Pontificia Universit\u00e0 Cattolica del Per\u00f9 \u00e8 un'universit\u00e0 peruviana con sede a Lima.\nAdotta come motto \"Et lux in tenebris lucet\".\nStoria.\nL'universit\u00e0 fu fondata il 24 marzo 1917 e monsignor Jorge Dinthillac \u00e8 stato il primo rettore.\nNel 2009 il professor Marcial Rubio \u00e8 stato eletto rettore dell'istituto, per un quinquennio.\nIl 21 luglio 2012 la Segreteria di Stato della Santa Sede ha deciso di togliere alla Pontificia Universit\u00e0 Cattolica del Per\u00f9 il diritto all'uso nella propria denominazione dei titoli di \"Pontificia\" e di \"Cattolica\", conformemente alla legislazione canonica. Il 3 novembre 2016 ha riacquistato i due titoli di \"Pontificia\" e \"Cattolica\"."}
{"id": "2706436", "revid": "713168", "url": "https://it.wikipedia.org/wiki?curid=2706436", "title": "Tavola di Trinitapoli", "text": "La tavola di Trinitapoli \u00e8 un'importante iscrizione epigrafica latina proveniente dall'omonimo comune, incisa su un supporto in pregiato marmo proconnesio, di colore bianco-azzurro e dai grandi cristalli, tipici del materiale di cava proveniente dall'omonima isola del Mar di Marmara. \nLa lapide fu ritrovata negli anni settanta del Novecento, in localit\u00e0 \"Chiavicella grande\", in un'area campestre al limitare occidentale del territorio comunale, ma l'oggetto fu gravemente danneggiato, e il testo quasi cancellato, dalle manomissioni disposte dall'amministrazione comunale di Trinitapoli, che volle poi affiggerla nella casa comunale.\nIl suo testo \u00e8 stato in parte recuperato da Andrea Giardina e Francesco Grelle: il loro lavoro, pubblicato nei primi anni ottanta, ha permesso la leggibilit\u00e0 del 75% dell'iscrizione originaria e una certa comprensione delle rimanenti porzioni, rivelando alla conoscenza un importante documento giuridico della Tarda antichit\u00e0. \nContesto archeologico del ritrovamento.\nIl reperto archeologico proviene da una localit\u00e0 circa a met\u00e0 strada lungo l'ampia via di comunicazione romana che connetteva in antico Salapia a Canusium, ed \u00e8 il frutto di un rinvenimento fortuito in un fondo agricolo, avvenuto negli anni 1968/1969, quando il proprietario del terreno, Michele Putignani, vi si imbatt\u00e9 casualmente durante l'esecuzione dei lavori di scasso per l'impianto di una vigna. \nLa tavola \u00e8 di forma quasi rettangolare, conformata in alto, su uno dei lati corti, in forma di una blanda cuspide, parzialmente mutilata gi\u00e0 in antico. All'epoca del ritrovamento giaceva a circa un metro di profondit\u00e0, come pezzo di reimpiego, adibita a lastra di copertura per una sepoltura nella nuda terra, con il lato anepigrafo rivolto verso l'alto. \nL'inumazione era accompagnata da tracce di un corredo funerario: infatti, al di sotto della lapide, accanto ai resti scheletrici umani, l'inventore rifer\u00ec di aver scorto alcuni frammenti di una spada, di cui non vi \u00e8 pi\u00f9 traccia o notizia. L'inumazione non era isolata, ma era inserita in un piccolo contesto funebre con altre sepolture pi\u00f9 semplici, prive di corredi e ricoperte da lastre laterizie.\nSe si eccettua la lapide, l'intero contesto archeologico del rinvenimento \u00e8 andato perduto, mentre le successive trasformazioni e riconversioni agricole dei terreni hanno vanificato ogni tentativo di ricostruzione \"a posteriori\".\nIntervento di ricomposizione.\nAl momento della scoperta, la lapide marmorea si presentava rotta in quattro frammenti irregolari, ma in buone condizioni, nonostante la sua posizione, con il lato iscritto rivolto verso il basso, avesse favorito, nel tempo, la formazione di concrezioni minerali sull'epigrafe. \nIl reperto, consegnato al comune di Trinitapoli, fu da questi affidato alle mani di un muratore locale, che lo sottopose a un improvvido intervento di ricomposizione e restauro: i pezzi furono ricongiunti con l'aiuto di un mastice sintetico estremamente tenace, che, debordato in maniera maldestra dalla sua sede di applicazione, ha finito per coprire e rendere illeggibili parte delle lettere. L'artigiano, inoltre, nell'intento di liberare il pezzo dalle sue concrezioni, sottopose il marmo a una disastrosa smerigliatura che ne ha ulteriormente compromesso la leggibilit\u00e0, risparmiando solo tre piccole aree. Si deve probabilmente a quella molatura l'aspetto ondulato che la sua superficie presenta.\nContenuto epigrafico.\nLo specchio epigrafico, non incorniciato, \u00e8 collocato nella parte alta della lastra, a partire dal lato cuspidale. Lo spazio \u00e8 alto 85 cm mentre la sua larghezza \u00e8 uguale a quello della lapide, 72 cm. La scritta si sviluppa su 34 linee, ciascuna di 65-75 lettere, alte in media 2 cm, la cui leggibilit\u00e0, nelle ultime quattro righe e nelle parti estremali delle prime nove, \u00e8 stata gravemente compromessa dall'intervento successivo alla scoperta.\nIl testo latino contiene un atto normativo imperiale che, alle linee 19 e 28, connota indifferentemente se stesso come, rispettivamente, \"lex\" o \"decretum\". \nProveniente da Valentiniano I, l'atto pubblicizzato dalla lapide era indirizzato all'uomo politico Sesto Claudio Petronio Probo, prefetto del pretorio per l'Italia nel 368-375 (e poi nel 383), individuato dalla menzione che si fa del destinatario in un soggetto di nome \"Probus\" definito \"parens\" dal testo (\"Probe parens carissime\", della riga 18). Questo riferimento ne ha permesso anche la datazione. \nEsso intendeva incidere sui rapporti tra l'impero romano e i suoi contribuenti, stabilendo l'obbligatoriet\u00e0 di un sistema di scritturazioni e controlli la cui istituzione doveva servire a evitare forme di collusione tra funzionari provinciali e tabularii."}
{"id": "2706437", "revid": "84184", "url": "https://it.wikipedia.org/wiki?curid=2706437", "title": "South Kensington (metropolitana di Londra)", "text": "South Kensington \u00e8 una stazione della metropolitana di Londra, servita dalle linee Circle, District e Piccadilly. \u00c8 composta da due parti distinte: le piattaforme della linea poco sotto il livello stradale, aperte congiuntamente nel 1868 dalla \"Metropolitan Railway\" (MR) e dalla \"District Railway\" (DR), e dalle piattaforme di profondit\u00e0 aperte nel 1906 dalla \"Great Northern, Piccadilly and Brompton Railway\" (GNP&amp;BR).\nStoria.\nLinee di sub-superficie.\nLa stazione entr\u00f2 in funzione il 24 dicembre 1868. La \"Metropolitan Railway\" aveva aperto un'estensione da Paddington (Pread Street) (in seguito semplicemente \"Paddington\") fino a Gloucester Road il 1\u00ba ottobre 1868 e apr\u00ec un collegamento fino a South Kensington per collegarsi alla \"District Railway\" quando la DR apr\u00ec la prima sezione della sua linea fino alla stazione di Westminster.\nLa stazione originale, progettata da Sir John Fowler, aveva due piattaforme, ma era previsto che ci sarebbe stata un'espansione in vista dell'ampliamento dei servizi della DR.\nIl 1\u00ba agosto 1870 la DR apr\u00ec dei binari aggiuntivi tra Gloucester Road e South Kensington. Il 10 luglio 1871, la DR apr\u00ec la sua stazione a South Kensington. La stazione ingrandita aveva due piattaforme passanti per ciascuna compagnia e un binario di testa per i treni della MR provenienti da ovest che terminavano la corsa nella stazione. Il collegamento fra i binari delle due compagnie fu spostato dal lato ovest della stazione a quello est.\nIl 4 maggio 1885 la DR apr\u00ec un sottopassaggio pedonale che, partendo dalla stazione, correva sotto Exhibition Road, fornendo un accesso coperto al Museo della scienza, al Victoria and Albert Museum e al Museo di storia naturale, dietro il pagamento di un pedaggio di 1 penny. Il sottopassaggio fu chiuso il 10 novembre 1886 e in segito aperto solo occasionalmente per eventi speciali in uno dei musei. Nel 1890 la \"South Kensington and Paddington Subway\" (SK&amp;PS), una compagnia ferroviaria che progettava di costruire un collegamento diretto fra South Kensington e Paddington, offr\u00ec di acquistare il sottopassaggio per utilizzarlo come prima sezione del suo tunnel. Con la sua larghezza di 18 piedi (5,48 mt.) e altezza di 11 piedi (3,35 mt.) il tunnel avrebbe potuto ospitare agevolmente due binari, ma il progetto della SK&amp;PS di scavare una trincea ferroviaria attraverso Hyde Park suscit\u00f2 una forte opposizione e il piano fu abbandonato nel 1891. La DR continu\u00f2 ad aprire il sottopassaggio occasionalmente, con il pagamento del pedaggio, fino al 1908, quando fu aperto in via permanente e gratuitamente.\nNel 1907 fu aperto l'ingresso attuale della stazione, su progetto di George Sherrin.\nNel 1949, il servizio \"Inner Circle\" operato dalla linea Metropolitan ebbe una sua identit\u00e0 separata, divenendo l'attuale Linea Circle.\nNel giugno 1957, il binario di testa cess\u00f2 di essere utilizzato e in seguito lo spazio che occupava in precedenza fu riempito per collegare le due piattaforme a isola creando un'ampia piattaforma centrale. La piattaforma in direzione est della MR (n. 1) e quella in direzione ovest della DR (n. 4) furono abbandonate rispettivamente nel gennaio 1966 e nel marzo 1969. Anche i binari per queste piattaforme furono rimossi e la piattaforma 4 fu in seguito demolita nei primi anni settanta per consentire l'installazione della scale mobili per l'accesso alle piattaforme della linea Piccadilly. La piattaforma a isola centrale ora serve sia la linea District sia la Circle in entrambe le direzioni. In seguito alla chiusura delle piattaforme 1 e 4, la precedente n. 3 cambi\u00f2 numero e divenne la n. 1. Con l'attuale disposizione dei binari i treni corrono in direzioni opposte rispetto allo schema originale.\nLa galleria di ingresso della stazione e i relativi negozi, i muri in mattoni di sostegno delle piattaforme del 1868 e il tunnel pedonale sotto Exhibition Road sono monumenti classificati di grado II.\nLinee di profondit\u00e0.\nAgli inizi del ventesimo secolo, la DR era stata estesa in direzione ovest fino a Richmond, Ealing Broadway, Hounslow West e Wimbledon e in direzione est fino a New Cross Gate. La sezione meridionale dell\"'Inner Circle\" soffriva di una notevole congestione fra South Kensington e Mansion House; su questo tratto di linea la DR gestiva una media di 20 treni per ora, e anche di pi\u00f9 in orario di punta. Per alleviare la congestione, la DR progett\u00f2 una linea espresso di profondit\u00e0 che si sarebbe diramata dai binari di sub-superficie a ovest di Gloucester Road, correndo all'incirca 18-20 metri sotto la linea esistente, fino a Mansion House, con una sola stazione intermedia a Charing Cross (ora Embankment). L'autorizzazione del Parlamento fu ottenuta nel 1897, ma i lavori non vennero iniziati.\nNel 1898 la DR rilev\u00f2 la \"Brompton and Piccadilly Circus Railway\" (B&amp;PCR), che aveva in progetto una linea che andasse da South Kensington a Piccadilly Circus. Il tracciato fu modificato per collegarsi con la progettata linea di profondit\u00e0 a South Kensington. In seguito all'acquisizione della DR da parte della \"Underground Electric Railways Company of London\" (UERL) nel 1902, questi due progetti furono fusi con un terzo, proposto dalla \"Great Northern and Strand Railway\" (GN&amp;SR). La linea cos\u00ec composta fu denominata \"Great Northern, Piccadilly &amp; Brompton Railway\" (GNP&amp;BR), oggi la linea Piccadilly.\nLe piattaforme di profondit\u00e0 a South Kensington sulla GNP&amp;BR furono aperte il 15 dicembre 1906 e sono posizionate l'una sopra l'altra; la piattaforma in direzione est si trova sopra quella in direzione ovest. Erano originariamente servite da ascensori, che scendevano fino a entrambi i livelli.\nNei progetti la linea in direzione est della GNP&amp;BR e quella di profondit\u00e0 della DR diretta verso Mansion House avrebbero dovuto condividere la stessa piattaforma, separandosi per mezzo di uno scambio poco a est della stazione. Le linee in direzione ovest avrebbero invece avuto due piattaforme separate e i loro tracciati si sarebbero riunificati a ovest della stazione. Il progetto della linea di profondit\u00e0 della DR fu abbandonato quando apparve chiaro che l'apertura della nuova linea della GNP&amp;BR verso Piccadilly garantiva una sufficiente riduzione del carico sulla linea District di sub-superficie. Al momento dell'abbandono era stata costruita una sezione di tunnel di circa 40 metri, collegata al vestibolo degli ascensori, che fu in seguito convertita in uffici sotterranei e in una sala di addestramento per segnalatori. Durante la prima guerra mondiale fu utilizzata per custodire oggetti d'arte e porcellane provenienti dal Victoria and Albert Museum e da Buckingham Palace. Durante la seconda guerra mondiale ospit\u00f2 invece equipaggiamento per individuare bombe cadute nel Tamigi che avrebbero potuto richiedere l'azionamento dei cancelli anti-allagamento di emergenza. Questa sezione sotterranea fu in seguito quasi interamente demolita negli anni settanta durante l'installazione delle scale mobili.\nUn nuovo edificio di superficie fu costruito all'angolo di Pelham Street per ospitare gli ascensori, progettato dall'architetto Leslie Green e realizzato nella tipica terracotta rossa color \"sangue di bue\" utilizzata dalla GNP&amp;BR.\nNei primi anni settanta gli ascensori furono rimpiazzati da scale mobili, con una coppia di scale che consente l'accesso dall'atrio fino a un nuovo vestibolo intermedio, dove si trova un passaggio che lo collega con le piattaforme delle linee Circle e District, e altre tre scale mobili che portano da questo vestibolo a un atrio inferiore che si trova a un livello intermedio fra le due piattaforme della linea Piccadilly, al quale sono collegate da normali scale. L'edificio della GNP&amp;BR fu chiuso e rimase inutilizzato.\nTra il 2021 e il 2022 tutte e cinque le scale mobili verranno sostituite e le piattaforme della linea Piccadilly rimarranno chiuse fino al termine dei lavori.\nSviluppi futuri.\nNel dicembre 2016 la Transport for London ha pubblicato delle proposte di massima per la riqualificazione degli edifici a ovest della stazione e dello spazio su Pelham Street a sud della trincea ferroviaria. Dopo le consultazioni con i residenti della zona, il permesso per i lavori di ristrutturazione della stazione \u00e8 stato ottenuto nel gennaio 2018, mentre nel 2020 \u00e8 stata presentata la richiesta per la riqualificazione dell'area circostante. Il progetto prevede la riapertura della vecchia piattaforma n. 1 in direzione est per i servizi delle linee Circle e District, una nuova copertura che si armonizzi con gli storici muri di mattoni originali, l'ampliamento della biglietteria e una scala che colleghi la biglietteria con la nuova piattaforma. Il sottopassaggio pedonale per i musei e le piattaforme delle linee Circle e District saranno rese accessibili per mezzo di un nuovo ingresso su Thurloe Street. In ottica futura, sar\u00e0 riservato lo spazio per rendere eventualmente accessibili anche le banchine della linea Piccadilly. I lavori inizieranno nel 2022.\nStrutture e impianti.\nLa stazione \u00e8 compresa nella \"Travelcard Zone 1\".\nInterscambi.\nNelle vicinanze della stazione effettuano fermata numerose linee urbane automobilistiche, gestite da London Buses.\nNelle vicinanze, in Thurloe Street, si trova anche una stazione di bike sharing.\nNella cultura di massa.\nSouth Kensington \u00e8 una delle due stazioni della metropolitana (l'altra \u00e8 Sloane Square) menzionata nella canzone \"When you're lying awake\" dall'operetta \"Iolanthe\" di Gilbert e Sullivan."}
{"id": "2706438", "revid": "729019", "url": "https://it.wikipedia.org/wiki?curid=2706438", "title": "AGM-123 Skipper II", "text": "Il missile AGM-123 Skipper II \u00e8 un missile a corto raggio a guida laser sviluppato dalla marina militare americana.\nPanoramica.\nLo Skipper, missile a corto raggio per attacchi di precisione, \u00e8 composto da una bomba Mark 83 abbinata al sistema di guida Paveway e al razzo propulsore a combustibile solido Mk 78 che, permettendone lo sgancio a distanza dal bersaglio, d\u00e0 all'aereo vettore maggior protezione dai missili terra-aria e dall'artiglieria antiaerea che difendono l'obbiettivo. Lo Skipper \u00e8 stato concepito come un'arma anti-nave, in grado di disabilitare le navi pi\u00f9 grandi a causa della potente testata (450\u00a0kg) della bomba Mark 83. Pu\u00f2 essere trasportato dal A-6E Intruder, A-7 Corsair II e F/A-18.\nL'AGM-123 \u00e8 stato svituppato dalla China Lake Naval Weapons Center."}
{"id": "2706440", "revid": "1305887", "url": "https://it.wikipedia.org/wiki?curid=2706440", "title": "Fukur\u014d", "text": " \u00e8 il ventottesimo singolo della rock band visual kei giapponese Plastic Tree. \u00c8 stato pubblicato il 10 giugno 2009 dall'etichetta major Universal Music ed \u00e8 il secondo singolo pi\u00f9 venduto della band: ha raggiunto la 9\u00aa posizione nella classifica ufficiale giapponese Oricon dove \u00e8 rimasto per sei settimane.\nSi tratta di un lavoro pubblicato dal gruppo nel periodo di transizione fra i batteristi Hiroshi Sasabuchi, che ha lasciato il gruppo nel marzo del 2009, e Kenken Sat\u014d, che si unir\u00e0 ai Plastic Tree nel luglio dello stesso anno.\nIl singolo \u00e8 stato stampato in quattro versioni, tutte in confezione jewel case: due special edition con DVD extra e due normal edition (di cui una in formato SHM-CD) con un brano in pi\u00f9, e tutte e quattro con copertine variate fra di loro che mostrano un gufo, in giapponese , che nella cultura popolare giapponese rappresenta il sollievo dalle fatiche e preoccupazioni.\nTracce.\nDopo il titolo \u00e8 indicata fra parentesi \"()\" la grafia originale del titolo, eventuali note sono indicate dopo il punto e virgola \";\".\nNormal edition.\nLa prima stampa della normal edition \u00e8 accompagnata da un omake non presente nelle successive edizioni, con una nuova copertina e senza alcun gadget.\nSpecial edition.\nDue versioni con tracklist uguale, ma DVD bonus diverso."}
{"id": "2706449", "revid": "1305772", "url": "https://it.wikipedia.org/wiki?curid=2706449", "title": "La Esfinge", "text": "La Esfinge (\"La Sfinge\"), chiamata anche Torre de Par\u00f3n, \u00e8 una montagna (5.325\u00a0m) della Cordillera Blanca, nel dipartimento di Ancash, in Per\u00f9.\nAspetto fisico.\nLa Esfinge, al contrario delle montagne innevate che la circondano, si presenta come un grosso pilastro di granito ben visibile dal lago di Par\u00f3n. Fa parte del massiccio montuoso chiamato \"Macizo del Huandoy\" e, pur non essendone una delle cime maggiori, \u00e8 molto famosa tra i rocciatori di tutto il mondo per la sua parete est, un muro roccioso la cui altezza varia tra i 750 ed i 900\u00a0m.\nOrigine del nome.\nNel corso degli anni alla montagna sono stati dati moltissimi nomi. Dall'originario \"Cerro Colca\" a \"Cerro Par\u00f3n\", fino a \"Torre Aguja\" e \"Torre de Par\u00f3n\". Nel 1982 l'alpinista spagnolo Antonio (Sevi) G\u00f3mez Boh\u00f3rquez pens\u00f2 che il cerro ricordava la forma di una sfinge e nel 1983 lo mostr\u00f2 direttamente al collega Jes\u00fas G\u00e1lvez. Entrambi si trovavano allora sulla Cordillera Blanca per affrontare la parete nord-est del Huandoy. G\u00e1lvez allora nei propri appunti riport\u00f2 \"La Esfinge\" perch\u00e9 veramente da lontano la sua figura sembrava una sfinge egizia. Questo nome, grazie al suo connazionale Antonio G\u00f3mez Bohorquez, si sarebbe poi imposto sui precedenti. Tuttavia, Boh\u00f3rquez rivendica per questa montagna il nome che le attribuirono i suoi primi scalatori, Cerro Par\u00f3n o Cerro de Par\u00f3n, che non va confuso con la Torre de Par\u00f3n (Cerro Torohuacra) e sostiene che \"La Esfinge\" dovrebbe essere un nome non accettabile da parte delle autorit\u00e0 geografiche peruviane.\nAlpinismo.\nLa prima facile salita alla cima, effettuata da una cordata tedesca nel 1955, \u00e8 oggi usata come discesa dai rocciatori che si cimentano con le difficolt\u00e0 elevate della parete est, dove dopo la prima via, aperta nel 1985 da Antonio G\u00f3mez Bohorquez e Onofre Garc\u00eda, si sono succedute numerose altre vie su roccia di estrema difficolt\u00e0."}
{"id": "2706450", "revid": "1543377", "url": "https://it.wikipedia.org/wiki?curid=2706450", "title": "Newry City Football Club", "text": "Il Newry City Football Club \u00e8 una societ\u00e0 calcistica nordirlandese con sede nella citt\u00e0 di Newry e che milita nella massima serie nazionale, la IFA Premiership. Il club \u00e8 stato fondato nel 1923 come Newry Town e dal 2004 ha cambiato denominazione in \"City\", in quanto due anni prima Newry ha ottenuto lo status di citt\u00e0."}
{"id": "2706452", "revid": "26630", "url": "https://it.wikipedia.org/wiki?curid=2706452", "title": "Canzone", "text": "Una canzone \u00e8 una composizione vocale scritta per una o pi\u00f9 voci perlopi\u00f9 con accompagnamento strumentale. Sono sinonimi frequenti le espressioni brano musicale e brano, per quanto queste definizioni possano essere estese al concetto stesso di composizione.\nUna canzone o canzonetta, pi\u00f9 raramente \u00e8 anche un episodio di un'opera in cui il personaggio intona realmente una canzone, spesso accompagnato da strumenti a pizzico. Giuseppe Verdi defin\u00ec \"canzoni\" alcune arie di \"Rigoletto\" (Atto III: \u00abLa donna \u00e8 mobile\u00bb) \"Un ballo in maschera\" (Atto I: \u00abD\u00ec tu se fedele\u00bb, atto III: \u00abSaper vorreste\u00bb) e \"Otello\" (Atto IV: Canzone del salice).\nStoria.\nMusica destinata al popolo, di facile presa e assimilazione, si giov\u00f2 agli inizi di elementi colti e popolari. \u00c8 quasi impossibile stabilire dove sia nato questo genere e chi siano stati i primi autori, anche se in Europa i primi esempi risalirono al Medioevo e il patrimonio pi\u00f9 antico sembrerebbe quello proveniente dall'Antico Egitto con la tradizionale canzone popolare della trebbiatura.\nSe l'origine della canzone \u00e8 strettamente legata a quella della musica popolare, potendo generalizzare, in ogni nazione si rintracciano tre tradizioni importanti:\nLe canzoni moderne si dividono in melodiche e sincopate e la loro popolarit\u00e0 fu inizialmente dovuta alla diffusione dei caff\u00e8-concerto, poi al boom dell'industria discografica e dei suoi prodotti sempre pi\u00f9 appetibili al grande pubblico, e infine a film musicali, radio, televisione.\nNella musica pop.\nLa forma musicale pi\u00f9 diffusa nella musica leggera \u00e8 sicuramente la canzone, eseguita di solito da formazioni ridotte, con strumenti quali chitarra, basso, batteria e tastiere, o pi\u00f9 raramente da formazioni orchestrali pi\u00f9 o meno grandi. La struttura di una canzone \u00e8 generalmente caratterizzata da quattro elementi principali, che possono essere sviluppati, intrecciati e arricchiti in vari modi:\nL'impianto pi\u00f9 frequente di una canzone \u00e8 dato da introduzione, strofa, ritornello, ripetizione della strofa, eventuale breve inciso strumentale o solo, ripetizione del ritornello (a volte con variazione) e conclusione (detta \"finale\" o \"cadenza\"). Lo standard di una canzone di musica leggera \u00e8 caratterizzato pertanto dall'alternanza strofa/ritornello \"incorniciata\" da intro e outro. La durata complessiva delle versioni radio di una canzone, per esigenze commerciali, dovrebbe essere compresa fra i 3 e i 4 minuti.\nQuesta semplice formula pu\u00f2 presentare molte varianti. Spesso fra la strofa e il ritornello \u00e8 presente un \"bridge\" o \"ponte\" che costituisce appunto un passaggio di diversa struttura armonica e melodica per lanciare il ritornello. Nella stesura dell'arrangiamento a volte il brano viene \"incorniciato\" da un motivo aggiunto che pu\u00f2 fungere da introduzione, intermezzo strumentale o finalino. Se si tratta di un riff corto, pu\u00f2 anche essere riproposto ad ogni cambio di strofa. Per imprimere un \"cambio di marcia\", ovvero un'impennata energetica ad un brano un po' stanco e monotono, una tecnica diffusissima - forse abusata, ma sempre efficace - \u00e8 far salire la tonalit\u00e0 di mezzo tono o pi\u00f9. In genere il salto si fa a met\u00e0 canzone, all'uscita della strofa o del ritornello, e l'operazione pu\u00f2 anche ripetersi pi\u00f9 volte. Quando il disegno melodico lo permette, tra una frase cantata e l'altra, si pu\u00f2 introdurre un contrappunto solistico strumentale che, alternandosi e avvolgendosi al motivo conduttore pu\u00f2 arricchirlo e caratterizzarlo.\nIl testo \u00e8 in genere per rime. A ciascuna riga di testo vengono spesso fatte corrispondere 4 misure, e in tal caso una strofa o un ritornello sono pertanto associati due righe tipicamente in rima. Il testo di una canzone usualmente segue un filo logico o narrativo all'interno dei suoi versi, ma sono ugualmente diffuse canzoni che non rispettano questo criterio (per esempio nel genere hip hop). Esistono anche canzoni che sono il proseguimento musicale/narrativo di un'altra canzone contenuta normalmente nello stesso album, come \u00e8 uso nei concept album, tipici del rock progressivo degli anni settanta. Questi veri e propri capolavori musicali e di letteratura cantata, possono essere considerati dei moderni poemi sinfonici a tema (vedi per esempio album storici come \"In the Court of the Crimson King\" (King Crimson) \"Nursery Cryme\" (Genesis) \"Octopus\" (Gentle Giant), \"Close to the Edge\" (Yes), \"The Wall\" (Pink Floyd) e \"\" (Dream Theater).\nSeguono esempi di canzoni famose per analizzarne le caratteristiche. \"My Way\" ha la forma pi\u00f9 classica di canzone, con due strofe, un ritornello, ancora una strofa e un ritornello con finale. Altra caratteristica presente in questo brano molto diffusa \u00e8 la tradizionale strofa su note di altezza media o medio-grave che si dispiega poi nel ritornello con note pi\u00f9 alte ascendenti fino alla due pi\u00f9 acute che fanno da epilogo all'inciso. Anche \"Yesterday\" si identifica formalmente con la normale successione di due strofe, ritornello, strofa, ritornello e strofa. Entrambi questi due grandi successi internazionali sono privi di un'introduzione vera e propria, fatta eccezione per due battute strumentali sull'accordo iniziale. Presenta invece l'introduzione \"My Sweet Lord\", brano celeberrimo per essere costruito sulla ripetizione in loop di un'unica frase melodica. \"Impressioni di settembre\" \u00e8 passata alla storia del pop per il suo inciso strumentale che fa da protagonista rispetto a una strofa-ouverture e a un bridge-preludio dall'atmosfera sospesa."}
{"id": "2706455", "revid": "89688", "url": "https://it.wikipedia.org/wiki?curid=2706455", "title": "Sanatorium", "text": ""}
{"id": "2706458", "revid": "43204", "url": "https://it.wikipedia.org/wiki?curid=2706458", "title": "Newry City FC", "text": ""}
{"id": "2706460", "revid": "43204", "url": "https://it.wikipedia.org/wiki?curid=2706460", "title": "Newry City F.C.", "text": ""}
{"id": "2706469", "revid": "729019", "url": "https://it.wikipedia.org/wiki?curid=2706469", "title": "Earl's Court (metropolitana di Londra)", "text": "Earl's Court \u00e8 una stazione della metropolitana di Londra, servita dalle linee District e Piccadilly.\nEntr\u00f2 in funzione il 1\u00ba febbraio 1878.\nLa stazione si trova a cavallo tra la \"Travelcard Zone 1\" e la \"Travelcard Zone 2\".\nInterscambi.\nNelle vicinanze della stazione effettuano fermata alcune linee urbane automobilistiche, gestite da London Buses."}
{"id": "2706476", "revid": "287204", "url": "https://it.wikipedia.org/wiki?curid=2706476", "title": "Denver Nuggets 1996-1997", "text": "La stagione 1996-97 dei Denver Nuggets fu la 21\u00aa nella NBA per la franchigia.\nI Denver Nuggets arrivarono quinti nella \"Midwest Division\" della \"Western Conference\" con un record di 21-61, non qualificandosi per i play-off."}
{"id": "2706478", "revid": "1318658", "url": "https://it.wikipedia.org/wiki?curid=2706478", "title": "New York Knicks 1972-1973", "text": "La stagione 1972-73 dei New York Knicks fu la 24\u00aa nella NBA per la franchigia.\nI New York Knicks arrivarono secondi nella \"Atlantic Division\" della \"Eastern Conference\" con un record di 57-25. Nei play-off vinsero la semifinale di conference con i Baltimore Bullets (4-1), la finale di conference con i Boston Celtics (4-3), vincendo poi il titolo battendo nella finale NBA i Los Angeles Lakers (4-1)."}
{"id": "2706479", "revid": "287204", "url": "https://it.wikipedia.org/wiki?curid=2706479", "title": "New York Knicks 1973-1974", "text": "La stagione 1973-74 dei New York Knicks fu la 25\u00aa nella NBA per la franchigia.\nI New York Knicks arrivarono secondi nella \"Atlantic Division\" della \"Eastern Conference\" con un record di 49-33. Nei play-off vinsero la semifinale di conference con i Capital Bullets (4-3), perdendo poi la finale di conference con i Boston Celtics (4-1)."}
{"id": "2706482", "revid": "287204", "url": "https://it.wikipedia.org/wiki?curid=2706482", "title": "New York Knicks 1974-1975", "text": "La stagione 1974-75 dei New York Knicks fu la 26\u00aa nella NBA per la franchigia.\nI New York Knicks arrivarono terzi nella \"Atlantic Division\" della \"Eastern Conference\" con un record di 40-42. Nei play-off persero al primo turno con gli Houston Rockets (2-1)."}
{"id": "2706484", "revid": "287204", "url": "https://it.wikipedia.org/wiki?curid=2706484", "title": "New York Knicks 1975-1976", "text": "La stagione 1975-76 dei New York Knicks fu la 27\u00aa nella NBA per la franchigia.\nI New York Knicks arrivarono quarti nella \"Atlantic Division\" della \"Eastern Conference\" con un record di 38-44, non qualificandosi per i play-off."}
{"id": "2706485", "revid": "43204", "url": "https://it.wikipedia.org/wiki?curid=2706485", "title": "Lisburn Distillery FC", "text": ""}
{"id": "2706487", "revid": "43204", "url": "https://it.wikipedia.org/wiki?curid=2706487", "title": "Lisburn Distillery F.C.", "text": ""}
{"id": "2706489", "revid": "287204", "url": "https://it.wikipedia.org/wiki?curid=2706489", "title": "New York Knicks 1976-1977", "text": "La stagione 1976-77 dei New York Knicks fu la 28\u00aa nella NBA per la franchigia.\nI New York Knicks arrivarono terzi nella \"Atlantic Division\" della \"Eastern Conference\" con un record di 40-42, non qualificandosi per i play-off."}
{"id": "2706490", "revid": "287204", "url": "https://it.wikipedia.org/wiki?curid=2706490", "title": "New York Knicks 1977-1978", "text": "La stagione 1977-78 dei New York Knicks fu la 29\u00aa nella NBA per la franchigia.\nI New York Knicks arrivarono secondi nella \"Atlantic Division\" della \"Eastern Conference\" con un record di 43-39. Nei play-off vinsero il primo turno con i Cleveland Cavaliers (2-0), perdendo poi la semifinale di conference con i Philadelphia 76ers (4-0)."}
{"id": "2706498", "revid": "1573940", "url": "https://it.wikipedia.org/wiki?curid=2706498", "title": "Sanatorium (singolo)", "text": " \u00e8 il ventinovesimo singolo della rock band visual kei giapponese Plastic Tree. \u00c8 stato pubblicato il 28 ottobre 2009 dall'etichetta major Universal Music.\nSi tratta del primo lavoro del batterista Kenken Sat\u014d con i Plastic Tree, che si era unito alla band nel luglio del 2009 dopo aver suonato coi DROWNING; in realt\u00e0 Sat\u014d ha partecipato anche al precedente singolo \"Fukur\u014d\" (compreso il videoclip), ma senza essere accreditato.\nIl singolo \u00e8 stato stampato in quattro versioni, tutte in confezione jewel case: due special edition con DVD extra e copertine diverse, e due normal edition (la prima stampa con un omake e l'edizione normale) con un brano in pi\u00f9 e copertina uguale.\nTracce.\nDopo il titolo \u00e8 indicata fra parentesi \"()\" la grafia originale del titolo, eventuali note sono indicate dopo il punto e virgola \";\".\nNormal edition.\nLa prima stampa della normal edition \u00e8 accompagnata da un omake non presente nelle successive edizioni, senza alcun gadget.\nSpecial edition.\nDue versioni con tracklist uguale, ma copertine e DVD bonus diversi."}
{"id": "2706500", "revid": "287204", "url": "https://it.wikipedia.org/wiki?curid=2706500", "title": "New York Knicks 1978-1979", "text": "La stagione 1978-79 dei New York Knicks fu la 30\u00aa nella NBA per la franchigia.\nI New York Knicks arrivarono quarti nella \"Atlantic Division\" della \"Eastern Conference\" con un record di 31-51, non qualificandosi per i play-off."}
{"id": "2706501", "revid": "2373", "url": "https://it.wikipedia.org/wiki?curid=2706501", "title": "Vladimir Petrovi\u010d K\u00f6ppen", "text": ""}
{"id": "2706504", "revid": "129019", "url": "https://it.wikipedia.org/wiki?curid=2706504", "title": "Centro Culturale di Bel\u00e9m", "text": ""}
{"id": "2706508", "revid": "287204", "url": "https://it.wikipedia.org/wiki?curid=2706508", "title": "New York Knicks 1979-1980", "text": "La stagione 1979-80 dei New York Knicks fu la 31\u00aa nella NBA per la franchigia.\nI New York Knicks arrivarono terzi nella \"Atlantic Division\" della \"Eastern Conference\" con un record di 39-43, non qualificandosi per i play-off."}
{"id": "2706511", "revid": "131358", "url": "https://it.wikipedia.org/wiki?curid=2706511", "title": "Athlone Town FC", "text": ""}
{"id": "2706518", "revid": "287204", "url": "https://it.wikipedia.org/wiki?curid=2706518", "title": "Cleveland Cavaliers 1994-1995", "text": "La stagione 1994-95 dei Cleveland Cavaliers fu la 25\u00aa nella NBA per la franchigia.\nI Cleveland Cavaliers arrivarono quarti nella \"Central Division\" della \"Eastern Conference\" con un record di 43-39. Nei play-off persero al primo turno con i New York Knicks (3-1)."}
{"id": "2706521", "revid": "1573940", "url": "https://it.wikipedia.org/wiki?curid=2706521", "title": "Dona Dona", "text": ""}
{"id": "2706528", "revid": "339392", "url": "https://it.wikipedia.org/wiki?curid=2706528", "title": "Viktoria Francoforte", "text": ""}
{"id": "2706532", "revid": "1543377", "url": "https://it.wikipedia.org/wiki?curid=2706532", "title": "Henry Vandyke Carter", "text": "Studi\u00f2 alla \"Grammar School\" di Hull, poi si trasfer\u00ec a Londra per studiare medicina al \"St George's Hospital\". Dal giugno 1853 studi\u00f2 anatomia comparata al \"Royal College of Surgeons\" di Londra.\nNel 1855 gli fu proposto da Henry Gray di collaborare con lui alla stesura dell'opera Gray's Anatomy. Carter, oltre che un ottimo conoscitore dell'anatomia, era un valente disegnatore, perci\u00f2 si dedic\u00f2 quasi esclusivamente alle illustrazioni.\nInfanzia e famiglia.\nHenry Vandyke Carter nacque nella Provincia di Hull ma, subito dopo, nello stesso anno (1831), i suoi genitori si trasferirono a Scarborough, dove lui crebbe. Il padre, Henry Barlow Carter era un'artista (come sar\u00e0 in futuro il figlio), amante dei paesaggi marini e scelse il nome \u201cWandyke\u201d in onore dell'artista fiammingo Sir Anthony Van Dyck. Le informazioni sulla vita privata di Carter sono note in buona parte, grazie al diario che sua nonna gli regal\u00f2 all'et\u00e0 di 14 anni e che egli custod\u00ec gelosamente per tutta la vita. La sua famiglia, inoltre, era molto religiosa (di stampo protestante ma non anglicano) e, pertanto, Carter tenne il diario come una sorta di taccuino spirituale.\nFormazione e primi studi.\nCarter studi\u00f2 alla \"Grammar School\" di Hull e, in seguito, per motivi economici abbandon\u00f2 gli studi medici veri e propri e si dedic\u00f2 alla farmacia \u2013 chirurgia (attivit\u00e0 allora praticamente complementari). Tuttavia nel 1848 Carter espresse ai genitori il suo disagio verso l'ambiente sociale e accademico in cui si trovava, cos\u00ec venne trasferito a Londra, sotto la guida del chirurgo John Sawyer e seguendo, nel frattempo, (e con risultati eccellenti) anche i corsi di medicina alla \"St George's Mediacal School\" dall'et\u00e0 di 17 anni.\nCompletati gli studi di base, Carter si concesse un viaggio a Parigi, che negli anni'50 del 1800 era una vera e propria Mecca della medicina, per approfondire i suoi studi e iniziare a pensare a quale specializzazione gli sarebbe piaciuto conseguire..\nTornato a Londra, Carter si scontr\u00f2 con la dura realt\u00e0 dell'avanzamento di carriera al \"St George's\": malgrado il suo riconosciuto talento, tutti i posti erano gi\u00e0 stati assegnati e senza una raccomandazione (che lui non aveva e che, anzi, ripudiava in virt\u00f9 della sua incorruttibile tempra morale) essa non sarebbe mai potuta decollare realmente.\nLa carriera di Carter e la conoscenza di Gray.\nIn attesa dell'inizio di un concorso, bandito dal Royal College of Surgeons nel giugno 1853 (che avrebbe fruttato al vincitore un piccolo salario annuo di 100 sterline per due anni) Carter sacrific\u00f2 parte del suo budget gi\u00e0 esiguo per un inserto sul giornale medico The Lancet, nel quale metteva a disposizione di giovani ricercatori di ambito medico le sue qualit\u00e0 di artista e disegnatore.\nLa vittoria del concorso gli consent\u00ec di progredire serenamente coi suoi studi fino alla data di termine del salario, nel 1855. Lo stesso anno gli fu commissionata una grande quantit\u00e0 di disegni per la \"Medical School\" del \"St George's\" e lavor\u00f2 anche per John Queckett, primo massimo esperto di microscopia, e per Richard Owen, uno dei migliori anatomisti dell'epoca vittoriana. Tuttavia le condizioni di lavoro e sostentamento al \"Royal College\" erano difficili per Carter a causa del misero stipendio riconosciutogli da Queckett ed Owen, che successivamente riusc\u00ec a rinegoziare, e della terribile abitazione in cui viveva, uno stanzino situato nell'attico del museo attiguo al Royal College. Inoltre il lavoro di disegnatore gli assorbiva troppo tempo: nel novembre 1853, fall\u00ec l'esame per conseguire il suo \"\u201cUniversity of London Bachelor in Medicine\u201d\", che riusc\u00ec a superare (con lode) solo nel dicembre dell'anno seguente. Intanto cresceva in Carter l'idea di dedicarsi pienamente alla ricerca e alla microscopia.\nTornato a Londra, venne avvicinato dal collega e professore di anatomia Henry Gray con una proposta: illustrare completamente un nuovo manuale di anatomia per studenti, da lui stesso ideato.\nCollaborazioni con Gray e stesura del Gray's Anatomy.\nIl primo progetto.\nIl primo incontro tra i due autori del Gray\u2019s Anatomy probabilmente avvenne intorno al 1850, quando si trovarono a lavorare insieme al \"St George's School of Medicine\", dove, in seguito, iniziarono una collaborazione. Nell'estate del 1850 (quando i due iniziarono a lavorare insieme ad un saggio sulla milza, dal titolo \"\u201cOn the structure and Use of the Spleen\u201d\") Carter descriveva sul suo diario il collega come uno snob. Tuttavia, nel tempo, emersero le somiglianze tra i due, soprattutto riguardo alla passione e alla seriet\u00e0 con cui entrambi si dedicavano alla medicina, che contribu\u00ec ad avvicinare Carter a Gray. La prima occasione di contrasto, per\u00f2, si present\u00f2 proprio riguardo al pagamento che Carter ricevette da quest'ultimo per i suoi disegni, essendo molto bisognoso di denaro, e che egli giudic\u00f2 inadeguata per l'impegno profusovi.\nLa proposta di Gray e la decisione di Carter.\nIntorno al 1855, si profil\u00f2 a Carter la possibilit\u00e0 di collaborare con Gray alla stesura di un manuale di anatomia per studenti universitari, dal titolo provvisorio \"Gray's Anatomy\". Il 25 novembre, egli riporta sul suo diario un'interessante nota :\nCarter aveva, infatti, molti dubbi sull'intraprendere il progetto. Innanzitutto il \"Bachelor in Medicine\" non gli permetteva di acquisire il rango di Dottore, in grado di visitare, prescrivere farmaci ed eseguire operazioni. Se non avesse conseguito il \"Doctorate in Medicine\" sarebbe rimasto assistente farmacista, e l'aver gi\u00e0 fallito l'anno precedente lo aveva motivato a riprovare con pi\u00f9 seriet\u00e0 (anche in virt\u00f9 delle sue necessit\u00e0 economiche). In secondo luogo, Carter era risentito dal comportamento di Gray riguardo alle illustrazioni da lui eseguite per il saggio \"\u201cOn the structure and Use of the Spleen\u201d\": la carriera di Gray, ormai membro della \"Royal Society\", era stata molto favorita dalle illustrazioni di Carter, per le quali egli non aveva ricevuto nemmeno una menzione. Tutto ci\u00f2 lo aveva reso molto riluttante sulla proposta.\nInfine, Carter aveva quasi completato i disegni richiestigli da Gray per conto della \"Medical School\", ma non era stato ancora pagato. Nel suo diario, esprime lo stress cui il gi\u00e0 pesante carico di lavoro per il dottorato e i disegni commissionatigli lo sottoponevano :\nArrivati al dicembre 1855, l'estremo bisogno di entrate economiche prevalse sul dubbio di onest\u00e0 riguardo Gray il quale, conoscendo le condizioni del collega, gli promise uno stipendio mensile di 10 sterline, con il quale sarebbe sicuramente riuscito a coprire le spese fino al dottorato. L'8 gennaio 1856, Carter e Gray erano giunti a un accordo verbale. La collaborazione stava funzionando, i due lavoravano in maniera ottimale, continuando fino al Natale 1857 senza intoppi. \nIn dicembre, Carter ottenne finalmente il dottorato in medicina, nonch\u00e9 la nomina per il posto di \"\u201ccuratorship of pathology\u201d\", sulla cui accettazione egli nutriva molte riserve per i suoi gi\u00e0 numerosi impegni e che, dopo una lunga riflessione, si vide costretto a rifiutare..\nPrima edizione e polemica sul titolo.\nNel gennaio 1858, mentre si stava ultimando, con le ultime correzioni, il \"Gray's Anatomy\", Carter super\u00f2 l'esame per prestare servizio medico in India, dove soggiorn\u00f2 dal 23 marzo seguente.\nLa prima versione del \"Gray's Anatomy\", realizzata dagli editori (i Parker), presentava i nomi di Gray e Carter in caratteri di uguali dimensioni, seguiti da una didascalia pi\u00f9 in piccolo con i titoli di ciascuno. A ci\u00f2 Gray si oppose fortemente: approfittando dell'assenza del collega, pretese che il nome del suo illustratore fosse scritto in caratteri pi\u00f9 piccoli e senza i titoli che Carter aveva conseguito. Gli editori, per\u00f2, non lo estromisero dal lavoro, ritenendo il suo contributo fondamentale, come si nota dalla didascalia presente nell'introduzione alla prima edizione:\nNella copertina finale, inoltre, era stato raggiunto un compromesso: la rimozione del titolo di Carter, ma il mantenimento di un carattere accettabile per il nome dell'illustratore.\nLa prima edizione del \"Gray's Anatomy\" viene pubblicata a Londra nel 1858 e a Philadelphia nel 1859, a cui ne segue una seconda nel 1860.\nSoggiorno in India, ultimi anni e morte.\nNel frattempo Carter si era trasferito in India e si era sposato con una donna di nome Harriet Bushell, solo per poi scoprire che il suo vero nome era Amelia Adams, precedentemente sposata e il cui primo matrimonio era stato annullato a causa dell'adulterio di lei. Carter non poteva legalmente ottenere l'annullamento del matrimonio in quanto ci\u00f2 avrebbe comportato la perdita della legittimit\u00e0 della figlia, Eliza Lily, nata nel settembre 1860. Tuttavia egli non rivide pi\u00f9 la moglie, ed usc\u00ec distrutto da un'esperienza che divenne presto di dominio pubblico in tutta Bombay.\nCarter rimase impiegato all\u2019\"Indian Medical Service\" a Bombay per il resto della sua carriera, godendosi con soddisfazione la fortuna del suo libro. Fu insignito dei titoli di\"\u201cPrincipal of grant medical college\u201d\" e \"\u201cFirst Physician at JJ Hospital\u201d\", e si occup\u00f2 di ricerche mediche riguardo alle malattie infettive pi\u00f9 diffuse negli strati poveri della popolazione indiana, essendo il primo ricercatore in tutto il subcontinente indiano a confermare la presenza endemica di malattie quali la tubercolosi, (solo nel 1892, Robert Koch sar\u00e0 in grado di scoprirne l'agente patogeno, il \" bacillo di Koch\") e la malaria.\nDopo trent'anni in India (1858-1888) Carter fece ritorno in Inghilterra per sistemarsi di fianco alla sorella Lily e alla famiglia a Sarborough. Si spos\u00f2 con Ellen Robinson nel 1890, con cui ebbe due bambini prima di morire egli stesso di tubercolosi, nel 1897, all'et\u00e0 di 65 anni. Lui e sua moglie sono seppelliti insieme nel cimitero di Scarborough. Una targa commemorativa a Belgrave Square onora il suo lavoro di medico ed illustratore."}
{"id": "2706533", "revid": "287204", "url": "https://it.wikipedia.org/wiki?curid=2706533", "title": "Cleveland Cavaliers 1995-1996", "text": "La stagione 1995-96 dei Cleveland Cavaliers fu la 26\u00aa nella NBA per la franchigia.\nI Cleveland Cavaliers arrivarono terzi nella \"Central Division\" della \"Eastern Conference\" con un record di 47-35. Nei play-off persero al primo turno con i New York Knicks (3-0)."}
{"id": "2706535", "revid": "287204", "url": "https://it.wikipedia.org/wiki?curid=2706535", "title": "Boston Celtics 1993-1994", "text": "La stagione 1993-94 dei Boston Celtics fu la 48\u00aa nella NBA per la franchigia.\nI Boston Celtics arrivarono quinti nella \"Atlantic Division\" della \"Eastern Conference\" con un record di 32-50, non qualificandosi per i play-off."}
{"id": "2706536", "revid": "287204", "url": "https://it.wikipedia.org/wiki?curid=2706536", "title": "Boston Celtics 1994-1995", "text": "La stagione 1994-95 dei Boston Celtics fu la 49\u00aa nella NBA per la franchigia.\nI Boston Celtics arrivarono terzi nella \"Atlantic Division\" della \"Eastern Conference\" con un record di 35-47. Nei play-off persero al primo turno con gli Orlando Magic (3-1)."}
{"id": "2706537", "revid": "770813", "url": "https://it.wikipedia.org/wiki?curid=2706537", "title": "Vzdu\u0161n\u00e9 sily Slovenskej republiky", "text": "Vzdu\u0161n\u00e9 sily Slovenskej republiky, abbreviabile VSSR, (tradotto dal slovacco Forze aeree della Repubblica slovacca, e anche conosciuta internazionalmente con la dizione in inglese Slovak Air Force, spesso abbreviata in SAF) \u00e8 l'attuale aeronautica militare della Slovacchia ed \u00e8 parte integrante delle forze armate slovacche.\nStoria.\nA seguito delle vicende sociopolitiche iniziate con la Rivoluzione di velluto, la Cecoslovacchia rovesci\u00f2 nei primi anni novanta il regime comunista al potere dal dopoguerra istituendo per breve tempo la Repubblica Federale Ceca e Slovacca.\nDal 1\u00ba gennaio 1993 il paese si divise in due nuove identit\u00e0 nazionali dando origine alle attuali Repubblica Ceca ed alla Slovacchia. Nel nuovo assetto politico le due nazioni istituirono anche delle forze armate indipendenti con la conseguente costituzione della Letectva a Protivzdu Obrany-snej Slovenskej (LPVOS), ossia l'allora designazione dell'aeronautica militare del paese, il cui comando \u00e8 sulla base aerea di Slia\u010d.\nLa LPVOS, appena dopo la dissoluzione della Cecoslovacchia, era inizialmente equipaggiata con un buon numero di aeromobili di vario tipo, tutti ereditati dall'ex \u010ce\u0161koslovenske Vojenske Letectvo, in un rapporto di circa 2:1 in favore della Repubblica Ceca, con le uniche eccezioni nei caccia Mikoyan-Gurevich MiG-23, acquisiti esclusivamente dalla forza aerea ceca, e i Mikoyan-Gurevich MiG-29, equamente divisi tra le due nazioni. Inizialmente le basi aeree slovacche risultavano sottodimensionate per gestire il parco velivoli trasferito dalla Repubblica ceca per cui si rese necessaria da parte del governo slovacco un notevole investimento economico indirizzato all'espansione e all'adeguamento delle infrastrutture atte a ricevere personale e aeromobili della nuova forza aerea.\nBen presto per motivi di praticit\u00e0, di economia e di integrazione con i criteri dell'Alleanza Atlantica, la LPVOS si vide costretta a radiare diverse macchine, specialmente dei tipi pi\u00f9 anziani. Dal 1\u00ba marzo 1995 si ebbe un ulteriore avvicinamento agli standard occidentali nella struttura ed organizzazione dei reparti abbandonando l'impostazione ereditata dalla sovietica Sovetskie Voenno-vozdu\u0161nye sily per passare ad una struttura basata su stormi e gruppi.\nNegli anni seguenti vennero progressivamente messi a terra e successivamente radiati gli addestratori intermedi Aero L-29 Delfin, i caccia-bombardieri Sukhoi Su-22M-4 \"Fitter-K\" (alcuni esemplari sono stati rivenduti alla For\u00e7a A\u00e9rea Popular de Angola y Defesa A\u00e9rea y Antia\u00e9rea) e gli aerei da attacco Sukhoi Su-25 \"Frogfoot\", di questi ultimi alcuni esemplari sono stati ceduti alla Hayastani R'azmao'dayin Owjher dell'Armenia.\nIl 1\u00ba gennaio 2002 la designazione ufficiale della forza aerea slovacca mut\u00f2 dalla precedente LPVOS assumendo l'attuale Velitelstvo Vzdu\u0161nych Sil (VVzS) ed il 29 marzo 2004 Bratislava, in occasione del quinto allargamento, \u00e8 entrata a far parte della NATO assieme alle aeronautiche militari di Estonia, Lettonia, Lituania, Romania e Slovenia, assumendo anche la denominazione internazionale in lingua inglese di Slovak Air Force. Lo stesso anno vennero sciolte l'Accademia aeronautica e la pattuglia acrobatica nazionale Biele Albatrosy (quest'ultima essenzialmente per motivi economici), entrambe con sede a Ko\u0161ice\".\nDopo l'incidente accaduto il 19 gennaio 2006 ad un biturbina da trasporto Antonov An-24 Coke, in cui perirono tutti i membri dell'equipaggio e i passeggeri (solamente uno sopravvisse), il ministero della difesa slovacco ha compiuto notevoli sforzi per migliorare la sicurezza dei suoi mezzi ed adeguarli agli standard occidentali.\nLa componente da difesa aerea si basa oggi essenzialmente su di una sola macchina, il Mikoyan-Gurevich MiG-29. Anche se all'inizio fosse stato previsto di aggiornare tutti il parco aerei ereditati dalla ex-forza aerea cecoslovacca, solamente gli esemplari di pi\u00f9 recente costruzione russa sono stati rimodernati. La loro vita utile \u00e8 stata portata fino al 2015 e si tratta di dieci MiG-29A (ridesignati Mig-29AS) e due MiG-29UB (ridesignati MiG-29UBS).\nPer quanto concerne gli aerei da trasporto la Slovak Air Force, dopo aver esaminato l'Alenia C-27J Spartan, il CASA C-295 e il Lockheed-Martin C-130J Hercules II, ha deciso che il nuovo velivolo che riequipagger\u00e0 il reparto da trasporto sar\u00e0 il cargo militare italiano C-27J Spartan, ordinato in 2 esemplari.\nBasi aeree.\nTre sono le principali basi aeree delle Vzdu\u0161n\u00e9 sily Slovenskej republiky, quella di Slia\u010d, di Pre\u0161ov e di Malacky. Poi ci sono due basi aeree minori e sono quelle ubicate sugli aeroporti di Zvolen e di Nitra. Alla base aerea di Malacky \u00e8 annesso un poligono di tiro sul quale si addestrano anche altre forze aeree della NATO.\nAeromobili in uso.\n\"Sezione aggiornata annualmente in base al World Air Force di Flightglobal del corrente anno. Tale dossier non contempla UAV, aerei da trasporto VIP ed eventuali incidenti accorsi durante l'anno della sua pubblicazione. Modifiche giornaliere o mensili che potrebbero portare a discordanze nel tipo di modelli in servizio e nel loro numero rispetto a WAF, vengono apportate in base a siti specializzati, periodici mensili e bimestrali. Tali modifiche vengono apportate onde rendere quanto pi\u00f9 aggiornata la tabella.\""}
{"id": "2706539", "revid": "767487", "url": "https://it.wikipedia.org/wiki?curid=2706539", "title": "Vittorio Dagianti", "text": "Carriera.\nMediano, crebbe nelle giovanili della , con la quale esord\u00ec in Serie A il 5 febbraio 1939 in -Lazio (2-1). In seguito gioc\u00f2 in massima serie con la maglia della , con la quale sar\u00e0 protagonista di un episodio controverso. In una partita di Coppa Italia a Torino contro i granata, il guardalinee Masseroni, in una rissa scoppiata in campo, viene colpito con un calcio allo stomaco. L'arbitro accuser\u00e0 Amadei, che verr\u00e0 prima squalificato a vita e poi amnistiato. In realt\u00e0 il vero colpevole era proprio Dagianti. Gioc\u00f2 successivamente con le maglie di e . Chiuse la carriera nel 1952 tra le file del Chieti, in Serie C."}
{"id": "2706545", "revid": "599013", "url": "https://it.wikipedia.org/wiki?curid=2706545", "title": "Kurk Lee", "text": ""}
{"id": "2706551", "revid": "360600", "url": "https://it.wikipedia.org/wiki?curid=2706551", "title": "P2P Anonimo", "text": ""}
{"id": "2706555", "revid": "125837328", "url": "https://it.wikipedia.org/wiki?curid=2706555", "title": "Simone Annicchiarico", "text": "Biografia.\nOrigini familiari.\nSimone Annicchiarico \u00e8 figlio degli attori Walter Chiari e Alida Chelli, nonch\u00e9 nipote del celebre compositore e musicista Carlo Rustichelli.\nAttivit\u00e0 nello spettacolo.\nGrande appassionato di musica, soprattutto rock, dal 2004 si esibisce come cantante nella cover band Led Zeppelin \"Night Flight\", ottenendo un grande successo in molti locali di Roma e provincia. Dopo aver debuttato nei primi anni duemila come conduttore di rubriche cinematografiche in onda su alcuni canali satellitari, esordisce sulle reti generaliste nel 2007 come conduttore del programma di LA7, \"La valigia dei sogni\", in onda il sabato in seconda serata, riguardante il cinema; questo impegno \u00e8 terminato nell'aprile 2013. Ha debuttato nel cinema recitando una piccola parte nel film \"Il nostro Messia\" nel 2008 e recitando in un cortometraggio insieme a Daniele Liotti. Il suo debutto televisivo risale al 1995 nel programma per bambini in onda sulla RAI \"Arriba!!! Arriba!!!\" facendo da spalla alla conduttrice Heather Parisi.\nDal 12 dicembre 2009 al 9 novembre 2013 ha lavorato per Mediaset perch\u00e9 ha collaborato con la Fascino PGT di Maria De Filippi come presentatore, insieme a vari partner, dei programmi prodotti da lei prodotti o co-prodotti per le prime serate di Canale 5. Il 12 dicembre del 2009 ha condotto, nel sabato sera di Canale 5, la puntata pilota del nuovo show di prima serata \"Italia's Got Talent\" con la partecipazione di Maria De Filippi, Gerry Scotti e Rudy Zerbi come giudici. Grazie agli alti ascolti raggiunti dalla puntata pilota citata prima, nella primavera 2010 ha condotto, al fianco di Geppi Cucciari, la prima edizione effettiva del programma, questa volta in onda il luned\u00ec in prima serata ottenendo elevati ascolti.\nIl 4 ottobre 2010 \u00e8 tornato in RAI conducendo il programma di seconda serata \"Tv Mania\", in onda su Rai 2 e diretto da Jocelyn, chiuso dopo due puntate a causa dei bassi ascolti. Nella primavera 2011, sempre con Cucciari, ha condotto la seconda edizione di \"IGT\" nel sabato sera di Canale 5. Nell'inverno 2012 ha condotto la terza edizione (che ha vinto il \"Premio Regia Televisiva 2012\" per la categoria \"Top Ten\") insieme a Bel\u00e9n Rodr\u00edguez, con la quale (sempre nel sabato sera di Canale 5) in seguito ha condotto anche la quarta edizione (che ha vinto il \"Premio Regia Televisiva 2013\" per la categoria \"Top Ten\") in onda nell'inverno 2013 e la quinta edizione in onda nell'autunno 2013.\nNel luglio 2013 ha condotto, insieme ad Alessia Marcuzzi, il \"Summer Festival 2013\", programma estivo per la prima serata di Canale 5 prodotto dalla Fascino PGT con \"Tezenis\" (da qui il sottotitolo \"Tezenis Live\"). Nel gennaio 2014 lascia Mediaset poich\u00e9 i diritti esclusivi di realizzazione di \"Italia's Got Talent\" passano a Sky Italia: voci iniziali lo davano alla conduzione della sesta edizione, la prima di Sky, poi affidata a Vanessa Incontrada.\nDal 16 maggio 2014 conduce su SkyUno il reality show \"Calzedonia Ocean Girls\" per sei appuntamenti settimanali. Torna sulle reti Mediaset alla fine del 2014 conducendo il 25 dicembre \"A Very Special Mario Christmas\", uno special musicale di Italia 1 in seconda serata (precisamente dalle ore 22.50 in poi) dedicato al concerto natalizio di Mario Biondi. Dal 19 febbraio 2015 conduce \"Fronte del palco\", nuovo programma di Italia 1 in onda per 10 puntate settimanali in seconda serata (dalle 00:40 in poi); visti i buoni ascolti, il programma \u00e8 stato confermato per l'autunno 2015.\nVita privata.\nLa stampa italiana in varie occasioni scrisse che Simone Annicchiarico avrebbe avuto dei flirt con Bel\u00e9n Rodr\u00edguez nel marzo 2012 e con Alessia Marcuzzi nel luglio 2013, il diretto interessato per\u00f2 ha sempre smentito."}
{"id": "2706557", "revid": "228587", "url": "https://it.wikipedia.org/wiki?curid=2706557", "title": "Santa Margherita in Val di Chio", "text": "Santa Margherita \u00e8 una frazione del comune di Castiglion Fiorentino, in provincia di Arezzo. Si trova nella parte settentrionale della Val di Chio, in posizione pedecollinare.\nLa localit\u00e0.\nLa frazione ha origini molto antiche, essendo una delle ville che nel 1239 vengono riconosciute possesso di Castiglioni. Il rettore della chiesa omonima concorse nel 1264 alla elezione del pievano di Sant'Angelo al Cassero, tal Ubertino Ranieri de'Pazzi. Nel criminale del podest\u00e0 Landini (1383), compare una causa, indetta dall'allora rettore Giunta di Giovannozzo riguardo al possesso di un chiostro nel paese. Nel 1427 la popolazione fu stimata in sei fuochi. Nel 1450 fu eletto sindaco della villa un certo Bartolomeo Santorelli. La Visita apostolica del 1583 rifer\u00ec che la chiesa era in cattive condizioni: aveva solo due altari laterali talmente indecenti da ordinarne la demolizione e costruirne uno solo al centro. Inoltre si intim\u00f2 al parroco don Alessandro Onesti di abolire l'uso di celebrare solennemente i matrimoni nelle case private ma di utilizzare solamente la chiesa. Nel 1794 il paese contava 96 abitanti, che divennero 120 nel 1833 e 142 nel 1845. Nel 1892 e poi nel 1928 l'edificio sacro fu sottoposto a ristrutturazione, cos\u00ec da giungere come lo vediamo oggi.\nLa chiesa \u00e8 un edificio semplice con l'esterno in pietra toscana e l'interno ad un'unica navata. Vi \u00e8 l'altare maggiore ed un unico altare laterale sulla sinistra che accoglie una statua della Madonna di Loreto. In fondo, dietro l'altar maggiore, vi \u00e8 un paliotto risalente al XVI secolo, molto particolare in quanto realizzato in cuoio e dipinto in modo tale da ricordare un tappeto. All'ingresso vi \u00e8 una croce delle indulgenze, un disco di metallo con in centro una croce nelle cui braccia \u00e8 scritto: \"Jesus Christus Deus homo\", nel cerchio interno si legge: \"Vivit regnat imperat MCMI\" e su quello esterno: \"Osculantibus crucem hanc in ecclesia positam et recitantibus Pater indulgentia 200 dierum semel in diem\".\nDa Santa Margherita una strada, solo in parte percorribile in auto, permette di raggiungere il valico della Foce passando per la contrada Barbagatti; di qui si inerpica in numerosi e stretti tornanti toccando le case Pozzofiume (m. 466 s.l.m.) fino a giungere in prossimit\u00e0 del passo.\nCollesecco.\nCollesecco \u00e8 una frazione del comune di Castiglion Fiorentino, nella parte settentrionale della Val di Chio. Il nome nasce dalla fusione delle parole latine \"collis\" e \"siccum\" che indicano una altura arida e asciutta. In questa zona gi\u00e0 nell'antichit\u00e0 esisteva un abitato etrusco, frequentato almeno sino all'epoca imperiale romana. La villa di Collesecco fu tra quelle confermate nel 1239 a Castiglione nella disputa con Arezzo. La chiesa dedicata a San Pietro Apostolo, citata gi\u00e0 nel 1151, era inizialmente sottoposta all'autorit\u00e0 della Pieve di Retina. Nel 1384 ad essa venne accorpata una cura d'anime. Nel 1427 la popolazione venne calcolata in quattro fuochi. La visita apostolica del 1573 descrisse la chiesa come solida ed in buono stato. A partire dal 1788 la cura delle anime venne affidata al parroco di Santa Cristina. Nel 1811 la villa contava 17 famiglie. Nel 1915 la chiesa fu restaurata: le mura vennero rialzate, il tetto rifatto, le vecchie finestre sostituite con altre pi\u00f9 grandi e l'intonaco rinnovato. Attualmente l'edificio sacro si presenta ad una sola navata con un altare destro dove vi \u00e8 un olio di tela, del pittore locale Michelangelo Tizi, che rappresenta la Madonna con Ges\u00f9 in collo tra San Michele Arcangelo e San Paolo. L'altare maggiore \u00e8 molto antico, provenendo dalla cappella delle Stimmate dell'antica chiesa di San Francesco, dove era conservata una reliquia della vera Croce. Dietro vi \u00e8 una tela raffigurante la Madonna delle Grazie che allatta il Bambino."}
{"id": "2706558", "revid": "767487", "url": "https://it.wikipedia.org/wiki?curid=2706558", "title": "Noceta in Val di Chio", "text": "Noceta \u00e8 una frazione del comune di Castiglion Fiorentino, in provincia di Arezzo. Si trova nella parte occidentale della Val di Chio, nei pressi dell'antica Pieve di Retina.\nLa localit\u00e0.\nIl paese viene citato in numerosi processi avvenuti nel XIV secolo; a quell'epoca possedeva un'abbazia dedicata a San Bartolomeo, poi divenuta chiesa parrocchiale. Questa probabilmente esisteva gi\u00e0 prima dell'anno Mille e dal XIII secolo appartenne al monastero benedettino-olivetano del Campo regio di Gubbio. In realt\u00e0 fu un'abbazia pi\u00f9 formalmente che materialmente, in quanto il rettore spesso non risiedeva qui, inoltre, data la lontananza, la gestione da parte del monastero eugubino diventava troppo difficile. Cos\u00ec, a partire dal XV secolo, si decise di dare in concessione dapprima i territori limitrofi, dopo l'abbazia stessa per un certo numero di anni a parrocchiani del luogo. Nel 1427 la popolazione congiunta di Senaia e della Noceta ammontava a 13 fuochi. La Visita apostolica del 1583 parl\u00f2 della chiesa come parrocchiale, chiamata Abbazia di San Bartolomeo, appartenente all'Ordine Benedettino di Monte Oliveto, nella cui canonica viveva un sol monaco. Nel 1636 il rettore, don Giovanni Battista Grassi, rivendic\u00f2 \u2013 inutilmente \u2013 i diritti che secondo lui la Noceta aveva sul Santuario del Bagno. La visita pastorale del 1692 rifer\u00ec che la chiesa era retta dai monaci di San Bernardo di Arezzo. Nel 1745 la villa contava 141 abitanti. Nel 1785 giunse la soppressione granducale; chiesa e canonica furono restaurate in previsione di annettere loro una cura d'anime. L'anno dopo infatti San Bartolomeo fu nominata parrocchia: il primo parroco sar\u00e0 don Gesualdo Spinoli. Nel 1794 il paese contava 175 persone, che divennero 248 nel 1833 e 260 nel 1845. Il 24 giugno del 1949 un uragano si abbatt\u00e9 sul paese scoperchiando case e distruggendo raccolti. Un fulmine si abbatt\u00e9 sul campanile della chiesa, rovinandolo. Il muro della piazza del Ges\u00f9 fran\u00f2. Polli, suini e pecore galleggiavano nell'acqua dell'alluvione causato; i raccolti di vino, olio e grano andarono persi quasi totalmente. Attualmente nella frazione opera un frantoio ed \u00e8 stato creato un circolo ricreativo.\nLa chiesa di San Bartolomeo.\nLa chiesa si presenta attualmente ad una sola navata; davanti ad essa vi \u00e8 una croce in ferro che ricorda le Missioni del 1936 e due pietre risalenti all'antica abbazia. La pianta \u00e8 rettangolare, il pavimento \u00e8 a scacchi bianchi e neri, il soffitto a due spioventi retto da travi che emergono direttamente dalle pareti. All'ingresso vi \u00e8 un fonte battesimale, realizzato nel 1937, la cui coppa in pietra \u00e8 protetta da una copertura piramidale di legno a otto lati. In chiesa esistono tre altari, uno maggiore e due laterali. Sono tutti coetanei (XIX secolo) ed uguali per materiale, dimensione ed aspetto. Le pareti laterali sono decorate con affreschi antichi, tra cui spicca quello del fondonicchia di sinistra, con Ges\u00f9 crocifisso ed ai suoi piedi la Madonna e San Giovanni. La pittura di destra, risalente al 1528, \u00e8 pi\u00f9 semplice e ritrae la Madonna assisa in trono con il Bambinello e ai suoi fianchi San Rocco, San Sebastiano e Sant'Antonio Abate. Un gradino rialza il presbiterio che, grazie ad un passaggio chiuso da tenda, comunica con la sagrestia. Dietro all'altare maggiore vi \u00e8 una nicchia nella cui parete di fondo \u00e8 ospitato uno stupendo crocifisso in legno scolpito e dipinto, risalente probabilmente alla prima met\u00e0 del Seicento.\nSagre e feste paesane.\nLa Noceta \u00e8 famosa per la \"sagra del cinghiale\", che si tiene a met\u00e0 maggio e per la \"sagra del fungo porcino che\" si tiene tra la fine di settembre e l'inizio di ottobre."}
{"id": "2706559", "revid": "228587", "url": "https://it.wikipedia.org/wiki?curid=2706559", "title": "Pergognano", "text": "Pergognano \u00e8 una frazione del comune di Castiglion Fiorentino, in provincia di Arezzo. Si trova nella parte occidentale della Val di Chio, in posizione pedecollinare.\nLa localit\u00e0.\nIl prediale romano proviene dal nome della famiglia romana \"Pergonius\", che in zona vantava diritti di possesso o affitto, anche se viene avanzata l'ipotesi dell'etimo da \"perga\" oppure \"parga\" che sta per fienile, capanna. La villa, citata per la prima volta in un atto del 1039, fin dal XIII secolo appare sotto Castiglioni. Nel 1427 il paese contava 13 fuochi. La chiesa di San Donato viene citata in un atto del 1239 e poi nelle decime del XIII e del XIV secolo. Nel 1547 don Ludovico Tizi, rettore della chiesa, venne alle mani con un mugnaio del posto. La Visita apostolica del 1635 rifer\u00ec che l'edificio sacro era mal tenuto e l'apertura ad occhio senza finestra era una pericolosa occasione per i ladri. Era allora parroco don Lattanzio Bambini. Dal 1692 al 1730 resse la parrocchia don Tommaso Segherini, che ricevette la Visita apostolica del 1728; in quest'occasione la chiesa fu trovata in buono stato. Dal 1904 al 1948 mantenne l'incarico don Archimede Brasini; nel 1907 il vescovo Volpi visit\u00f2 la chiesa e la trov\u00f2 in uno stato deplorevole. Venne poi restaurata negli anni Sessanta da don Angelo Tafi. Egli, che qui fu parroco dal 1962 al 1968, dette del paese la seguente descrizione: \"La borgata di Pergognano si eleva sulle pi\u00f9 basse pendici dell'Alta di Sant'Egidio a circa 300 metri di altezza. A ponente, vicinissimo, \u00e8 Castiglion Fiorentino che, sulla sinistra, si staglia nello sfondo nebbioso e azzurrino della Val di Chiana; a levante i monti che chiudono la Valle di Chio sovrastati dal rudere del castello della Montanina: a settentrione i monti ed il passo della Foce con la strada panoramica che non esito a mettere tra le pi\u00f9 belle della Toscana; a mezzogiorno, imminente, la catena montuosa che ha il suo culmine in Sant'Egidio e che sopra due pi\u00f9 bassi speroni porta le rovine di Tuori e di Casteldernia\".\nLa chiesa di San Donato.\nLa chiesa, posta al centro del piccolo borgo, esternamente appare intonacata e sormontata da un campanile che nel 1927 sostitu\u00ec l'antica vela. All'interno ha una sola navata; sull'altare a sinistra \u00e8 esposto un falso trittico gotico i cui settori laterali accolgono due angeli mentre quello centrale e maggiore Ges\u00f9 che indica il suo Sacro Cuore. Sul fronte dietro l'altare vi \u00e8 la tela, settecentesca, in cui, sotto la Colomba dello Spirito Santo, stanno a sinistra San Donato e a destra San Pietro martire.\nL'oratorio Segherini.\nNella parte pi\u00f9 bassa del paese si trova un oratorio, da tempo inattivo: trattasi dell'oratorio di San Tommaso voluto dalla famiglia Segherini. Un sacerdote di essa, cui era stato dato lo stesso nome ed aveva retto la locale chiesa di San Donato dal 1692, facendo testamento lasciava ai suoi eredi l'obbligo di farlo seppellire nell'oratorio e di celebrarvi 52 Messe l'anno (obbligo poi ridotto a 26 funzioni). Attualmente l'oratorio \u00e8 totalmente spoglio e da qualche anno adibito a circolo parrocchiale."}
{"id": "2706561", "revid": "767487", "url": "https://it.wikipedia.org/wiki?curid=2706561", "title": "Santa Lucia (Castiglion Fiorentino)", "text": "Santa Lucia \u00e8 una frazione del comune di Castiglion Fiorentino, in provincia di Arezzo. Si trova nella parte occidentale della Valle del Bigurro, in posizione pedecollinare.\nLa localit\u00e0.\nNel 1239 la villa era tra quelle che l'imperatore Federico II confermava come possesso di Castiglioni. Il borgo \u00e8 menzionato anche nell'atto di sottomissione del castello di Montecchio ad Arezzo (16 maggio 1242) in cui, elencando i confini del distretto, si citava il fiume Rivocco (Ruccavo, l'odierno Bigurro), che fluiva tra Colonnata (ora \"il Poggiolo\") e Santa Lucia. Anche la chiesa \u00e8 molto antica, dal momento che viene citata nel Registro Camaldolese del 1159. Nel 1346 ne risultava rettore un certo Niccol\u00f2 di Uguccio di Guidone da Perugia. Il 7 giugno del 1365 la famiglia Tarlati cedeva alla Pieve di Castiglioni il patronato sulla chiesa. Nel 1457 le ville di Santa Lucia, Colonnata e Ruccavo nominarono loro procuratore tal Gilio di Venturiello con il compito di darsi a Castiglioni. Nella Visita apostolica del 1583 si riscontr\u00f2 che la chiesa era angusta e doveva essere ampliata. L'usanza di fare una festa con fiera il 13 dicembre, giorno di Santa Lucia, \u00e8 molto antica, se nel 1349 il podest\u00e0 perugino Filippo di Giovanni fissava per ogni villa il numero di lavoranti che essa doveva inviare alla festa. Veniva fatta nel paese, presso la chiesa, il marted\u00ec pi\u00f9 prossimo al 13 dicembre ed era una delle pi\u00f9 note dell'aretino. Nel XIX secolo la festa and\u00f2 scemando e perse quell'importanza che aveva sempre avuto fino allora. Intanto la chiesa, forse gi\u00e0 in rovina, fu soppressa nel 1785 e venduta alla famiglia Tavanti; successivamente venne demolita. Il luogo dove era collocata \u00e8 in cima alla collinetta che ancora oggi ne conserva il nome.\nIl Poggiolo.\nIl Poggiolo \u00e8 una contrada ubicata nella collina posta subito a sud di quella di Santa Lucia. In passato era chiamata \"Colonnata\" o \"Pietrafitta\"; in essa esisteva anche una chiesa dedicata a Sant'Agata. Questa \u00e8 citata nel 1264 e riportata nel catasto del 1427. Nel 1451 la chiesa venne annessa alla pieve di Castiglioni. La Visita apostolica del 1468 rifer\u00ec che la struttura era da tempo in rovina, quindi era necessario il restauro. Nel 1525 il vescovo nomin\u00f2 rettore di chiesa don Grazia di Bernardino Portagioia; in quello stesso anno la chiesa, in precedenza non restaurata, fin\u00ec per rovinare del tutto. Nessuna traccia compare nei documenti successivi. Nel XVII \u2013 XVIII secolo \u00e8 citata una Compagnia della Madonna del Poggiolo. L'area era allora disabitata, pericolosa, vi avvenivano furti e omicidi. Il 28 dicembre 1860 un colono fu sorpreso dai ladri al ritorno a casa ed ucciso con un colpo d'archibugio. In quel periodo venne costruito un oratorio intitolato al santo Presepio; i proprietari utilizzarono del materiale appartenente alla precedente costruzione. In tale costruzione era stato posto un architrave recante un'iscrizione antica. L'oratorio \u00e8 citato nel Catasto lorenese del 1823, ma non \u00e8 mai giunto ai nostri giorni."}
{"id": "2706563", "revid": "59785", "url": "https://it.wikipedia.org/wiki?curid=2706563", "title": "Panicagliora", "text": "Panicagliora \u00e8 una frazione del comune italiano di Marliana, nella provincia di Pistoia, in Toscana.\nGeografia fisica.\nIl paese si trova lungo il crinale dell'Appennino Tosco-Emiliano che da Poggiobello, alto 1077 metri s.l.m., e dal monte Bersano, alto 1053 metri s.l.m., passando per Panicagliora, scende fino a Marliana ed alla pianura della Valdinievole, presso Montecatini Terme. A Panicagliora il crinale fa da spartiacque tra i bacini idrografici del torrente Nievole, a Sud, e del torrente Pescia, a Nord.\nQuesta posizione a cavallo tra due versanti opposti e piuttosto ripidi fa del paese una sorta di terrazza naturale da cui si gode una vista a 360 gradi, che va: a Sud, dal Montalbano e dal Padule di Fucecchio alla pianura della Grande Valdinievole; a Nord, dalla vallata del torrente Pescia ai paesi della Svizzera Pesciatina. Nelle belle giornate si scorgono in lontananza anche le cime pi\u00f9 alte dell'alto crinale appenninico che fa da confine tra la Toscana e l'Emilia; si vedono parzialmente anche le pianure dell'Ombrone Pistoiese, della Lucchesia, del basso Valdarno ed il Monte Amiata.\nPanicagliora \u00e8 collegata con Pistoia, Montecatini Terme, Pescia e San Marcello Pistoiese.\nDa Panicagliora si dipartono, in mezzo a castagneti anche di alto fusto, numerosi sentieri di trekking nelle direzioni pi\u00f9 disparate: Avaglio e Casore del Monte, Femminamorta e Prunetta, Marliana.\nStoria.\nIl territorio montano tra le attuali province di Pistoia e Modena era popolato fino dalla preistoria da un'antica popolazione preindoeuropea, i Liguri Friniati, come \u00e8 testimoniato dai ben 13 toponimi ancora esistenti nel solo comune di Marliana. \nDei loro insediamenti sopravvivono ai giorni nostri solo i toponimi dei paesi di Panicagliora, Avaglio, Cireglio, Piteglio, Popiglio ed altri, tutti con il suffisso \"gl\". Questo territorio era attraversato, sin da epoche remote, da strade che dalla Pianura Padana e dai passi della dorsale appenninica portavano, attraverso la montagna pistoiese, verso la piana della Nievole, in Etruria. \nTerminate le guerre annibaliche, lo storico Tito Livio racconta che il Console romano Caio Flaminio, a capo di un esercito, nel 187 a.C., per liberare definitivamente i valichi appenninici, divenuti importanti per consolidare le conquiste verso Nord, sconfisse i Liguri Friniati, e li scacci\u00f2 oltre le pendici del Monte \"Auginum\", cio\u00e8 oltre l'attuale Monte Cimone che domina il Frignano.\nLa romanizzazione del territorio \u00e8 provata anche dai toponimi di alcune localit\u00e0 della zona: Marliana deriverebbe forse da Marilius; Momigno da Maminius. Questi nomi di persone fanno dedurre che esistevano appezzamenti di terreno attribuiti a soldati per compensarli della colonizzazione di nuove terre o della loro partecipazione agli eventi bellici. \nDopo l'invasione della lucchesia da parte dei Longobardi, nel VI secolo d.C., il territorio si trov\u00f2 proprio a ridosso della linea di difesa predisposta dai Bizantini per fronteggiare l'avanzata dei nemici verso Est, lungo un limes Nord-Sud che dalla Montagna Pesciatina e dalla Pieve di Sant'Andrea di Furfalo, detta la Pievaccia, appena sotto il paese di Panicagliora, si prolungava fino al Montalbano. \nSuccessivamente i Longobardi ebbero la meglio ed occuparono Pistoia, e la sua montagna, compresa la zona di Panicagliora.\nDopo un periodo di pace al tempo dei carolingi, iniziarono in epoca comunale contese ed aspri scontri quando tutto il territorio marlianese, compresa Panicagliora, divenne l'avamposto di Pistoia verso i territori lucchesi. \nSegu\u00ec un periodo relativamente tranquillo, durante il quale furono strappati al bosco sempre nuovi terreni da destinare alle colture per far fronte al continuo incremento della popolazione.\nAll'inizio del Trecento Marliana e altri castelli vicinissimi a Panicagliora vennero incendiati ed occupati dai soldati al comando del condottiero lucchese di parte ghibellina Castruccio Castracani degli Antelminelli. Alla morte improvvisa di questi, il territorio rest\u00f2 sotto il controllo del Comune di Lucca.\nNel 1348 la popolazione di Panicagliora fu colpita pesantemente dall'epidemia di peste nera e nel 1400 mor\u00ecrono nuovamente molti montanari della zona, a causa dell'epidemia di peste bubbonica; ad accrescere i lutti contribuirono anche ben sette carestie diffusesi nel corso del XIV secolo. \nSuperata la crisi demografica protrattasi per parte del XV secolo, dovuta alle citate pestilenze e carestie, la popolazione riprese a crescere e continu\u00f2 sino al XIX secolo, quando prese a diminuire a causa dello spopolamento montano e dell'emigrazione.\nEconomia.\nNei secoli scorsi l'economia di Panicagliora era basata sull'agricoltura, sull'allevamento del bestiame, sulla castanicoltura e sulla silvicoltura.\nData la scarsa fertilit\u00e0 dei terreni di montagna, molto strutturati, sabbiosi, talora calestrosi, con strato arabile limitato, le produzioni agricole del passato erano rappresentate da un poco di grano o segale, da patate e dalle piante foraggere. A ci\u00f2 si aggiungevano le castagne, da cui si ricavava la farina dolce per fare necci, castagnaccio e polenta dolce. Questi alimenti contribuivano in maniera determinante all'alimentazione dei montanari, tanto che si \u00e8 parlato talora della esistenza dell'economia del castagno. Poi vi erano i prodotti dell'allevamento, soprattutto ovino, da cui si ricavava carne, formaggio pecorino, ricotta ed in misura minore la lana; si aggiungeva infine il bestiame di bassa corte.\nMa un discreto apporto lo davano anche i prodotti del bosco: legna da ardere e fascine, legname da lavoro, pali di castagno; una parte della legna veniva convertita in carbone dolce: infatti le carbonaie fumavano in ogni stagione su tutta la montagna. Spesso i carbonai del luogo si recavano nel Sud ed anche in Francia, in Sardegna e in Corsica per produrre carbone. \nUn apporto di una certa importanza lo fornivano i funghi, gli alberi da frutto ed i piccoli frutti.\nTuttavia, queste risorse hanno perduto molta dell'importanza che avevano nel passato.\nNegli ultimi decenni Panicagliora, come del resto tutti i paesi della montagna italiana, \u00e8 stata afflitta dai fenomeni dello spopolamento montano e dell'invecchiamento della popolazione residente. Una parte della sua popolazione agli inizi del secolo emigr\u00f2 all'estero.\nSempre nel corso del XX secolo, gli ampi panorami, il clima mite e secco, i paesaggi e la cucina tradizionale dei ristoranti locali hanno incoraggiato il turismo nella bella stagione che rappresenta oggi una delle risorse economiche principali che in parte hanno contribuito a frenare l'esodo dei montanari verso le citt\u00e0 della pianura."}
{"id": "2706564", "revid": "80598", "url": "https://it.wikipedia.org/wiki?curid=2706564", "title": "Paolo Zavallone", "text": ""}
{"id": "2706565", "revid": "300067", "url": "https://it.wikipedia.org/wiki?curid=2706565", "title": "Derrick Phelps", "text": ""}
{"id": "2706566", "revid": "15756", "url": "https://it.wikipedia.org/wiki?curid=2706566", "title": "EveR-1", "text": "EveR-1 \u00e8 un Androide femminile sviluppato da un team di scienziati sud coreani presso il Korea Institute of Industrial Technology. Il progetto \u00e8 supervisionato da \"Baeg Moon-hong\" ed \u00e8 stato svelato al pubblico al Kyoyuk MunHwa HoeKwan tenutosi a Seul il 4 maggio 2006. Il nome dell'androide deriva dalla unione tra il nome biblico \"Eve\" (in italiano \"Eva\") e la lettera \"r\" da robot.\n\"EveR-1\" \u00e8 in diretta competizione con gli androidi della serie Actroid. Gli Actroid sono sviluppati dalla Kokoro Dreams e dalla Universit\u00e0 di Osaka in Giappone e furono presentati al International Robot Exhibition a Tokyo nel 2003. \"EveR-1\" fu costruito nell'arco di un anno e con un costo di 300 milioni di won (pari a 321,000 dollari) forniti da un fondo statale.\nIl viso di \"EveR-1\" \u00e8 composto partendo dal volto di due conosciute attrici coreani, mentre il modello del torso \u00e8 quello di una cantante anche se le identit\u00e0 delle celebrit\u00e0 non sono mai state rivelate. \"EveR-1\" pesa 50 Kilogrammi ed \u00e8 alta 160 centimetri.\n\"EveR-1\" \u00e8 capace di mimare attraverso il suo viso le emozioni umane di felicit\u00e0 e tristezza. Ci\u00f2 avviene attraverso un sistema idraulico che produce i movimenti dell'androide. \"EveR-1\" \u00e8 dotata di un totale di 35 motori miniaturizzati localizzati in tutta la parte superiore del corpo. Attraverso questi motori \"EveR-1\" pu\u00f2 muovere la testa, le braccia e tutta la parte superiore del corpo. Pu\u00f2 inoltre muovere le labbra in sincronia con la sua voce.\nLa pelle di \"EveR-1\" \u00e8 composta di un gel di silicone piegabile che al tatto si presenta molto simile alla pelle umana.\n\"EveR-1\" pu\u00f2 distinguere 400 termini in lingua coreana ed in inglese e pu\u00f2 rispondere vocalmente a domande poste associando alle risposte l'espressione facciale adeguata. I suoi occhi sono dotati di sensori che attraverso un software le permettono di rilevare il movimento degli oggetti. \"EveR-1\" \u00e8 quindi in grado di seguire con lo sguardo e muovendo la testa chi gli posto di fronte.\nEveR-2.\nEveR-2 \u00e8 il successore di \"EveR-1\". \u00c8 stata mostrata al pubblico al \"Robot World 2006\" tenutosi a Seoul. \u00c8 dotata di un sistema di visione migliorato, cos\u00ec come \u00e8 stata migliorata l'abilit\u00e0 di esprimere emozioni. \"EveR-2\" \u00e8 ora capace di esprimere l'emozione di noia oltre alle gi\u00e0 presenti espressioni di gioia, rabbia, dolore e felicit\u00e0. \u00c8 capace inoltre di cantare. Durante la cerimonia di apertura del Robot World 2006 \"EveR-2\" ha intonato una ballata coreana dal titolo \"I Will CLose My Eyes For You\". Con questa dimostrazione \"EveR-2\" \u00e8 diventato il primo androide capace di cantare.\n\"EveR-2\" \u00e8 alta 170 centimetri e pesa 60\u00a0kg. Il suo viso coperto da silicone ha una maggiore flessibilit\u00e0. 29 motori ed una dozzina di giunture le consentono 23 gradi di libert\u00e0 nelle espressioni facciali. In totale \"EveR-2\" ha 25 gradi di libert\u00e0 in pi\u00f9 rispetto a \"EveR-1\". La sua migliorata ricognizione e sintesi vocale unita alla migliore gestione delle espressioni le permettono una comunicazione ed interazione con gli umani pi\u00f9 sofisticata.\nLe piccole telecamere CCD di \"EveR-1\" sono state sostituite con telecamere CCD \"Wide Range\" per una visione migliore.\nA differenza di \"EveR-1\", in cui solo la faccia era in gel siliconico e le mani erano in materiale soffice, \"EveR-2\" ha l'intero corpo ricoperto in soffice pelle artificiale.\nModelli futuri.\nLa \"KITECH\" sta sviluppando i modelli successivi che saranno denominati \"EveR-3\" e \"EveR-4\". Il loro debutto \u00e8 previsto nel 2010. Le nuove versioni di Eve dovrebbero essere in grado di camminare oltre che cantare e ballare. Saranno inoltre dotate di una intelligenza artificiale migliorata.\nUna versione maschile \u00e8 anch'essa in corso di sviluppo."}
{"id": "2706572", "revid": "152625", "url": "https://it.wikipedia.org/wiki?curid=2706572", "title": "Call game", "text": ""}
{"id": "2706574", "revid": "599013", "url": "https://it.wikipedia.org/wiki?curid=2706574", "title": "Rastko Cvetkovi\u0107", "text": ""}
{"id": "2706575", "revid": "446353", "url": "https://it.wikipedia.org/wiki?curid=2706575", "title": "Boeing AGM-130", "text": ""}
{"id": "2706577", "revid": "287204", "url": "https://it.wikipedia.org/wiki?curid=2706577", "title": "Rastko Cvetkovic", "text": ""}
{"id": "2706585", "revid": "741067", "url": "https://it.wikipedia.org/wiki?curid=2706585", "title": "Dick Haymes", "text": "Biografia.\nSuo padre era di origine scozzese, sua madre Marguerite Haymes (1894-1987) era nata in Irlanda ma cresciuta negli Stati Uniti. La famiglia si trasfer\u00ec negli Stati Uniti appena dopo la sua nascita e suo padre lasci\u00f2 la famiglia quando Dick aveva due anni. La madre decise allora di spostarsi in Europa e apr\u00ec a Parigi un negozio di abbigliamento. Dick e suo fratello minore Bob ricevettero un'educazione europea, frequentando un collegio in Svizzera e successivamente una scuola parigina retta da Gesuiti.\nDopo la crisi economica del 1929, la madre fu costretta a chiudere l'attivit\u00e0 e a tornare a New York, dove cominci\u00f2 a dare lezioni di canto e a lavorare come cantante in qualche locale. Dick cominci\u00f2 a sua volta a cantare come dilettante in spettacoli studenteschi e nel 1933 tent\u00f2 la strada di Hollywood, dove trov\u00f2 lavoro come comparsa negli studi della MGM, continuando a cantare, gratuitamente pur di farsi conoscere, in una stazione radiofonica di Los Angeles.\nNel 1939 Dick sottopose alcune sue composizioni musicali al direttore d'orchestra Harry James, ma James rimase impressionato dalla sua voce pi\u00f9 che dalle sue canzoni. Il suo timbro baritonale affascin\u00f2 presto sia la critica sia il pubblico, e Haymes rimase nell'orchestra di Harry James fino al 1942. Dopo una breve parentesi con una sua propria \"band\", presto sciolta, si un\u00ec per un breve periodo a Benny Goodman, per poi approdare all'orchestra di Tommy Dorsey, con cui rimase per un anno e mezzo.\nNel 1944 decise di esordire come solista e firm\u00f2 un contratto discografico con la Decca. La CBS gli offr\u00ec uno show radiofonico in cui si esibiva in coppia con Helen Forrest con l'accompagnamento dell'orchestra di Gordon Jenkins, e presto arriv\u00f2 anche una scrittura dalla Twentieth Century Fox, grazie alla quale inizi\u00f2 una fortunata carriera cinematografica, prendendo parte a numerosi musical, tra i quali \"Billy Rose's Diamond Horseshoe\" e \"State Fair\".\nPoich\u00e9 non era cittadino americano, Haymes riusc\u00ec a evitare il servizio militare durante la seconda guerra mondiale, affermando la sua appartenenza all'Argentina, Paese non belligerante, ma questo gli provoc\u00f2 una serie di critiche da parte della stampa. Haymes cerc\u00f2 di giustificare questo suo atteggiamento con una crisi familiare che richiedeva la sua presenza a casa, ma quando successivamente decise di partire come volontario, fu riformato alla visita di leva per motivi medici.\nAlla scadenza del contratto con la Fox, nel 1947 interpret\u00f2 altri due film con la Universal. Tra il 1949 e il 1950 prese parte ad altre trasmissioni radiofoniche e le vendite dei suoi dischi continuarono a crescere. Tuttavia la sua vita privata burrascosa, i suoi problemi con l'alcool e le spese sconsiderate contribuirono al suo declino e alla fine del suo matrimonio. Haymes ripieg\u00f2 quindi su ruoli cinematografici minori e su trasmissioni radiofoniche di minor successo.\nIl contratto con la Decca arriv\u00f2 alla scadenza nel 1952; \u00e8 di questo periodo l'incontro con Rita Hayworth, che spos\u00f2 l'anno dopo. Recatosi con la moglie alle Hawaii, allora non ancora territorio statunitense, la sua scelta di non essere cittadino americano si ritorse ancora una volta contro di lui: cercando di rientrare negli Stati Uniti, egli fu infatti arrestato perch\u00e9 non in regola con i documenti. Sembra che a sollecitare il suo arresto sia stato Harry Cohn, il potente direttore degli \"studios\" della Columbia, geloso del matrimonio di Haymes con la sua pupilla Rita Hayworth. Una volta rientrato negli States grazie all'influenza esercitata sui media da sua moglie, si trov\u00f2 nuovamente in difficolt\u00e0, perseguitato dal fisco per tasse non versate.\nTutto ci\u00f2 lo fece ricadere nell'alcolismo e le successive incisioni, uscite sotto etichetta Capitol Records, non ottennero il successo sperato. Nel 1961 Haymes decise di spostarsi in Irlanda, dove tent\u00f2 la strada della disintossicazione. Nei primi anni settanta progett\u00f2 un rientro negli Stati Uniti con nuove incisioni e un rilancio con spettacoli dal vivo, ma il successo fu di breve durata.\nDick Haymes mor\u00ec nel 1980 per un tumore al polmone."}
{"id": "2706587", "revid": "347132", "url": "https://it.wikipedia.org/wiki?curid=2706587", "title": "Adolfo Orsi", "text": "Biografia.\nProveniva da una famiglia povera di Sant'Agnese, quartiere di Modena. A soli 11 anni, nel 1899, perse il padre.\nNegli anni della maturit\u00e0 cre\u00f2 delle attivit\u00e0 di successo; alla fine degli anni venti costru\u00ec impianti per la lavorazione del cascame del ferro, un centro siderurgico e un'azienda di macchine agricole, impiegando alcune migliaia di lavoratori di Modena e dintorni.\nNel 1935 con suo fratello Marcello fu coinvolto nell'apertura di una concessionaria FIAT, la FIAT A.M. Orsi.\nMaserati.\nAcquist\u00f2 la Maserati in difficolt\u00e0 economica nel 1937, impiegando suo figlio Omer Orsi come manager. Tre dei fratelli Maserati restarono dieci anni in azienda nel reparto ingegneria.\nAdolfo Orsi spost\u00f2 la produzione delle autovetture Maserati da Bologna a Modena nel 1940, vicino al suo centro siderurgico e ad una sua fabbrica di candele di accensione. Successivamente assunse suo cognato Alceste Giacomazzi come nuovo direttore generale, e dalla Ferrari prese come progettista Alberto Massimino (1944-1952) e Juan Manuel Fangio come pilota (1953).\nFu coinvolto presidente del dal 22 settembre 1945 al 28 giugno 1948, nei suoi anni di maggior successo.\nNegli anni successivi Orsi si trov\u00f2 faccia a faccia con pesanti problemi, sia quando la Maserati si trov\u00f2 ad essere temporaneamente chiusa per ristrutturazioni, sia quando gli operai dell'acciaieria Riunite manifestavano dopo una serrata in cui Orsi voleva la riapertura con met\u00e0 dei 500 operai selezionati unilateralmente. Tale sciopero culminava con l'Eccidio delle Fonderie Riunite di Modena del 9 gennaio 1950, in cui la polizia uccise 6 persone e ne fer\u00ec circa 200.\nLa fonderia riapr\u00ec, ma fu venduta dopo poco per essere riacquistata nel 1952, quando il patrimonio di famiglia fu diviso fra i fratelli e sorelle. Adolfo prese la Maserati, sua sorella Ida la sezione della Maserati che si occupava di motocicli (la \u201cSociet\u00e0 Anonima Fabbrica Candele Accumulatori Maserati\u201d) e suo fratello Marcello la restante parte del patrimonio.\nAdolfo Orsi accett\u00f2 un accordo di fornitura di macchine utensili con l'Argentina, direttamente dal presidente Juan Domingo Per\u00f3n (1954). A seguito della \"rivoluzione liberatrice\" e all'esilio di P\u00e9ron, la riscossione dei pagamenti fu difficoltosa. Una situazione analoga si cre\u00f2 col governo spagnolo. Le difficolt\u00e0 economiche portarono la Maserati in un primo momento in amministrazione controllata.\nAdolfo Orsi rimase attivo in Maserati fino al 1968, quando Orsi decise di vendere l'azienda alla Citro\u00ebn, che aveva in precedenza acquisito una quota di maggioranza della Maserati come anticipo per un contratto volto alla produzione di un motore per la Citro\u00ebn SM.\nAnche il figlio di Omer Orsi si chiama Adolfo (nato nel 1951)."}
{"id": "2706589", "revid": "82561839", "url": "https://it.wikipedia.org/wiki?curid=2706589", "title": "Simone Annichiarico", "text": ""}
{"id": "2706591", "revid": "834", "url": "https://it.wikipedia.org/wiki?curid=2706591", "title": "Chaleix", "text": ""}
{"id": "2706592", "revid": "92723", "url": "https://it.wikipedia.org/wiki?curid=2706592", "title": "Aeronautica militare slovacca", "text": ""}
{"id": "2706593", "revid": "92723", "url": "https://it.wikipedia.org/wiki?curid=2706593", "title": "Slovak Air Force", "text": ""}
{"id": "2706600", "revid": "47767", "url": "https://it.wikipedia.org/wiki?curid=2706600", "title": "Ahmet Muhtar Merter", "text": "Fu un leader e combattente turco nella guerra d'indipendenza turca.\nAd Istanbul una parte della citt\u00e0 fu nominata Merter in suo onore e vi \u00e8 una fotografia che pende all'interno del museo di An\u0131tkabir. Vi \u00e8 inoltre una scuola elementare a lui dedicata. Per tre anni a partire dal 1957, 1958 e 1959 Muhtar fu il Presidente o il cosiddetto \"A\u011fa\" dello sport nazionale turco: Ya\u011fl\u0131 g\u00fcre\u015f.."}
{"id": "2706601", "revid": "33277", "url": "https://it.wikipedia.org/wiki?curid=2706601", "title": "Giona vescovo d'Orleans", "text": ""}
{"id": "2706602", "revid": "767487", "url": "https://it.wikipedia.org/wiki?curid=2706602", "title": "Kenny Adeleke", "text": "Carriera.\nHa studiato e giocato alla Hofstra University per tre anni prima di trasferirsi alla Universit\u00e0 di Hartford dove si \u00e8 laureato nel 2006. Non viene per\u00f2 scelto nell'annuale Draft NBA.\nGioca alcune partite di pre-season con New York Knicks e Seattle SuperSonics prima di trasferirsi in Israele al Hapoel Galil Elyon, dove risulta il miglior rimbalzista del campionato.\nNel 2009 gioca nel campionato italiano di Serie A1 nelle file di Napoli."}
{"id": "2706604", "revid": "363629", "url": "https://it.wikipedia.org/wiki?curid=2706604", "title": "Elezioni regionali in Italia del 2010", "text": "Le elezioni regionali italiane del 2010 si sono tenute domenica 28 e luned\u00ec 29 marzo. La consultazione ha interessato tredici regioni a statuto ordinario nelle quali i cittadini erano stati chiamati ad eleggere il nuovo Consiglio Regionale e, contestualmente, il Presidente di Regione.\nNella stessa data, si \u00e8 inoltre tenuta una tornata di elezioni amministrative in diverse aree del Paese.\nContesto.\nIl sistema di voto regionale.\nLa Legge Tatarella regola il voto in molte regioni, e si basa su un sistema misto per quattro quinti proporzionale, e per un quinto maggioritario plurinominale. Tuttavia la Toscana, le Marche, la Puglia, la Calabria e la Campania si sono separate dalla normativa nazionale e organizzano da s\u00e9 le proprie elezioni, con una normativa locale.\nIl quadro politico.\nLe precedenti elezioni regionali del 2005 avevano coinvolto 14 regioni italiane, delle quali 12 erano state aggiudicate alla coalizione di centrosinistra, L'Unione, mentre le restanti 2 allo schieramento di centrodestra, la Casa delle Libert\u00e0. Da sottolinerare, comunque, almeno due importanti mutamenti.\nInoltre, dopo il 2005 hanno gi\u00e0 tenuto elezioni regionali il Molise nel 2006, il Friuli-Venezia Giulia, la Sicilia, la Valle d'Aosta e il Trentino-Alto Adige nel 2008 e la Sardegna nel 2009. In Molise, Sicilia, Friuli-Venezia Giulia e Sardegna si \u00e8 avuta la vittoria del centro-destra, in Trentino-Alto Adige quella dei partiti autonomisti locali appoggiati dal centro-sinistra e in Valle d'Aosta si \u00e8 riconfermata al governo della regione l'Union Valdotaine, che non faceva riferimento a nessuna delle due coalizioni maggiori.\nAlleanze.\nRispetto alle elezioni del 2005 viene meno il sistema imperniato sulla presentazione, in tutto il territorio nazionale, di coalizioni aventi la medesima articolazione interna. I poli entro i quali si registrano gli accordi elettorali sono i due partiti maggiori: il Popolo della Libert\u00e0 e il Partito Democratico.\nElezioni primarie.\nIn alcune regioni, le forze politiche del centro-sinistra hanno promosso elezioni primarie per la scelta dei candidati alla presidenza di regione e dei candidati consiglieri regionali.\nControversie.\nSull'eleggibilit\u00e0 ad un terzo mandato.\nEsiste una controversia sulla ricandidatura ad un terzo mandato dei presidenti della giunta regionale eletti con suffragio universale e diretto gi\u00e0 prima dell'entrata in vigore della legge 165/2004. In tale condizione versano Roberto Formigoni e Vasco Errani.\nLa loro ricandidatura \u00e8 contestata a livello accademico, in quanto in violazione della legge 165/2004, art. 2, che stabilisce la non immediata rieleggibilit\u00e0 allo scadere del secondo mandato consecutivo del presidente della giunta regionale eletto a suffragio universale e diretto.\nPure escludendo il mandato 1995-2000, in cui Formigoni venne eletto dal Consiglio regionale, e non a suffragio universale e diretto, Formigoni ha governato i successivi due mandati (2000-2005 e 2005-2010). Chi sostiene la candidabilit\u00e0 di Formigoni per un quarto mandato si giustifica sostenendo che il mandato in corso nel 2004 non sarebbe computabile, perch\u00e9 gi\u00e0 iniziato all'entrata in vigore della legge 165/2004. Ci\u00f2 posticiperebbe al 2015 l'effettiva operativit\u00e0 del divieto di rielezione, facendo cos\u00ec cadere la \"ratio\" della norma, volta ad evitare il formarsi di rendite politiche e di accumulo di potere personale. Nelle stesse condizioni si trova Vasco Errani.\nUna sentenza della Cassazione (n. 2001 del 2008) ha escluso la possibilit\u00e0 di ricandidatura per i sindaci in una fattispecie analoga.\nAnche il Ministro Raffaele Fitto si \u00e8 espresso per la fattibilit\u00e0 di un terzo mandato.\nSulla presentazione delle liste del PDL.\nNel Lazio.\nIl Popolo della Libert\u00e0 ha presentato in ritardo le liste per il collegio della provincia di Roma, restando escluso dalla competizione elettorale in tale provincia, nonostante disposizioni ministeriali dicessero \"Il cancelliere non pu\u00f2 rifiutarsi di ricevere le liste dei candidati, i\nrelativi allegati e il contrassegno o contrassegni di lista neppure se li\nritenga irregolari o se siano presentati tardivamente\". Il Tribunale di Roma ne ha respinto l'istanza di ricorso.\nNella stessa regione il 2 marzo \u00e8 stata rifiutata anche l'ammissione del \"listino\" della candidata governatrice del centro-destra Renata Polverini a causa della presentazione come allegato di un documento inesistente, e della mancanza di una firma, poi riammesso due giorni dopo.\nIn Lombardia.\nIl 1\u00ba marzo 2010 la Corte d'Appello di Milano ha decretato la non ammissione del listino di Formigoni per mancanza del numero minimo di firme necessarie alla presentazione, a seguito di 514 firme riscontrate irregolari. Il 3 marzo la Corte d'Appello ha respinto il ricorso della stessa lista, rilevando un numero ancora minore di firme valide. Come conseguenza sarebbero state escluse dalla competizione elettorale tutte le liste collegate al candidato Formigoni, comprese Popolo della Libert\u00e0 e Lega Nord. Il 6 marzo il TAR della Lombardia ha accolto il ricorso di Formigoni e riammesso le liste in quanto ha trovato infondate le presunte irregolarit\u00e0. La riammissione non si basa dunque sul decreto-legge interpretativo.\nIl decreto-legge interpretativo del 5 marzo.\nIl 5 marzo 2010, a ridosso delle attese pronunce dei TAR, il governo ha emanato un decreto legge al fine di suggerire ai tribunali una interpretazione autentica della normativa e cos\u00ec garantire l'ammissione al voto delle liste escluse. Tale decreto \u00e8 stato giudicato incostituzionale da pi\u00f9 parti, in quanto infrange esplicitamente la legge 400 del 23 agosto 1988, la quale sottrae la materia elettorale a qualsiasi possibile effetto dei decreti legge. Nonostante questo decreto-legge le liste escluse dalla competizione elettorale nel Lazio non sono state riammesse.\nContenuti.\nIl decreto prevede che:\nRilievi giuridici.\nL'utilizzo del decreto, per quanto di tipo interpretativo, ha sollevato diversi rilievi di tipo giuridico:\nIl richiamo al \"decreto Dini\" del 1995.\nPer giustificare il provvedimento, da ambienti governativi e della maggioranza si \u00e8 fatto riferimento come precedente alla legge 29 marzo 1995, n. 90, che spostava in avanti di due giorni i termini (non ancora scaduti) per la presentazione delle liste, accorciando la campagna elettorale. Tale \"decreto Dini\" non fu convertito in legge perch\u00e9, intervenendo a procedimento gi\u00e0 aperto, fu ritenuto incostituzionale da tutti i gruppi parlamentari; venne invece approvata per via parlamentare una leggina di sanatoria, la n. 102/1995.\nIn tale occasione il centrodestra si mostr\u00f2 compattamente contrario al decreto, nel rispetto intransigente della normativa puntuale. Secondo Gustavo Selva (presidente della I Commissione alla Camera) esiste \"\"un interesse preminente dell'ordinamento a che le regole elettorali siano assolutamente certe per cui non \u00e8 possibile tener conto delle situazioni contingenti e particolari che si verificano quando \u00e8 in corso il relativo procedimento\". Secondo Leopoldo Elia, in tale occasione: \"si vorrebbe alludere ad una nozione di indisponibilit\u00e0, sia per il Parlamento sia per il Governo, ad intervenire in un procedimento elettorale gi\u00e0 in corso, per evitare che si possa anche oggettivamente alterare l'andamento delle elezioni, favorendo alcuni e danneggiando altri, o comunque mettendo in posizione di disparit\u00e0 i diligenti, cui dovrebbe soccorrere l'insieme delle regole elettorali, ed i meno diligenti o meno avveduti. Tutto ci\u00f2 \u00e8 evidentemente inammissibile e deve perci\u00f2 essere escluso dall'orizzonte futuro della decretazione d'urgenza\"\".\nLa reiezione parlamentare.\nIl 13 aprile 2010 la Camera dei Deputati approv\u00f2 un emendamento soppressivo dell'articolo unico del disegno di legge di conversione del decreto-legge 5 marzo 2010, n. 2920. \nA seguito della reiezione del decreto-legge fu presentato un disegno di legge per la sanatoria degli effetti del decreto legge non convertito. Il disegno di legge fu approvato dalla Camera il 15 aprile 2010 ed il 20 aprile 2010 dal Senato, divenendo la legge 22 aprile 2010, n. 60, quando oramai le elezioni si erano gi\u00e0 svolte senza le liste escluse.\nRisultati di lista.\nComplessivo delle liste circoscrizionali.\nN.B.: Nel periodo intercorso fra le elezioni regionali del 2005 e quelle del 2010, le forze politiche sono state notevolmente attraversate da fenomeni di scissioni, fusioni e confluenze, tali da rendere inevitabili delle forzature nei confronti. Pertanto, per il PdL si \u00e8 considerata la somma FI+AN, per il PD Uniti nell'Ulivo e DS+DL, per la FdS PRC+PdCI, per il PSI lo SDI.\nFonte: Ministero dell'Interno e regioni collegate"}
{"id": "2706609", "revid": "599013", "url": "https://it.wikipedia.org/wiki?curid=2706609", "title": "Ndjadi Kingombe", "text": ""}
{"id": "2706619", "revid": "89688", "url": "https://it.wikipedia.org/wiki?curid=2706619", "title": "Liebestr\u00e4ume", "text": ""}
{"id": "2706622", "revid": "1039179", "url": "https://it.wikipedia.org/wiki?curid=2706622", "title": "Coda di priorit\u00e0", "text": "Nella teoria delle code, una coda di priorit\u00e0 \u00e8 una struttura dati astratta, simile ad una coda o ad una pila, ma diversa da queste in quanto ogni elemento inserito all'interno della coda possiede una sua \"priorit\u00e0\". In una coda di priorit\u00e0, ogni elemento avente priorit\u00e0 pi\u00f9 alta, viene inserito prima rispetto ad un elemento avente priorit\u00e0 pi\u00f9 bassa. In particolare, l'elemento con priorit\u00e0 pi\u00f9 alta si trova in testa alla coda, quello con priorit\u00e0 pi\u00f9 bassa si trover\u00e0, appunto, in coda.\nOperazioni.\nLe code di priorit\u00e0 devono, necessariamente, supportare tali operazioni:\nImplementazione.\nPer implementare una coda di priorit\u00e0 viene spesso utilizzato l'heap binario in quanto tale struttura permette l'inserimento e l'eliminazione in un tempo di O(logn) nel caso peggiore. \u00c8 possibile anche utilizzare heap binomiali o heap di Fibonacci per rendere pi\u00f9 efficaci determinate operazioni. Per via della naturale implementazione delle code di priorit\u00e0 con gli heap queste spesso vengono chiamate in letteratura anche \"heap rovesciato\". Intendendo con heap rovesciato uno heap che ha nella radice l'elemento minore dell'albero, e non il maggiore, e nel quale ogni figlio \u00e8 maggiore del padre cio\u00e8 al contrario di uno heap standard.\nApplicazioni.\nLe code a priorit\u00e0 vengono largamente impiegate in informatica e in generale nell'ambito dell'elaborazione di dati (comprese le telecomunicazioni e i circuiti elettronici digitali) per eseguire operazioni complesse quali:\nRelazione tra coda di priorit\u00e0 ed algoritmi di ricerca.\nUna coda di priorit\u00e0 viene spesso accoppiata agli algoritmi di ricerca. Nella seguente tabella, per ogni algoritmo, viene indicato l'implementazione migliore e i vari costi:"}
{"id": "2706624", "revid": "767487", "url": "https://it.wikipedia.org/wiki?curid=2706624", "title": "Ralf Minge", "text": "Carriera.\nCalciatore.\nSvolse la sua carriera professionistica nella , in cui gioc\u00f2 dal 1980 fino al suo ritiro, avvenuto al termine dell'ultima stagione del campionato tedesco orientale (1990-91). In undici anni di carriera professionistica collezion\u00f2 222 presenze e 103 reti risultando il miglior cannoniere di sempre della Dinamo Dresda dopo Hans-J\u00fcrgen Kreische e Torsten G\u00fctschow. Conta inoltre 36 presenze e 9 gol in nazionale, totalizzate tra il 1983 e il 1986.\nAllenatore.\nSubito dopo il suo ritiro Minge entr\u00f2 a far parte dello staff tecnico della Dinamo Dresda, assumendone la guida tecnica nel 1993 e nel 1995, anno in cui la squadra, gi\u00e0 retrocessa sul campo dalla Bundesliga, sprofond\u00f2 in Regionalliga a causa di problemi finanziari. Dopo questo avvenimento Minge si trasfer\u00ec sulla panchina dell'Erzgebirge Aue, rimanendovi per dieci mesi.\nDopo due anni entr\u00f2 nello staff di Toni Schumacher, che allora allenava il Fortuna Colonia: dopo il suo esonero, nel 1999, Minge assunse la guida tecnica della squadra \"ad interim\" per circa un mese. Al termine della stagione fu assunto al come vice di Klaus Toppm\u00f6ller e allenatore della squadra delle riserve, incarico che mantenne fino al 2005. Dopo un breve periodo sulla panchina della nazionale Under-21 della Georgia, Minge ha assunto nel 2008 la carica di direttore sportivo della Dinamo Dresda, dimettendosi dopo pochi mesi."}
{"id": "2706625", "revid": "111325", "url": "https://it.wikipedia.org/wiki?curid=2706625", "title": "Legislazione delegata", "text": ""}
{"id": "2706636", "revid": "1566286", "url": "https://it.wikipedia.org/wiki?curid=2706636", "title": "Tom Stern", "text": "Biografia.\nHa lavorato per oltre vent'anni, dalla fine degli anni settanta ai primi anni duemila, come elettricista e responsabile tecnico delle luci, accanto ai maggiori direttori della fotografia statunitensi, quali Haskell Wexler e Conrad Hall, prima di cimentarsi a sua volta come direttore della fotografia a cinquant'anni passati, grazie a Clint Eastwood, di cui era collaboratore abituale fin dal 1982 e per il quale ha curato la fotografia di ogni suo film a partire da \"Debito di sangue\" (\"Blood Work\") del 2002.\nHa ottenuto una nomination all'Oscar alla migliore fotografia per \"Changeling\" (2008)."}
{"id": "2706637", "revid": "55935", "url": "https://it.wikipedia.org/wiki?curid=2706637", "title": "Johann Castillon", "text": ""}
{"id": "2706639", "revid": "88740", "url": "https://it.wikipedia.org/wiki?curid=2706639", "title": "Pawe\u0142 Edelman", "text": "Biografia.\nIl suo lavoro pi\u00f9 noto \u00e8 \"Il pianista\" (\"The Pianist\") (2002), diretto da Roman Pola\u0144ski, per il quale ha vinto il premio C\u00e9sar, l'European Film Award e ha ottenuto una candidatura all'Oscar."}
{"id": "2706640", "revid": "55935", "url": "https://it.wikipedia.org/wiki?curid=2706640", "title": "Nicol\u00f2 Fergola", "text": ""}
{"id": "2706641", "revid": "287204", "url": "https://it.wikipedia.org/wiki?curid=2706641", "title": "Pawel Edelman", "text": ""}
{"id": "2706642", "revid": "6923", "url": "https://it.wikipedia.org/wiki?curid=2706642", "title": "Zakamensk", "text": "Zakamensk (, in buriato \u0417\u0430\u0445\u0430\u0430\u043c\u0438\u043d) \u00e8 una citt\u00e0 della Russia asiatica, posta sulla riva sinistra del fiume D\u017eida, nella Repubblica autonoma della Burazia, di cui \u00e8 centro amministrativo in Siberia.\nLa popolazione \u00e8 di 11.249 persone (2017).\nStoria.\nFondata nel 1893 come insediamento per le estrazioni minerarie, fino al 1959 si chiamava \"Gorodok\" ().\nLa storia della citt\u00e0 \u00e8 strettamente connessa alla scoperta e allo sviluppo di depositi dei minerali come tungsteno e molibdeno e della sua produzione di concentrato nell'impianto di estrazione e lavorazione D\u017eidinsky. Nel 1929, A. V. Arsenyev, dottore in scienze geologiche e mineralogiche, scopr\u00ec l'esistenza di un deposito di tungsteno naturale nel distretto di Zakamensky nella Repubblica socialista sovietica autonoma di Buryat-Mongol. Il 9 luglio 1932, un gruppo di esploratori geologi guidato da M.V. Besova rilev\u00f2 la prima vena di quarzo con grandi cristalli di tungsteno nella valle del Gujirka, aprendo il deposito di tungsteno D\u017eidinsky.\nVillaggio Gornyatsky.\nIl 2 marzo 1933 nacque il villaggio di lavoro di Gorodok. \nL'11 ottobre 1934, il commissario popolare dell'industria pesante dell'Unione Sovietica, Grigorij Konstantinovi\u010d Ord\u017eonikidze firm\u00f2 un ordine per aprire il deposito D\u017eidastroy, fu avviata la costruzione dell'impianto D\u017eidinsky di tungsteno-molibdeno. Inizialmente, l'insediamento dei lavoratori era situato sul sito del villaggio di Modonkul, che si trovava alla confluenza del fiume Modonkul con il lago Jida.\nNel 1935, fu scelto un luogo per la fondazione del villaggio di lavoro di D\u017eidastroy - tra il villaggio di Modonkul e la miniera di Inkur, in un vasto bosco di ciliegi. Gi\u00e0 in autunno fu costruita una strada, furono costruite case, una tavola calda, un negozio e una banja (sauna russa). L'anno seguente furono erette caserme per i lavoratori e nello stesso anno fu costruito un ponte sul fiume D\u017eida, di conseguenza iniziarono ad importare macchinari e attrezzature pesanti, fu avviata cos\u00ec la miniera di Holtoson. Il molibdeno \u00e8 stato scoperto nella zona di Pervomajsky. La quota di tungsteno locale era del 65% della produzione in tutto il paese.\nNel 1938, il villaggio di D\u017eidastroy ricevette ufficialmente lo status di insediamento di tipo urbano. Nel 1939 furono commissionati l'impianto di estrazione e lavorazione e la miniera di Holtoson. Nel 1941 fu costruita una ferrovia a scartamento ridotto e fu creata la miniera di molibdeno Pervomajsky. L'anno seguente inizi\u00f2 a funzionare un impianto di concentrazione di molibdeno. \nL'impianto di estrazione e lavorazione \u00e8 stato definalmente formato. Dopo l\u2019inizio della Seconda guerra mondiale, l'impianto di estrazione e lavorazione di Tyrnyauz fu occupato, a seguito del quale l'impianto locale divenne il principale fornitore di tungsteno nel paese.\nIl 13 febbraio 1941, l'ulteriore costruzione del complesso industriale di D\u017eida fu trasferita al Commissariato del popolo per gli affari interni (NKVD) dell'Unione Sovietica.\nD\u017eidinlag venne organizzato in modo che la forza lavoro fosse fornita dai prigionieri.\nA partire dal marzo 1943 i tedeschi deportati (principalmente donne, che erano state mobilitate per i lavori forzati) arrivarono a D\u017eidastroy. Furono impegnati nell'estrazione e nel lavaggio del concentrato di minerale e nel disboscamento.\nCittadina.\nNel 1944, il villaggio di D\u017eidastroy ricevette lo status di citt\u00e0 e il nuovo nome \"Cittadina\". Sorsero il teatro e l'asilo nido e si svilupp\u00f2 il settore dei servizi. Nel 1949, il campo di lavoro D\u017eida fu trasformato nel LO UITLK del Ministero degli Affari Interni (\u041b\u041e \u0423\u0418\u0422\u041b\u041a \u041c\u0412\u0414) della Repubblica Socialista Sovietica Autonoma Buryat-Mongol. Lo stesso complesso industriale D\u017eida fu trasferito al Commissariato popolare per la metallurgia non ferrosa dell'Unione Sovietica nel 1945. Arriv\u00f2 poi un folto gruppo di prigionieri giapponesi di guerra. Un gran numero di impiegati civili lavorava nello stabilimento, ma il numero di prigionieri coinvolti nel lavoro era ancora pi\u00f9 alto. Nel 1953, il campo di lavoro di D\u017eida fu chiuso, il che caus\u00f2 una forte riduzione del numero di lavoratori nello stabilimento. Per ricostituire il personale venne richiesto un gruppo di specialisti di altre regioni, che richiese molto tempo.\nDopoguerra.\nNel 1959, la citt\u00e0 fu ribattezzata Zakamensk. Durante gli anni '50, apparve l'illuminazione stradale, furono costruite confortevoli case di 3-4 piani, furono aperti una scuola mineraria e un complesso di servizi per i consumatori.\nIl 2 aprile 1963 Zakamensk fu trasformata in una citt\u00e0 repubblicana. Bayangol, Inkur e Holtoson sono subordinate al Consiglio Comunale.\nIl 13 gennaio 1965, la citt\u00e0 di Zakamensk e il villaggio di Inkur dalla subordinazione repubblicana furono trasferiti nel distretto Zakamenskij (Zakamenskij rajon). La citt\u00e0 di Zakamensk divenne un centro distrettuale.\nNel 1967, il Palazzo della Cultura fu costruito e commissionato con una sala contenente 600 posti a sedere. Nel 1973, la miniera Pervomaisky fu chiusa a causa del sovrasviluppo del deposito. Nel 1974, fu costruito un nuovo ponte sul fiume D\u017eida e un aeroporto. Nel 1983 costruirono il cinema Gornyak con 400 posti a sedere. Nel 1989, lo stabilimento \u00e8 stato riconosciuto come il vincitore del Concorso socialista all-union con la sua registrazione nel Board of Honor All-Union dell'Esposizione delle conquiste dell'economia nazionale dell'Unione Sovietica. Nel 1990 fu costruito l'edificio scolastico numero 5 per 1.500 studenti.\nPeriodo Post Sovietico.\nIl 27 ottobre 1992 lo stabilimento fu trasformato nella societ\u00e0 per azioni \"complesso industriale di D\u017eidinsky\". A causa della conversione dell'industria militare, la produzione si \u00e8 ridotta del 70%.\nNel 1995, la produzione di tungsteno rispetto al 1989 \u00e8 diminuita di 4 volte. Goskomrezerv vende 13.500 tonnellate di tungsteno a prezzi di dumping, l'anno successivo il Kazakistan vender\u00e0 anch'esso 10.000 tonnellate di tungsteno. I prezzi sul mercato mondiale sono diminuiti di un terzo, le vendite sono diminuite di 2,2 volte, di conseguenza i prezzi sono 1,5 volte superiori ai costi di produzione. Pertanto, le azioni avventate del governo in assenza di sostegno statale misero l'impresa in una situazione critica.\n26 febbraio 1998 il complesso industriale di tungsteno-molibdeno di D\u017eidinsky cess\u00f2 di esistere. Nel 2006, la societ\u00e0 \"Zakamensk\" ha iniziato i lavori per l'estrazione del tungsteno del giacimento di Inkursky. Successivamente, dopo aver ottenuto le licenze per lo sviluppo di materiale di scarto, commission\u00f2 lo sviluppo della tecnologia per l'estrazione di metallo dalle sabbie. Nel 2008 \u00e8 stata lanciata l'impresa di trasformazione dei rifiuti D\u017eidinsky VMK, che estrae il tungsteno insieme all\u2019oro e l\u2019argento. Successivamente, nel 2010, la societ\u00e0 Tverdosplav ha vinto una gara d'appalto per l'utilizzo del sottosuolo nell'area dei depositi di Kholtosonsky e Inkursky, progettando di costruire un nuovo impianto di estrazione e lavorazione negli anni successivi. Nel maggio 2014 \u00e8 stato aperto il complesso sportivo universale Tamir. Il 5 maggio 2015, la citt\u00e0 di Zakamensk ha ricevuto il titolo di \"Citt\u00e0 di valore e fama del lavoro\". Il 7 maggio dello stesso anno, in un'atmosfera festosa in Piazza della Vittoria, il carro armato T-62K fu installato su un piedistallo in onore dei veterani dei lavoratori dello stabilimento D\u017eidinsky per il Tungsteno-Molibdeno.\nGeografia.\nLa citt\u00e0 di Zakamensk, di formazione municipale, appartiene all\u2019elenco dei comuni indipendenti della Federazione Russa con una situazione socioeconomica stabile.\n\u00c8 situata vicino alla zona di confine - per visitarla, \u00e8 necessario presentare un passaporto di cittadinanza russa o il visto del servizio di frontiera. La cittadina \u00e8 capoluogo del \"rajon\" Zakamenskij\nPosizione fisico-geografica.\nLa citt\u00e0 si trova nella parte sud-occidentale della Buriazia, vicino al confine con la Mongolia, a da Ulan-Ud\u0117, nella parte centrale della cresta di D\u017eida. \u00c8 situato nella zona montuosa della taiga della valle del fiume ModonKul - affluente del fiume D\u017eida. In questa zona l'altitudine \u00e8 di circa 1100 m sul livello del mare, montagne di media altitudine di 1300\u20131400 m adiacenti alla citt\u00e0.\nEcologia.\nLa citt\u00e0 si trova nella zona della taiga di montagna, lontana da altri centri industriali, nella valle di un piccolo corso d'acqua originario della Mongolia. Tuttavia, la situazione ambientale nella maggior parte della citt\u00e0 e dei suoi dintorni \u00e8 estremamente sfavorevole. In termini ambientali, il territorio di Zakamensk e l'ex impianto di tungsteno-molibdeno di D\u017eidinsky rappresentano la parte pi\u00f9 sfavorevole del territorio naturale dei Balcani.\nProblemi ambientali.\nL'impianto di D\u017eida \u00e8 tossico per l\u2019ambiente naturale. I minerali sviluppati dall'impianto di tungsteno-molibdeno contengono elementi chimici appartenenti a diverse classi di pericolo: classe I - cadmio, piombo, zinco, fluoro; classe II - molibdeno, calcio; classe III - berillio, tungsteno, bismuto rubidio, cesio. Inoltre, sono state sviluppate rocce con alto contenuto di solfuri. Quando si cercava di arricchire il minerale di tungsteno-molibdeno, venivano usati dei reagenti tossici: cherosene, acido solforico, xantato, olio di pino, silicato di sodio, ecc., che si univano anche nei materiali di scarto. Infine, durante il funzionamento dell'impianto D\u017eidinsky di Tungsteno-Molibdeno sono stati generati 44,5 milioni di tonnellate di rifiuti. I rifiuti parzialmente industriali sono stati usati per costruire parte della citt\u00e0 come strade ed edifici. Nella produzione inquinarono quindi acque superficiali e sotterranee, i suoli, la vegetazione, l'aria. \nLe principali fonti di inquinamento sono le sabbie artificiali degli scarti provenienti dall'impianto di D\u017eida, dalla miniera, dall'ammissione, dalla cava, dalle acque sotterranee di Gud\u017eirka, Inkur e Zapadnaya, contenenti forme solubili in acqua di elementi minerali e inquinando il suolo attraverso la superficie e il deflusso sotterraneo verso i territori e le acque dei fiumi Modonkul e Myrgen\u0161eno. Nelle miniere, l'eccesso di concentrazione massima ammissibile di alcuni elementi (Cd, Pb, Zn, F, Cu, W, Mn, ecc.) appartenenti alla classe di pericolo I - III vicino a fonti di inquinamento raggiunge e supera decine e centinaia di volte la concentrazione massima ammissibile di questi elementi secondo gli indicatori dell'inquinamento geochimico totale. Le condizioni del suolo della periferia e la citt\u00e0 stessa sono valutate molto pericolose.\nL'area del territorio ecologicamente sfavorevole \u00e8 di 867 ettari, di cui 487 ettari a Zakamensk (68,53% del territorio cittadino), 380 ettari sono miniere e discariche.\nSul territorio della citt\u00e0 stessa, in base all'indicatore totale di inquinamento con elementi chimici (Cu, Zn, As, Pb, Mo, W, Cd, Sb), si distinguono: - un'area di disastro ambientale di 281,3 ettari (39% del territorio della citt\u00e0) - una zona di emergenza ambientale di 205,8 ettari (29% della citt\u00e0) [17].\nLa situazione \u00e8 aggravata dalla posizione sfavorevole della prima discarica, chiusa nel 1958 - su una collina alla periferia della citt\u00e0. Di conseguenza, durante il periodo delle piogge, i metalli pesanti migrano grazie alle acque piovane e sotterranee attraverso aree densamente popolate della citt\u00e0, inquinando la riva destra della citt\u00e0 con flussi di dispersione di composti metallici idrosolubili. Inoltre, durante i venti forti, sono frequenti tempeste di polvere, che causano la dispersione di sabbie artificiali lungo i piedi della montagna per circa .\nIl fiume Modonkul \u00e8 infatti uno dei corpi idrici pi\u00f9 inquinati della regione del Baikal come hanno rivelato gli studi.\nMisure per eliminare i problemi ambientali.\nIl lavoro al progetto \"Eliminazione degli impatti negativi dei residui artificiali dell'impianto di tungsteno-molibdeno di D\u017eidinsky nel distretto di Zakamensk nella Repubblica di Buriazia\" (prima fase) \u00e8 stato sviluppato nel 2007 per ordine del Comitato di Stato per la protezione della natura della Repubblica. Nel 2010, le autorit\u00e0 della repubblica hanno introdotto la questione della liquidazione della discarica come proposta all'obiettivo del programma federale \"Protezione del lago Bajkal e sviluppo socioeconomico del territorio naturale del Bajkal\". Le autorit\u00e0 federali hanno pianificato di stanziare 4 miliardi di rubli per le attivit\u00e0 del progetto fino al 2020. Questo progetto sar\u00e0 guidato dal programma federale mirato per eliminare il danno ambientale accumulato.\nNell'ambito del programma repubblicano \u201cSicurezza ecologica nella Repubblica di Buriazia per il periodo 2009-2011 e per il periodo fino al 2017\u201d, con il coinvolgimento di fonti di finanziamento federali e regionali, \u00e8 stata avviata l'attuazione delle misure della prima fase del progetto \u201cEliminazione delle conseguenze ambientali dello stabilimento di D\u017eida Tungsteno-Molibdeno\u201d. La competizione per l'esecuzione dei lavori su questo progetto \u00e8 stata vinta dalla compagnia \"Zakamensk\", durante il processo delle rocce della discarica di D\u017eida con un volume di 3,2 milioni di tonnellate, che copre un'area di 452 ettari, sono state gettate nello stagno di Barun-Naryn allo scopo di essere ulteriormente lavorate presso l'impianto di concentrazione della societ\u00e0 \"Zakamensk\". \nLa societ\u00e0 Gidrospecstroj nel 2011 \u00e8 diventata il contraente nell'ambito del contratto statale per la \"seconda fase di misure per eliminare le conseguenze ambientali dell'impianto di tungsteno-molibdeno di D\u017eida nel distretto di Zakamensk nella Repubblica di Buriazia\". Il progetto per la seconda fase del lavoro non includeva un programma di riabilitazione medica e sociale della popolazione, che ha portato ad un'accesa discussione pubblica. Di conseguenza, il governo della Buriazia ha promesso di stanziare fondi per la ricerca medica, per valutare lo stato di salute della popolazione di Zakamensk. Questo lavoro sar\u00e0 coordinato dalla sezione Buryat del \"Centro scientifico per la salute, la famiglia e la riproduzione umana\".\nNel corso del lavoro della seconda fase, continuer\u00e0 la rimozione dei rifiuti dal laghetto di scarichi di D\u017eida, ci sar\u00e0 la costruzione di numerosi complessi di strutture di trattamento vicino alla citt\u00e0 e miniere per il trattamento delle acque piovane, delle acque del sottosuolo, misure antierosione delle miniere, demolizione di edifici abbandonati e strutture dell'impianto, continuer\u00e0 la bonifica su un territorio di 613,8 ettari (comprendenti anche zone della citt\u00e0) e sar\u00e0 effettuato un monitoraggio sistematico della situazione ambientale.\nNel 2016 sono stati pubblicati i primi risultati degli studi medico-sociologici e biogeochimici completi condotti dagli specialisti del \"Centro scientifico federale per le tecnologie di gestione dei rischi sanitari e preventivi della sanit\u00e0 pubblica\". Nel corso della ricerca scientifica, \u00e8 stata effettuata una valutazione igienica della qualit\u00e0 dell'ambiente (aria, suolo, acqua potabile, prodotti alimentari), dello stato di salute di bambini e adulti nella citt\u00e0 di Zakamensk e nel villaggio di Mikhailovka, e sono stati analizzati dati statistici e risultati scientifici.\nGli studi sulle fonti di acqua potabile hanno rivelato un eccesso di alcuni elementi Fe, Ni, Cd e Pb nei campioni di pozzi. L'acqua nel sistema di approvvigionamento idrico centralizzato soddisfa i requisiti di igiene; nei pozzi privati, la concentrazione massima ammissibile viene superata in termini di contenuto di Fe. I suoli, secondo i loro dati, sono fortemente inquinati, ma quando si analizzano campioni di frutta e verdura locali, latticini e prodotti a base di carne, non vengono rilevate anomalie. Il monitoraggio della polvere atmosferica ha rivelato un\u2019irregolarit\u00e0 dell'aria; in alcuni campioni sono stati registrati contenuti di metalli pesanti che non superavano le concentrazioni massime consentite. Si afferma che ci sono rischi di sviluppo del cancro nella popolazione locale. Di conseguenza, gli scienziati hanno confermato le problematiche ambientali, ma non pensano che sia un rischio troppo grande per l\u2019ambiente.\nLuoghi di interesse pubblico.\nLa zona centrale \u00e8 costituita da case tipiche di 3 o 5 piani, il resto della citt\u00e0 \u00e8 occupato da una zona industriale e settore privato. A est del centro della citt\u00e0 si trova il parco cittadino insieme alla pensione per i veterani di guerra e del lavoro. La citt\u00e0 si trova nei pressi di una sorgente d'acqua chiamata M\u0117rg\u0117n \u0161anaagaj Ar\u0161an. Nella citt\u00e0 si trova anche la chiesa di S. Nicola, una chiesa ortodossa appartenente alla diocesi di Ulan-Ud\u0117n della chiesa ortodossa russa di cui fa parte anche la chiesa di Pietro e Paolo."}
{"id": "2706643", "revid": "28575879", "url": "https://it.wikipedia.org/wiki?curid=2706643", "title": "Repubblica autonoma della Burazia", "text": ""}
{"id": "2706646", "revid": "1543377", "url": "https://it.wikipedia.org/wiki?curid=2706646", "title": "IC 466", "text": "IC 466 \u00e8 una nebulosa a emissione visibile nella costellazione dell'Unicorno.\nSi osserva nella parte centrale della costellazione, circa 0,5\u00b0 a WSW della stella 20 Monocerotis, di magnitudine 4,91; appare come una piccola macchia chiara nelle fotografie prese attraverso un telescopio amatoriale di potenza elevata munito di appositi filtri. Trovandosi ad appena 4\u00b0 a sud dell'equatore celeste, pu\u00f2 essere osservata con facilit\u00e0 da tutte le aree popolate della Terra, senza alcun privilegio; il periodo pi\u00f9 propizio per la sua osservazione nel cielo serale va da dicembre ad aprile.\nSi tratta di una regione H II di piccole dimensioni, situata sul Braccio di Perseo, uno dei bracci di spirale maggiori della Via Lattea, a circa 3000\u00a0parsec (9780 anni luce) di distanza, e a circa 800-900\u00a0parsec dalla grande nube molecolare di Sh2-287; la principale responsabile della ionizzazione dei gas della regione \u00e8 una stella blu di classe spettrale O9V, cui si aggiungono probabilmente altre due stelle di classe B, fra cui una gigante blu. Al suo interno si trova anche un piccolo ammasso aperto di stelle giovanissime, catalogato come [DB2001]\u00a0Cl\u00a035, che essendo oscurato dalle nubi emette principalmente radiazione infrarossa."}
{"id": "2706647", "revid": "80598", "url": "https://it.wikipedia.org/wiki?curid=2706647", "title": "Nar International", "text": ""}
{"id": "2706651", "revid": "453057", "url": "https://it.wikipedia.org/wiki?curid=2706651", "title": "Piero Battara", "text": ""}
{"id": "2706657", "revid": "767487", "url": "https://it.wikipedia.org/wiki?curid=2706657", "title": "L\u00e9on Oll\u00e9-Laprune", "text": "Biografia.\nNato in una famiglia originaria in una zona di confine tra la Guascogna e la Linguadoca, fu educato nei principi tradizionali cattolici ed entr\u00f2 all'\"\u00c9cole Normale Sup\u00e9rieure\" nel 1858, diplomandosi in arte pochi anni dopo. Fra i suoi alunni si annoverano Emil Durkheim, Henri Bergson, Maurice Blondel e Jean Jaur\u00e8s.\nNel 1862, affascinato dal pensiero teologico e filosofico del teologo Auguste Joseph Alphonse Gratry, inizi\u00f2 ad approfondirne gli studi, fino a maturare una profonda preparazione teoretica.\nHa lasciato un'ottima monografia su Nicolas Malebranche e su Aristotele.\nLa sua profonda preparazione teoretica si evince nel suo scritto migliore: \"Le prix de la vie\" (Il valore della vita, 1894), dove indica nella risoluzione dei problemi filosofici ed esistenziali proprio la fede cristiana. In particolare la connessione con la fede \u00e8 tanto pi\u00f9 valida quanto pi\u00f9 forte \u00e8 l'autonomia essenziale, posizione molto vicina al cosiddetto metodo dell'immanenza. Punti critici di questa autonomia filosofica sono il primato della volont\u00e0 e l'introspezione: la prima fa s\u00ec che la pratica del bene \u00e8 la condizione primaria della conoscenza e la seconda consente di acquisire le prime conoscenze irrinunciabili.\nLa sua fede conclamata in un periodo di accresciuto vigore delle forze anticlericali nella Francia della fine del XIX secolo in aggiunta alla sua morte improvvisa nel 1898 all'apice della carriera, ha fatto s\u00ec che la sua filosofia sia rimasta in parte misconosciuta."}
{"id": "2706664", "revid": "453057", "url": "https://it.wikipedia.org/wiki?curid=2706664", "title": "Tito Cucchiaroni", "text": ""}
{"id": "2706665", "revid": "599013", "url": "https://it.wikipedia.org/wiki?curid=2706665", "title": "Jos\u00e9 Antonio Latorre", "text": "Carriera.\nClub.\nCresciuto nella florida cantera dell'Athletic Bilbao, debutta nella Liga nella stagione 1960-61. La sua partita d'esordio fu il 5 febbraio 1961, in Betis Siviglia-Athletic (1-3).\nTermina la carriera nel Sabadell in Segunda Divisi\u00f3n."}
{"id": "2706666", "revid": "1272592", "url": "https://it.wikipedia.org/wiki?curid=2706666", "title": "Enrico Merengo", "text": "Biografia.\nLe sue origini sono abbastanza incerte. Nacque in una famiglia di scultori, probabilmente da Heinrich il Vecchio e da Stine Beckering. L'anno di nascita potrebbe essere il 1638-39, come si ricava da alcuni documenti coevi che ne riportano l'et\u00e0 (\u00abdi Ani 34\u00bb nel 1672, \u00abdi anni 52\u00bb nel 1690, \u00abd'anni 84 in circa\u00bb nell'atto di morte del 1723). Di recente, tuttavia, Rudolf Breuing ha individuato negli archivi un Heinrich Meyring nato nel 1628 e battezzato con lo stesso nome del padre: questa ipotesi anticipa quindi la data di nascita di circa dieci anni e farebbe il Merengo morto ultranovantenne; secondo Silvia Wolff, d'altra parte, Breuing si sarebbe confuso con un omonimo fratello primogenito, morto in giovane et\u00e0.\nPrima del 1672 lo scultore si trasfer\u00ec a Venezia e il suo nome venne di conseguenza italianizzato (alternativamente Hendrich, Andric, Arrigo, Enrico, Henrico, Einrich e Megring, Mavierinch, Meyrinch, Meyringo). Una certa confusione insorse attorno alla sua nazionalit\u00e0, visto che alcuni lo ritennero fiammingo, altri austriaco.\nQuanto alla famiglia, sappiamo dell'esistenza di una sorella, Alheid (nata nel 1630), e di un fratello, Bernd (1631). A quest'ultimo and\u00f2 il compito di condurre la bottega di scultura che il padre aveva avviato a Rheine. Di Heinrich il Vecchio e di Bernd ci sono pervenute diverse opere: se il primo mostra una certa abilit\u00e0 basata sui princip\u00ee di equilibrio, l'altro risulta nel complesso meno capace, specialmente nella resa delle proporzioni.\nEvidentemente, quindi, il Merengo si sarebbe formato nella bottega paterna, ma la sua formazione precedente al trasferimento a Venezia ci \u00e8 del tutto sconosciuta. Una volta passato in Laguna potrebbe essere entrato in contatto con Giusto Le Court; lo confermerebbero non solo alcune vicinanze stilistiche, ma anche alcune coincidenze storiche: fu lui a concludere l'altare maggiore della chiesa delle Vergini, rimasto incompiuto dopo la morte dell'artista fiammingo, inoltre viveva nella parrocchia di San Felice dove l'altro teneva bottega.\nOpere.\nNelle chiese di Venezia:\nAltri luoghi:"}
{"id": "2706667", "revid": "196159", "url": "https://it.wikipedia.org/wiki?curid=2706667", "title": "Heinrich Meyring", "text": ""}
{"id": "2706673", "revid": "1149807", "url": "https://it.wikipedia.org/wiki?curid=2706673", "title": "Alan Moore (batterista)", "text": "\u00e8 stato, dal 1976 al 1977, il batterista ufficiale del gruppo heavy metal Judas Priest e ha preso parte alla registrazione del loro secondo album \"Sad Wings of Destiny\" (1976).\nMoore era gi\u00e0 attivo dagli anni sessanta nella scena musicale di Birmingham, aveva suonato con svariati gruppi, tra i quali gli Young Casuals, The Other Lot, The Outer Light, Gabriel Oak, Glad Stallion, Tendency Jones e i Pendulum, facendosi un nome nel circuito locale. Il chitarrista K. K. Downing e il bassista Ian Hill lo invitarono nel 1971 a suonare con loro nelle prime fasi dei neonati e ancora grezzi Judas Priest per un periodo di circa un anno (in quel periodo Alan Atkins era ancora il cantante).\nNel 1972, Moore si un\u00ec al gruppo country rock dei Sundance, con i quali registr\u00f2 due anni dopo l'album \"Rain, Steam, Speed\" che vide il singolo \"Coming down\" riscuotere un certo successo e arriv\u00f2 persino nelle classifiche inglesi. Occasionalmente Moore collabor\u00f2 con altri gruppi anche in veste di chitarrista e tastierista.\nNel 1975 il batterista John Hinch lasci\u00f2 i Judas Priest, dopo la realizzazione del loro primo album \"Rocka Rolla\", cos\u00ec Downing e Hill proposero a Moore di tornare con loro, avendo gi\u00e0 sperimentato il suo talento batteristico.\nPer la seconda volta Alan Moore rientr\u00f2, divenendo l'unico batterista in tutta la storia dei Judas Priest ad avere due periodi di militanza. Nel 1976 la band incise il secondo album, che sarebbe diventato un classico dal momento della sua uscita: il monumentale \"Sad Wings of Destiny\". Il disco \u00e8 una pietra miliare non solo dei Judas Priest, ma anche dell'intera storia dell'heavy metal britannico, soprattutto per la presenza di classici come \"Victims of Changes\" (scritta dal primo cantante Alan Atkins) e \"The Ripper\".\nContrariamente al suo predecessore John Hinch, che aveva un approccio ritmico tendente al jazz, Alan Moore era decisamente di stampo rock, con uno stile preciso, lineare e con poche attenzioni per virtuosismi; il suo era un batterismo pi\u00f9 sincronizzato e aggressivo, mirato ad una collettivit\u00e0 musicale forte e compatta. Particolarmente brillante \u00e8 nella epica \"Victims of changes\" con il suo martellante tempismo e rullate intermedie a effetto, o la veloce \"Tyrant\" o anche il potente batterismo di \"Deceiver\" e \"Island of domination\". Una sua particolarit\u00e0 era di tirare le pelli dei tamburi al massimo per ottenere un suono attutito, come infatti si pu\u00f2 sentire nei brani dell'album.\nNonostante l'enorme successo e la forte accoglienza pubblica dell'album e nonostante i tentativi degli altri membri di indurlo a rimanere, Moore decise di lasciare nuovamente la band, spiegando che il motivo era prettamente musicale: preferiva suonare musica pi\u00f9 leggera.\nIl suo posto fu preso dal noto session man Simon Phillips, che suon\u00f2 la batteria nel successivo disco della band, il primo per una major, la CBS, \"Sin After Sin\" (1977).\nMoore si un\u00ec quindi ai Zenda Jacks Stormbringer e con loro suon\u00f2 per un certo periodo; successivamente avvi\u00f2 anche collaborazioni con altri gruppi inglesi fino a quando decise di ritirarsi definitivamente dal mondo della musica (senza mai rivelare le sue vere motivazioni), divenne un camionista di professione e scomparve nell'anonimato. Molti sono stati i giornalisti, biografi musicali e persino i membri dei Judas Priest, che nel corso degli anni hanno provato a rintracciare Moore, ma senza riuscirci; persino l'autore Neil Daniels nella biografia ufficiale dei Judas Priest \"Defenders of the Faith\" disse che Alan Moore fu l'unico membro storico della band che non \u00e8 riuscito a rintracciare, nonostante le intense ricerche effettuate.\nNonostante sia fuori dalle scene da oltre un trentennio, Alan \u201cskip\u201d Moore \u00e8 tuttora ricordato da molti fans dei Judas Priest; il suo contributo all'album \"Sad Wings of Destiny\" \u00e8 considerato indiscutibile.\nAl suo stile si sono ispirati molti batteristi di rock tradizionale (persino Dave Holland, che tra l'altro militer\u00e0 anni dopo anche nei Judas Priest, disse di essere fortemente influenzato da Moore). Proprio come il suo predecessore Hinch, anche Moore usava batterie con pochi pezzi, con la differenza che occasionalmente usava anche gong e percussioni varie. In pi\u00f9 fu il secondo e ultimo batterista dei Judas Priest ad utilizzare una grancassa singola, mentre tutti gli altri batteristi reclutati successivamente usavano doppia cassa.\nInformazioni attuali sullo storico batterista sono di notevolissimo interesse per molti fans devoti dei Judas Priest."}
{"id": "2706677", "revid": "433895", "url": "https://it.wikipedia.org/wiki?curid=2706677", "title": "Quadratura numerica", "text": ""}
{"id": "2706680", "revid": "46291", "url": "https://it.wikipedia.org/wiki?curid=2706680", "title": "Sternbergia lutea", "text": "Lo zafferanastro giallo (Sternbergia lutea ) \u00e8 una pianta erbacea perenne, geofita bulbosa, appartenente alla famiglia delle Amaryllidaceae.\nDescrizione.\nPortamento.\nLa pianta pu\u00f2 raggiungere un'altezza compresa tra i 12 ed i 22 centimetri. Il fusto \u00e8 eretto e di forma trigona.\nFoglie.\nLe foglie sono basali e lunghe tra i 12 ed i 18 centimetri, larghe 7-11 millimetri, lineari e con una scanalatura centrale. Le foglioline inferiori sono invece pi\u00f9 piccole e membranacee.\nFiori.\nLa pianta sviluppa un solo fiore, in alcuni casi due, ermafrodito con 6 tepali di colore giallo, lunghi circa 4 centimetri e larghi 1 centimetro. Gli stami sono 6 con le antere di colore arancione. Lo stilo \u00e8 lungo 3 o 4 centimetri e l'ovario e tricarpellare. La fioritura avviene nel periodo compreso tra gennaio e ottobre. Produce un frutto obovoide delle dimensioni di 10 o 15 millimetri entro il quale si trovano i semi che sono piccoli e di diametro compreso tra 3 e 4 millimetri.\nRadici.\nL'apparato radicale \u00e8 collegato ad un bulbo oblungo delle dimensioni di 2-3 centimetri di larghezza e 3-5 centimetri di lunghezza, ricoperto da tuniche di colore marrone o nerastro.\nDistribuzione e habitat.\n\u00c8 diffusa in tutti i paesi del bacino del Mediterraneo e dell'Asia occidentale. Il suo habitat primario \u00e8 rappresentato dai prati aridi, pietraie e boschi. La sua presenza spontanea nelle regioni italiane centro-settentrionali \u00e8 dovuta a modesta naturalizzazione: si trova generalmente in luoghi antropizzati su suoli ricchi di nitrati, vicino ad abitazioni rurali, diffondendosi da giardini o bordure. Vegeta a quote comprese tra 0 e 1.200 metri.\nConservazione.\n\u00c8 una specie protetta ed inserita nell'Appendice II del CITES."}
{"id": "2706683", "revid": "1573940", "url": "https://it.wikipedia.org/wiki?curid=2706683", "title": "Shahrest\u0101n di Sarvestan", "text": "Lo shahrest\u0101n di Sarvestan (farsi \u0634\u0647\u0631\u0633\u062a\u0627\u0646 \u0633\u0631\u0648\u0633\u062a\u0627\u0646) \u00e8 uno dei 29 \"shahrest\u0101n\" della provincia di Fars, in Iran. Il capoluogo \u00e8 Sarvestan. Precedentemente era una circoscrizione dello shahrest\u0101n di Shiraz. "}
{"id": "2706684", "revid": "88740", "url": "https://it.wikipedia.org/wiki?curid=2706684", "title": "Shahrest\u0101n di Rostam", "text": "Lo shahrest\u0101n di Rostam (farsi \u0634\u0647\u0631\u0633\u062a\u0627\u0646 \u0631\u0633\u062a\u0645) \u00e8 uno dei 29 \"shahrest\u0101n\" della provincia di Fars, in Iran. Il capoluogo \u00e8 Mosiri. Lo shahrest\u0101n \u00e8 suddiviso in due circoscrizioni (bakhsh): Centrale e Sorna. \nPrecedentemente era una circoscrizione dello shahrest\u0101n di Mamasani. "}
{"id": "2706688", "revid": "118287527", "url": "https://it.wikipedia.org/wiki?curid=2706688", "title": "Quod sine die debetur, statim debetur", "text": "Il brocardo latino Quod sine die debetur, statim debetur (\"Ci\u00f2 che \u00e8 dovuto senza una data, \u00e8 dovuto immediatamente\") si riferisce al tempo dell'adempimento delle obbligazioni. \nQualora il titolo nulla preveda relativamente al tempo, la regola generale \u00e8 che il creditore possa pretendere immediatamente la prestazione, per esempio il pagamento di una somma di denaro. \nNel Codice civile italiano corrisponde al principio della \"immediata esigibilit\u00e0\" della prestazione di cui all'art.1183 comma 1 del Codice civile."}
{"id": "2706694", "revid": "28576814", "url": "https://it.wikipedia.org/wiki?curid=2706694", "title": "Repubblica autonoma della Cabardino-Balcaria", "text": ""}
{"id": "2706695", "revid": "827882", "url": "https://it.wikipedia.org/wiki?curid=2706695", "title": "Stana Katic", "text": "\u00c8 nota principalmente per i ruoli della detective Kate Beckett nella serie televisiva \"Castle\" (2009-2016) e dell'agente speciale Emily Byrne in \"Absentia\" (2017-2020).\nBiografia.\n\u00c8 nata in Ontario da padre serbo e madre croata, entrambi emigrati dall'allora Jugoslavia. Trasferitasi con la sua famiglia, composta da altri quattro fratelli e una sorella, ad Aurora, nell'Illinois, Stana passa i successivi anni avanti e indietro tra il Canada e gli Stati Uniti. Dopo essersi diplomata alla West Aurora High School nel 1996, la Katic frequenta l'Universit\u00e0 di Toronto e poi studia recitazione presso la DePaul University di Chicago, dal 2000 al 2002, e alla Beverly Hills Playhouse di Los Angeles. Oltre all'inglese, parla correntemente serbo-croato, sloveno, francese e italiano. Ha inoltre un'estensione vocale da mezzosoprano. Nell'aprile 2015 si \u00e8 sposata in una cerimonia privata con il fidanzato Kris Brkljac.\nIn ambito televisivo Stana ha interpretato i ruoli di Hana Gitelman in \"Heroes\", Collette Stenger nella quinta stagione di \"24\" e Simone Renoir nel film TV \"The Librarian 3 - La maledizione del calice di Giuda\", mentre al cinema ha impersonato Jenny nel film \"Feast of Love\" con Morgan Freeman, Morgenstern nel film di Frank Miller \"The Spirit\" e Corrine Veneau in \"Quantum of Solace\". Nell'agosto del 2008 viene scritturata dalla ABC per il ruolo della detective Kate Beckett nella serie televisiva \"Castle\", come co-protagonista accanto a Nathan Fillion; diventa cos\u00ec popolare in tutto il mondo, e riceve per due volte il People's Choice Awards tra il 2014 e il 2015. Sempre nel 2008 la Katic apre una sua compagnia di produzione, la Sine Timore Production. Nel 2011 doppia il personaggio di Talia al Ghul nel videogioco \"\".\nDoppiatrici italiane.\nNelle versioni in italiano dei suoi lavori, Stana Katic \u00e8 stata doppiata da:\nCome doppiatrice \u00e8 sostituita da:"}
{"id": "2706697", "revid": "28576852", "url": "https://it.wikipedia.org/wiki?curid=2706697", "title": "Repubblica Autonoma di Kabardino-Balkaria", "text": ""}
{"id": "2706707", "revid": "28577014", "url": "https://it.wikipedia.org/wiki?curid=2706707", "title": "Quindecimviri sacris faciundis", "text": ""}
{"id": "2706711", "revid": "599013", "url": "https://it.wikipedia.org/wiki?curid=2706711", "title": "Noel Felix", "text": ""}
{"id": "2706712", "revid": "287204", "url": "https://it.wikipedia.org/wiki?curid=2706712", "title": "Sh2-289", "text": "Sh2-289 \u00e8 una nebulosa a emissione visibile nella costellazione dell'Unicorno.\nSi osserva nella parte meridionale della costellazione, circa 9\u00b0 a nord di Sirio, la stella pi\u00f9 luminosa del cielo notturno; appare come un debole alone nelle fotografie prese attraverso un telescopio amatoriale di potenza elevata e munito di appositi filtri. Trovandosi a circa 7\u00b0 a sud dell'equatore celeste, pu\u00f2 essere osservata con facilit\u00e0 da tutte le aree popolate della Terra, senza grosse differenze da emisfero a emisfero; il periodo pi\u00f9 propizio per la sua osservazione nel cielo serale va da dicembre ad aprile.\nSi tratta di una delle regioni H II pi\u00f9 esterne della Via Lattea; giace alla distanza di oltre 10.000\u00a0parsec (quasi 33.000 anni luce), sul bordo pi\u00f9 estremo del Braccio del Cigno, in una posizione apparentemente anomala, essendo a latitudini galattiche molto elevate, a sud del piano galattico. Questa sua anomala posizione, come quella di Sh2-283, testimonia la forma arcuata delle regioni pi\u00f9 esterne della Galassia, distorsione nota come \"warp\"; studiando queste e altre regioni nebulose con emissioni nel CO, \u00e8 stato possibile definire l'entit\u00e0 del warp galattico al livello del Braccio del Cigno (o Braccio Esterno): questo braccio di spirale infatti viene a trovarsi allineato agli altri bracci galattici alla longitudine galattica di 180\u00b0, ossia all'entrata nel terzo quadrante galattico (fra Auriga e Gemelli); circa 30\u00b0 oltre, a 210\u00b0 di longitudine galattica (poco a nord di Sh2-289), il piano del Braccio Esterno inizia a distaccarsi da quello medio galattico, e a 250\u00b0 (fra Cane Maggiore e Poppa) si trova sfasato a sud rispetto al piano dei bracci pi\u00f9 interni di circa 1300-1500\u00a0parsec, con uno spessore del braccio di oltre 500\u00a0parsec.\nLa stella responsabile della ionizzazione dei gas della nube \u00e8 una stella blu di classe spettrale 09.5V, cui si aggiungono due stelle di classe B; La stella di settima magnitudine visibile in direzione del centro della nebulosa non \u00e8 legata alla nube, ma appartiene al Braccio di Orione, trovandosi ad appena 189\u00a0parsec di distanza."}
{"id": "2706716", "revid": "287204", "url": "https://it.wikipedia.org/wiki?curid=2706716", "title": "Contaminazione (narrativa)", "text": "Con il termine contaminazione, in narrativa, si \u00e8 soliti riferirsi alla mescolanza di elementi antinomici considerati ingredienti che caratterizzano un genere rispetto ad altri. Si parla anche di \"ibridismo\" con riguardo agli innesti di tipologie eterogenee di elementi che non si combinano bene. La letteratura, il cinema post-moderno, il teatro, l'animazione (come nel caso di Mah\u014d sh\u014djo), la musica, soprattutto a partire dalla seconda met\u00e0 del Novecento, hanno avvertito il bisogno di rinnovamento e sperimentato la fusione di generi e stili diversi.\nNascita dei generi.\nLa contaminazione esiste in quanto esistono i generi perch\u00e9 ne costituisce la violazione. Bisogna perci\u00f2 fissarne l'origine. La distinzione in generi letterari \u00e8 cominciata con l'et\u00e0 classica quando da determinati modelli ritenuti ideali furono elaborate regole specifiche. Platone distinse il genere mimetico o drammatico (tragedia e commedia), quello narrativo (o espositivo) e il genere misto. Tale schema fu seguito da Aristotele, le cui doti superavano comunque l'angusta visione dei modelli e persino la pura distinzione formale tra poesia e prosa. Prefer\u00ec concentrarsi con metodo pratico sulla tragedia. I suoi successori sistemarono in modo definitivo le regole tramandate nelle civilt\u00e0 posteriori con trattati normativi. La rigidit\u00e0 dei generi non \u00e8 stata condivisa neppure da Benedetto Croce che ha dato spazio alla fantasia e alla creativit\u00e0 di ognuno.\nIl Rinascimento.\nDopo le peculiari forme del Medioevo (il poema cavalleresco), il Rinascimento dette, soprattutto nella seconda met\u00e0 del Cinquecento, un nuovo impulso alla tradizione classica e alla Poetica di Aristotele accentuandone il rigore normativo per ciascun genere e sottogenere.\nLa prima contaminazione.\nSul finire del XVI secolo la reazione non si fece attendere. A cominciare dal poeta Battista Guarini reso famoso dal suo \"Pastor fido\" del 1595. Questa \"tragicommedia\" si pu\u00f2 ritenere il primo esempio di genere ibrido per l'assoluta novit\u00e0 che rompeva gli schemi classici con la dialettica e per le lunghe polemiche letterarie che ne seguirono. Il XVII secolo si distinse per la difesa della fantasia contro ogni freno alla libert\u00e0 inventiva, ma l'Arcadia segn\u00f2 il ritorno alle regole e la reazione al secentismo.\nIl Romanticismo.\nCon il Romanticismo l\"'Arcadia\" fu tra l'altro accusata di superficialit\u00e0 e di ingiustificato ottimismo. La parola \"Arcadia\" e l'aggettivo \"arcadico\" anche in epoche successive furono utilizzati in senso spregiativo contro poesia, poeti, artisti ritenuti solamente interpreti di un mondo idillico sganciato da qualsiasi reale contesto.\nIl Romanticismo e in Italia il Manzoni si schierarono comunque in aperta battaglia contro la tirannia di regole immutabili in difesa del libero sfogo della fantasia.\nUn esempio dell'Ottocento.\nNella seconda met\u00e0 dell'Ottocento il romanzo-saggio di scrittori come Francesco Mastriani, nell'incrocio tra realt\u00e0 e fantasia, rappresenta un tipico caso di contaminazione e di ibridismo con elementi gialli, horror, gotici e fantastici (\"Il mio cadavere\"). Mastriani definiva \"studi\" molte delle sue opere narrative calate sulla malavita napoletana come \"I vermi. Studi storici su le classi pericolose in Napoli\" (1863-1864); \"Le ombre. Lavoro e miseria. Romanzo storico-sociale\" (1868), sullo sfruttamento femminile; e \"I misteri di Napoli. Studi storico-sociali\" (1869-1870, accresciuti nel 1875 e nel 1880).\nIl secondo Novecento.\nNel postmodernismo e nel secondo Novecento avviene l'incontro tra realismo oggettivo e speculazione soggettiva. La produzione letteraria di Leonardo Sciascia rappresenta un esempio emblematico di contaminazione. Soprattutto con Il cavaliere e la morte nella trama gialla si mescolano elementi allegorici, satirici e saggistici.\nItalo Calvino, nel suo rapporto con la scrittura fantascientifica (\"Le cosmicomiche\", \"Ti con zero\"), ha sempre riconosciuto di aver costruito un meccanismo singolare rifacendosi, tra il fantastico, il surreale e il paradosso, non al futuro ma al passato. In altre sue opere (\"La giornata di uno scrutatore\"), la speculazione saggistica si mescola con il racconto.\nSciascia, Calvino, Eco, autori di fumetti come Alan Moore si sono ispirati a Jorge Luis Borges. Tra le numerose tematiche e contaminazioni della sua opera, il labirinto, le biforcazioni con universi paralleli di tempo e spazio (\"Il giardino dei sentieri che si biforcano\"), i libri, i lettori, il doppio, il mistero, la fantasia, l'immortalit\u00e0, la morte, la religione, la poesia, l'influenza di Dante, Poe, Kafka.\nA met\u00e0 degli anni novanta, La scrittura pulp contemporanea della generazione degli autori etichettati \"cannibali\" per l'efferatezza e l'iperrealismo delle storie, \u00e8 un ulteriore sviluppo del fenomeno contaminazione. Tra grottesco, violenza estrema, enigma, magia.\nIl giallo classico.\nSe \u00e8 vero che la contaminazione ha comportato un allontanamento pi\u00f9 o meno marcato dai canoni classici, il fenomeno ha assunto un significato ancora maggiore con una narrazione ritenuta \"chiusa\" come il giallo classico, per sua natura ancorato a regole rigide di struttura e di stile.\nAccanto alle contaminazioni di generi diversi, nell'evoluzione narrativa si sono poi sviluppati filoni specifici sempre pi\u00f9 autonomi come giallo storico, giallo psicologico, poliziesco, hard boiled, police procedural, noir, noir metropolitano, thriller legale, thriller medico, storie di spionaggio.\nLe regole ferree.\nLe regole ferree di stile e di contenuto dell'era classica del giallo non ammettevano deroghe. La violazione aveva ripercussioni negative sul giudizio della critica e dei lettori. Pi\u00f9 di un \"codice\" richiamava gli autori al rispetto rigoroso degli schemi chiusi. Sul romanzo enigmatico le contaminazioni hanno investito anche queste \"leggi\" i cui autori sono essenzialmente S.S. Van Dine e Raymond Chandler.\nI canoni di S.S. Van Dine.\nGli autori tradizionali del romanzo investigativo erano soliti attenersi alle venti regole scritte, nel 1928, da S.S. Van Dine (pseudonimo di Willard Huntington Wright). Canoni inflessibili e schemi fissi che hanno fatto la storia del romanzo giallo poi investito dall'inevitabile vento del rinnovamento a cominciare dalla fine degli anni venti.\nLa regola n. 5.\nGeorges Simenon, con \"L'affare Picpus\", ha violato la regola n. 5 sul divieto di affidare le indagini alla casualit\u00e0 quando il commissario Maigret, seduto al tavolo di una birreria, fa una scoperta involontaria grazie a una mosca.\nLa regola n. 8.\nLegata alla regola n. 5 di Van Dine \u00e8 la n. 8 che obbliga a risolvere un delitto con metodi strettamente naturalistici. Avverte lo scrittore in modo categorico che conoscere il colpevole attraverso scritture medianiche, sedute spiritiche, telepatia e magia non sarebbe corretto con il lettore che deve poter gareggiare con l'autore e non con l'aldil\u00e0 e con la metafisica. Il romanzo giallo, per sua natura razionale, non si concilia con l'irrazionale. In un poliziesco, l'investigazione deve svolgersi anche attraverso tecniche di polizia scientifica e di medicina legale.\nStorie d'amore.\nS.S. Van Dine (regola n. 3) vietava una storia centrale d'amore.\nIn un giallo una passione amorosa ben strutturata \u00e8 stata ormai sdoganata ed \u00e8 accettata come nel caso della \"trilogia Millennium\" di Stieg Larsson (\"Uomini che odiano le donne\" 1\u00aa ediz. originale nel 2005, \"La ragazza che giocava con il fuoco\" 1\u00aa ediz. originale nel 2006 e \"La regina dei castelli di carta\", 1\u00aa ediz. originale nel 2007). Neppure la soluzione del delitto con sedute medianiche o con fenomeni paranormali grazie a un investigatore chiaroveggente era consentita dall'ideatore di Philo Vance (regola numero 8).\nIl decalogo Chandler.\nAnche Raymond Chandler stil\u00f2 un decalogo del buon autore di gialli su realismo delle storie, scorrevolezza, credibilit\u00e0 di antefatto e soluzione del crimine. Chandler con il primo precetto ammoniva che il romanzo giallo deve essere motivato sempre in maniera credibile. A proposito di contaminazioni, la regola n. 8 propendeva per la loro bocciatura: una storia di fredda riflessione non pu\u00f2 essere ad un tempo di violenta avventura e di passione amorosa.\nLeggi della robotica.\nNella fantascienza per sua natura fantastica, Isaac Asimov ha voluto comunque regolare la materia (\"le tre leggi della robotica\") codificandola in \"Io, robot\", pubblicato la prima volta nel 1950. I robot non devono recare danno all'essere umano, non devono disobbedire e il diritto di autodifesa deve sempre rispettare le prime due regole. \"\" (il film di Stanley Kubrick ispirato al racconto \"La sentinella\" di Arthur C. Clarke), per\u00f2, con il robot ribelle Hal ha in parte violato le tre regole di Asimov.\nInvestigazioni e fantascienza.\nLa trama investigativa \u00e8 anche stata al centro di famose storie di fantascienza. I romanzi di Asimov del Ciclo dei Robot sono dei veri polizieschi ambientati nel futuro. Secondo alcuni autori l'accostamento del giallo con le trame fantascientifiche \u00e8 stridente e per certi versi difficile e innaturale a tal punto da rovinare entrambi i filoni e distruggere la loro integrit\u00e0. In effetti uno dei meccanismi caratterizzanti del giallo \u00e8 il rapporto competitivo tra autore e lettore nella scoperta del colpevole. Nella fantascienza molti percorsi sono semplificati dai miracoli della fantasia che penalizza la plausibilit\u00e0 della vicenda.\nSciascia contro la Christie.\nAnche la regina del giallo Agatha Christie non sempre avrebbe giocato ad armi pari con il lettore. \"Dalle nove alle dieci\" ovvero \"L'assassinio di Roger Ackroyd\" (titolo originale: \"The murder of Roger Ackroyd\", 1926) spiazza dall'inizio perch\u00e9 il colpevole \u00e8 il dottor Sheppard, l'assistente di Poirot e voce narrante della storia che si svolge nel piccolo paese inglese di King's Abbott. Tra suicidi apparenti e false piste il lettore viene del tutto depistato tra un gran numero di sospettati. Leonardo Sciascia si era posto il problema della mancanza di lealt\u00e0 del personaggio del dottor Sheppard che nel racconto dei fatti connessi all'omicidio omette ovviamente di rivelare di aver pugnalato la vittima.\nRomanzo giallo, gotico e horror.\nLe contaminazioni sono cos\u00ec ancora pi\u00f9 stridenti tra il romanzo giallo, per sua natura razionale e agganciato alla realt\u00e0 e il romanzo gotico, caratterizzato invece dall'irrazionalit\u00e0 e dalla non verosimiglianza delle storie.. Ci\u00f2 vale anche per gli accostamenti con la letteratura horror che nella diversa percezione soggettiva del reale descrive le irruzioni nell'irrazionale e le conseguenti scene ripugnanti. Lo scambio di elementi difficilmente miscelabili non pu\u00f2 che avvenire con l'ausilio della creativit\u00e0 e della fantasia. A proposito di contaminazioni, come abbiamo visto, anche tra poliziesco e fantascienza non sono rari tali difficili accostamenti.\nNoir.\nNel \"noir\", diretto discendente dell'hard-boiled americano, attraverso i romanzi e racconti di Cornell Woolrich e James M. Cain, non sempre ci sono storie enigmatiche, l'attenzione \u00e8 invece posta pi\u00f9 sull'ambiente in cui avvengono le vicende criminali e sulla psicologia dei personaggi. Comunque nel rapporto sempre pi\u00f9 stretto con la realt\u00e0, non manca lo scambio reciproco di elementi caratterizzanti.\nTuttavia, per i frequenti rimescolamenti e contaminazioni, la linea di confine di questa schematizzazione non sempre \u00e8 cos\u00ec netta assumendo differenti gradazioni di colore. La lezione di Sciascia ne \u00e8 una conferma. In una societ\u00e0 caratterizzata da delitti impuniti e misteri c'\u00e8 il bisogno di scoprire verit\u00e0 anche scomode.\nVarianti del noir.\nUn'altra definizione di recente utilizzata in Italia per questo genere di romanzo \u00e8 \"giallo sociale\". In proposito viene affrontato l'aspetto del nuovo romanzo sociale e delle degenerazioni sociali come espressione del giallo italiano. Tra gli altri autori vi sono Jean-Claude Izzo, Massimo Carlotto, Marcello Fois.\nVa per\u00f2 precisato che il romanzo giallo a sfondo \"sociale\" ha radici ben definite nella tradizione ottocentesca, quando aveva contenuti moralistici ed una finalit\u00e0 soprattutto di denuncia. Giova ricordare in Italia, per la forte connotazione di torbide storie, il filone partenopeo: Francesco Mastriani, Antonio Ranieri e Salvatore Di Giacomo, autori che hanno dato al \"romanzo sociale\" una particolare impronta a tinte nere. Al centro della narrazione le condizioni di vita dei perdenti, vittime di soprusi e di violenze. In tempi pi\u00f9 recenti Massimo Siviero, nel solco della tradizione di Mastriani, \u00e8 riuscito a conciliare la tecnica del giallo investigativo con la narrazione nera e d'ambiente; sullo sfondo una criminalit\u00e0 sempre vincente. La sua finalit\u00e0 dichiarata non \u00e8 quella di far evadere ma di invadere il lettore.\nNoir metropolitano.\nDiventa peculiare l'ambientazione in questo tipo di narrazione in cui la citt\u00e0 e la metropoli sono i veri protagonisti, cos\u00ec come la violenza, la criminalit\u00e0 e il degrado. Tra i principali esponenti del noir metropolitano vanno ricordati Ed McBain per New York, James Ellroy per Los Angeles, Jean-Claude Izzo per Marsiglia. Tra gli italiani, Loriano Macchiavelli per Bologna, Marco Vichi per Firenze, Massimo Siviero per Napoli, Paolo Roversi per Milano."}
{"id": "2706721", "revid": "697352", "url": "https://it.wikipedia.org/wiki?curid=2706721", "title": "Occhio di Sauron", "text": ""}
{"id": "2706722", "revid": "767487", "url": "https://it.wikipedia.org/wiki?curid=2706722", "title": "La Libertad (Huehuetenango)", "text": "La Libertad \u00e8 un comune del Guatemala facente parte del dipartimento di Huehuetenango."}
{"id": "2706723", "revid": "697352", "url": "https://it.wikipedia.org/wiki?curid=2706723", "title": "Grande Occhio infuocato", "text": ""}
{"id": "2706724", "revid": "697352", "url": "https://it.wikipedia.org/wiki?curid=2706724", "title": "Grande occhio infuocato", "text": ""}
{"id": "2706729", "revid": "767487", "url": "https://it.wikipedia.org/wiki?curid=2706729", "title": "La Democracia (Huehuetenango)", "text": "La Democracia \u00e8 un comune del Guatemala facente parte del dipartimento di Huehuetenango.\nIl comune \u00e8 stato istituito il 31 luglio 1924."}
{"id": "2706731", "revid": "599013", "url": "https://it.wikipedia.org/wiki?curid=2706731", "title": "Geno Carlisle", "text": "\u00c8 il fratello di Don Carlisle."}
{"id": "2706734", "revid": "729019", "url": "https://it.wikipedia.org/wiki?curid=2706734", "title": "San Miguel Acat\u00e1n", "text": "San Miguel Acat\u00e1n \u00e8 un comune del Guatemala facente parte del dipartimento di Huehuetenango."}
{"id": "2706735", "revid": "287204", "url": "https://it.wikipedia.org/wiki?curid=2706735", "title": "San Miguel Acatan", "text": ""}
{"id": "2706737", "revid": "110157", "url": "https://it.wikipedia.org/wiki?curid=2706737", "title": "Bugalagrande", "text": "Bugalagrande \u00e8 un comune della Colombia facente parte del dipartimento di Valle del Cauca. "}
{"id": "2706738", "revid": "122744599", "url": "https://it.wikipedia.org/wiki?curid=2706738", "title": "Dahala Khagrabari", "text": "Dahala Khagrabari \u00e8 stata un'exclave indiana appartenente al territorio di Balapara Khagrabari nel Distretto di Cooch Behar, nella Divisione di Jalpaiguri dello stato del Bengala Occidentale.\nLa sua collocazione, circondata dal Bangladesh, circondato a sua volta dall'India e a sua volta dal Bangladesh, l'ha resa, fino al 6 giugno 2015 quando il territorio \u00e8 stato ceduto dall'India al Bangladesh, l'unica enclave al mondo di 3\u00ba grado.\nDal 6 giugno 2015 fa parte del villaggio bengalese di Upanchowki Bhajni da cui prima era circondato.\nDescrizione.\nQuesto territorio era completamente circondato da quello del villaggio bengalese di Upanchowki Bhajni, che a sua volta \u00e8 contenuto nel villaggio indiano di Balapara Khagrabari, che si trova all'interno del sottodistretto Debiganj, del distretto di Panchagarh, della divisione di Rangpur nel Bangladesh. In pratica, Dahala Khagrabari era un'enclave di un'enclave di un'enclave o contro contro enclave.\nSi trattava di un appezzamento di terra disabitato utilizzato per l'agricoltura. Il proprietario di questa enclave era un contadino bengalese che vive nell'enclave che circonda Dahala Khagrabari.\nNonostante le sue dimensioni ridotte pari a , Dahala Khagrabari, non era la pi\u00f9 piccola delle enclavi presenti al confine tra India e Bangladesh. La pi\u00f9 piccola era Panisala, un'enclave indiana di nella stessa divisione.\nA causa della mancanza di governo e delle condizioni sfavorevoli affrontate dai residenti delle enclavi, nel settembre 2011 i governi di India e Bangladesh hanno firmato un trattato, a quasi 40 anni dal precedente, manifestando la loro intenzione di risolvere il problema mediante lo scambio di 162 enclavi, offrendo per\u00f2 ai residenti una scelta di nazionalit\u00e0. Il 6 giugno 2015 entrambi i primi ministri dei paesi hanno ratificato l'accordo sul confine terrestre e l'India ha cos\u00ec accettato di cedere l'enclave in Bangladesh. Il trattato \u00e8 entrato in vigore il giorno stesso della ratifica.\nIl trattato di Dacca del 6 settembre 2011 infatti aveva creato, ratificando il precedente trattato del 1974, il Corridoio Tin Bingha, lasciando in sospeso lo scambio di enclavi che, pur previsto, necessitava di un secondo trattato per la ratifica e la definizione dei termini dell'entrata in vigore."}
{"id": "2706739", "revid": "1543377", "url": "https://it.wikipedia.org/wiki?curid=2706739", "title": "Caicedonia", "text": "Caicedonia \u00e8 un comune della Colombia facente parte del dipartimento di Valle del Cauca. \nL'abitato venne fondato da Lisandro Caicedo ed altri coloni nel 1910, mentre l'istituzione del comune \u00e8 del 1923."}
{"id": "2706740", "revid": "729019", "url": "https://it.wikipedia.org/wiki?curid=2706740", "title": "San Rafael la Independencia", "text": "San Rafael la Independencia \u00e8 un comune del Guatemala facente parte del dipartimento di Huehuetenango."}
{"id": "2706742", "revid": "110157", "url": "https://it.wikipedia.org/wiki?curid=2706742", "title": "Calima el Dari\u00e9n", "text": "Calima el Dari\u00e9n, o semplicemente Calima, \u00e8 un comune della Colombia facente parte del dipartimento di Valle del Cauca. \nL'abitato di Dari\u00e9n, attuale centro amministrativo del comune, venne fondato da Ignacio de Arce Camargo e Crist\u00f3bal Dom\u00ednguez de San Cebri\u00f3n nel 1708, mentre l'istituzione del comune \u00e8 del 1939."}
{"id": "2706744", "revid": "767487", "url": "https://it.wikipedia.org/wiki?curid=2706744", "title": "Todos Santos Cuchumat\u00e1n", "text": "Todos Santos Cuchumat\u00e1n \u00e8 un comune del Guatemala facente parte del dipartimento di Huehuetenango."}
{"id": "2706745", "revid": "287204", "url": "https://it.wikipedia.org/wiki?curid=2706745", "title": "Todos Santos Cuchumatan", "text": ""}
{"id": "2706748", "revid": "135224", "url": "https://it.wikipedia.org/wiki?curid=2706748", "title": "Banca Nazionale dell'Agricoltura", "text": "La Banca Nazionale dell'Agricoltura o BNA fu una banca italiana esistita dal 1921 al 2000.\nStoria.\nLa Banca Nazionale dell'Agricoltura fu costituita nel 1921 a Milano dal conte Giovanni Armenise (cui, alla morte, succedette il nipote Giovanni Auletta Armenise, presidente dell'istituto fino al 1995); nel 1938 la sede fu spostata a Roma e fu autorizzata a operare nel campo del credito agrario sia di esercizio sia di miglioramento.\nNel 1977 la BNA era la decima banca italiana per raccolta.\nNel 2000 avvenne la fusione per incorporazione nella Banca Antoniana Popolare Veneta, poi Banca Antonveneta, a sua volta confluita prima in ABN AMRO e poi nel Monte dei Paschi di Siena.\nEventi storici.\nIl nome della Banca Nazionale dell'Agricoltura \u00e8 legato alla strage di piazza Fontana, un attentato terroristico avvenuto in una filiale dell'istituto nel centro di Milano: ivi un ordigno esplose il 12 dicembre 1969 alle 16:37 uccidendo diciassette persone (quattordici immediatamente) e ferendone altre ottantotto."}
{"id": "2706749", "revid": "729019", "url": "https://it.wikipedia.org/wiki?curid=2706749", "title": "San Juan Atit\u00e1n", "text": "San Juan Atit\u00e1n \u00e8 un comune del Guatemala facente parte del dipartimento di Huehuetenango."}
{"id": "2706750", "revid": "287204", "url": "https://it.wikipedia.org/wiki?curid=2706750", "title": "San Juan Atitan", "text": ""}
{"id": "2706756", "revid": "256896", "url": "https://it.wikipedia.org/wiki?curid=2706756", "title": "Tabularii", "text": "I tabularii erano funzionari dell'antica Roma, notai o contabili, menzionati per la prima volta in et\u00e0 imperiale (Seneca. \"Epistula\" 8; \"Digesto\". 11. tit. 6. s. 7; 50. tit. 13. s. 1. \u00a7 6.)\nErano chiamati cos\u00ec anche dei notai pubblici addetti ai documenti pubblici (\"Digesto\". 43. tit. 5. s, 3), e questi sembrano doversi distinguere dai \"tabelliones\", nel senso che questi ultimi non avevano nulla a che vedere con la custodia dei pubblici registri. \nI \"tabularii\" pubblici furono istituiti per la prima volta nelle province da Marco Aurelio, che dispose l'obbligo di comunicare a questi funzionari tutte le nascite di bambini entro trenta giorni dal parto."}
{"id": "2706759", "revid": "110157", "url": "https://it.wikipedia.org/wiki?curid=2706759", "title": "Candelaria (Valle del Cauca)", "text": "Candelaria \u00e8 un comune della Colombia facente parte del dipartimento di Valle del Cauca. \nL'abitato venne fondato nel 1545, mentre l'istituzione del comune \u00e8 del 1864."}
{"id": "2706760", "revid": "729019", "url": "https://it.wikipedia.org/wiki?curid=2706760", "title": "Santa Eulalia (Guatemala)", "text": "Santa Eulalia \u00e8 un comune del Guatemala facente parte del dipartimento di Huehuetenango.\nL'abitato venne fondato nel 1550."}
{"id": "2706761", "revid": "110157", "url": "https://it.wikipedia.org/wiki?curid=2706761", "title": "Cartago (Colombia)", "text": "Cartago \u00e8 un comune della Colombia facente parte del dipartimento di Valle del Cauca. \nL'abitato venne fondato da Jorge Robledo nel 1540."}
{"id": "2706762", "revid": "409613", "url": "https://it.wikipedia.org/wiki?curid=2706762", "title": "Tabulario", "text": ""}
{"id": "2706764", "revid": "291989", "url": "https://it.wikipedia.org/wiki?curid=2706764", "title": "Clodoveo di Hohenlohe-Schillingsf\u00fcrst", "text": ""}
{"id": "2706768", "revid": "1543377", "url": "https://it.wikipedia.org/wiki?curid=2706768", "title": "Dagua", "text": "Dagua \u00e8 un comune della Colombia facente parte del dipartimento di Valle del Cauca. \nL'abitato venne fondato da Adan Cordobes Cordoba e Espiritu Santo de Potes nel 1918."}
{"id": "2706769", "revid": "287204", "url": "https://it.wikipedia.org/wiki?curid=2706769", "title": "Unione Sportiva Corona", "text": "LUnione Sportiva Corona \u00e8 stata una societ\u00e0 di pallacanestro maschile di Cremona, fondata nel 1969 e che ha disputato alcuni campionati di serie A2 nel corso degli anni ottanta.\nStoria.\nLa societ\u00e0, di propriet\u00e0 dei fratelli Reggiani dopo la scissione dalla polisportiva U.S. Corona, visse il suo periodo pi\u00f9 felice a partire dal 1980, anno della promozione in Serie B (terzo livello dei campionati, corrispondente all'attuale Divisione Nazionale A Silver). Dopo quattro anni arriv\u00f2 la prima promozione in Serie A2: la squadra retrocesse per\u00f2 dopo un anno di permanenza in A2. Tuttavia la promozione fu immediata, e dal 1986-87 al 1989-1990 la squadra mantenne la permanenza in A2.\nAl termine della stagione 1990-91 l'U.S. Corona si classific\u00f2 all'ultimo posto. Retrocessa, la societ\u00e0 fu costretta al ridimensionamento sciogliendosi e ripartendo dalla Serie D, fino ad arrivare alla fusione nel 1994 con la squadra di basket di Piadena: nacque la Corona Platina Piadena, societ\u00e0 che attualmente milita nella Serie B nazionale, girone B.\nNell'U.S. Corona militarono alcuni giocatori statunitensi molto noti come C.J. Kupec, Rod Griffin, Wayne Sappleton, Terry Tyler, George Singleton."}
{"id": "2706771", "revid": "729019", "url": "https://it.wikipedia.org/wiki?curid=2706771", "title": "San Mateo Ixtat\u00e1n", "text": "San Mateo Ixtat\u00e1n \u00e8 un comune del Guatemala facente parte del dipartimento di Huehuetenango.\nL'abitato venne fondato nel 1549."}
{"id": "2706772", "revid": "287204", "url": "https://it.wikipedia.org/wiki?curid=2706772", "title": "San Mateo Ixtatan", "text": ""}
{"id": "2706773", "revid": "28578152", "url": "https://it.wikipedia.org/wiki?curid=2706773", "title": "Punto (punteggiatura)", "text": ""}
{"id": "2706774", "revid": "1201880", "url": "https://it.wikipedia.org/wiki?curid=2706774", "title": "PalaLivatino", "text": "Il palasport provinciale Rosario Livatino, noto semplicemente come PalaLivatino, \u00e8 un'arena coperta di Gela, inaugurata nel 2009, intitolata a Rosario Livatino, magistrato ucciso dalla mafia il 21 settembre del 1990.\nIl palazzetto ospitava le partite casalinghe della dove ha militato anche nel campionato nazionale di pallavolo di Serie A2 nella stagione 2010/2011. \nAd oggi l'impianto Gelese risulta chiuso per diverse inagibilit\u00e0, dovute principalmente alla mancata manutenzione da parte dell'ex provincia che ha letteralmente abbandonato la neo struttura per la presunta mancanza di fondi. \nNel 2019, dopo un bando pubblico di gestione di varie strutture provinciali, la struttura in questione verr\u00e0 gestita, con contratto di locazione della durata di 15 anni, dalla societ\u00e0 Meic Service spa.\nAd oggi la struttura sportiva, viene utilizzata dalla squadra locale di Pallacanestro che milita nel campionato di serie C Gold 2021/2022 e dalla squadra di Calcio A5 societ\u00e0 calcistica Gela che milita nel campionato regionale di Serie C2. Entrambe le squadre sono di propriet\u00e0 della societ\u00e0 Meic Service spa del presidente Maurizio Melfa, noto imprenditore della zona.\nNei pressi del PalaLivatino sorge un'altra grande struttura di propriet\u00e0 del comune, il PalaCossiga."}
{"id": "2706775", "revid": "1498232", "url": "https://it.wikipedia.org/wiki?curid=2706775", "title": "Aeroporti in Belgio", "text": "Questo \u00e8 un elenco degli aeroporti in Belgio, divisi per regione.\nAeroporti principali.\nPrincipali aeroporti del Belgio:"}
{"id": "2706778", "revid": "118706316", "url": "https://it.wikipedia.org/wiki?curid=2706778", "title": "Anton Joseph Von Prenner", "text": "In collaborazione con Andreas Altaumont, Frauas, Stampart, Johan Adam Schmutzer intraprese la pubblicazione, in incisioni, della collezione imperiale di Vienna. 160 stampe furono pubblicate in quattro volumi con il titolo \"Theatrum artis Pictoriae\" dal 1728 al 1733."}
{"id": "2706780", "revid": "276491", "url": "https://it.wikipedia.org/wiki?curid=2706780", "title": "Prenner", "text": ""}
{"id": "2706781", "revid": "767487", "url": "https://it.wikipedia.org/wiki?curid=2706781", "title": "Colotenango", "text": "Colotenango \u00e8 un comune del Guatemala facente parte del dipartimento di Huehuetenango."}
{"id": "2706787", "revid": "287204", "url": "https://it.wikipedia.org/wiki?curid=2706787", "title": "Nancy Zaroulis", "text": "Oltre ad avere pubblicato a partire dalla fine degli anni settanta vari romanzi (sia col proprio nome sia polizieschi come Cynthia Peale), \u00e8 autrice del saggio politico \"Who spoke up?: American protest against the war in Vietnam, 1963-1975\" (1984; in collaborazione con Gerald Sullivan). Il libro ha avuto grandissima considerazione nelle pubblicazioni successive sulla protesta giovanile e sul dissenso verso la Guerra del Vietnam.\nIl primo libro di Nancy Zaroulis ad avere una certa fortuna internazionale fu \"Il tempo delle foglie nuove\", tradotto in italiano, tedesco, svedese, finlandese e spagnolo. Segu\u00ec \"Le stagioni del nostro vivere\", con traduzione in italiano, tedesco, spagnolo e finlandese. Anche \"Un amore cos\u00ec\" ebbe qualche risonanza e apparve in italiano, tedesco e finlandese. \"Terra di leggenda\" e il poliziesco \"I segreti del colonnello Mann\" (firmato come C. Peale) sono stati tradotti in italiano."}
{"id": "2706788", "revid": "59645", "url": "https://it.wikipedia.org/wiki?curid=2706788", "title": "Cynthia Peale", "text": ""}
{"id": "2706789", "revid": "287204", "url": "https://it.wikipedia.org/wiki?curid=2706789", "title": "Japan Soccer League 1984", "text": "La stagione 1984 \u00e8 stata la ventesima edizione della Japan Soccer League, massimo livello del campionato giapponese di calcio.\nAvvenimenti.\nIl campionato che si svolse tra il 30 aprile e il 12 dicembre 1984 present\u00f2 un'importante modifica regolamentare, introdotta in previsione dell'allargamento dei quadri del torneo, in programma per l'anno successivo: tutte le retrocessioni e i play-off furono aboliti, lasciando come unici verdetti finali le promozioni e la vittoria del titolo.\nIl torneo ripropose il dualismo in vetta tra Yomiuri e Nissan Motors: l'esito, lo stesso dell'anno precedente, fu determinato dal 3-0 con cui la prima squadra prevalse nello scontro diretto. Nel secondo raggruppamento ottennero la promozione in maniera agevole il Sumitomo Metals e l'ANA Yokohama.\nClassifiche finali.\nJSL Division 1.\nLegenda:\n\u00a0\u00a0\u00a0\u00a0\u00a0 Campione del Giappone\nNote:\nJSL Division 2.\nLegenda:\n\u00a0\u00a0\u00a0\u00a0\u00a0 Promosso in Japan Soccer League Division 1 1985-86\nNote:"}
{"id": "2706792", "revid": "729019", "url": "https://it.wikipedia.org/wiki?curid=2706792", "title": "Gotha Go 242", "text": "Il Gotha Go 242 era un aliante da trasporto tattico ad ala alta prodotto dall'azienda tedesca Gothaer Waggonfabrik negli anni quaranta. Caratterizzato da una configurazione a doppia trave di coda che consentiva di alzare la parte posteriore della fusoliera, incernierata verso l'alto, per le operazioni di carico e scarico, venne utilizzato dalla Luftwaffe durante la seconda guerra mondiale.\nDel Go 242 verr\u00e0 realizzata anche una variante equipaggiata con due motori posizionati sul bordo d'attacco alare, il Go 244.\nStoria del progetto.\nDopo il successo del DFS 230, che conferm\u00f2, nel 1940, la validit\u00e0 dell'utilizzo dell'aliante da trasporto tattico in Belgio durante le operazioni che portarono alla conquista del Forte di Eben-Emael, il Reichsluftfahrtministerium (RLM) (Ministero dell'Aria della Germania nazista) emise una specifica in cui si richiedeva la fornitura di un nuovo modello di aliante da trasporto che fosse in grado di trasportare una maggiore quantit\u00e0 di equipaggiamenti tattici, tra cui un mezzo leggero come la K\u00fcbelwagen, o un maggior numero di truppe aviotrasportate.\nPer rispondere alla richiesta la Gothaer Waggonfabrik affid\u00f2 al suo capo progettista Albert Kalkert lo sviluppo di un nuovo modello atto a soddisfare le caratteristiche richieste. Kalkert disegn\u00f2 un velivolo che rispondesse alle esigenze di semplicit\u00e0 di costruzione e che potesse essere realizzato con il minor utilizzo di materiali strategici possibile. Per fare questo ricorse alla classica costruzione mista, che vedeva una struttura portante realizzata in tubi d'acciaio saldati ricoperta di tela e strutture alari e di governo in legno. La necessit\u00e0 di poter caricare un mezzo leggero indusse a realizzare una fusoliera con la parte posteriore incernierata verso l'alto ed una configurazione a doppia trave di coda per facilitare le operazioni di carico e scarico.\nIn breve tempo si pass\u00f2 dal disegno ai primi due prototipi, designati come da convenzione RLM Go 242 V1 e Go 242 V2, i quali vennero portati in volo per la prima volta nella primavera 1941. Le buone caratteristiche di base invitarono a realizzarne 12 esemplari di preserie (Go 242 A-0) che differivano dai prototipi solo per poche modifiche minori, e quindi venne avviata la produzione in serie.\nTecnica.\nIl Go 242 era un aliante da trasporto militare realizzato in tecnica mista e caratterizzato dalla configurazione ad ala alta e doppia trave di coda. Sviluppato nelle due versioni principali, A-1 da trasporto merci e A-2 per il trasporto di soldati, nella sua evoluzione venne dotato di un carrello d'atterraggio ruotato in luogo dei semplici pattini con cui erano equipaggiati i primi esemplari.\nLa fusoliera, di sezione rettangolare, era realizzata con struttura in tubi d'acciaio saldati ricoperta in tela verniciata. Presentava la cabina di guida posizionata sulla parte anteriore, dotata di ampia finestratura, con due posti affiancati per pilota e copilota, ed una sezione posteriore destinata al carico. Sui lati erano presenti una serie di finestrini e, su quello sinistro, una porta d'accesso. Posteriormente la struttura poteva essere sollevata grazie ad una cerniera posizionata sulla parte superiore e che consentiva di effettuare le operazioni di carico e scarico. La parte della struttura sollevabile terminava rastremandosi in un finestrino.\nL'ala, posizionata alta, era controventata tramite un montante obliquo che la collegava alla parte inferiore della fusoliera. Realizzata con struttura in legno era ricoperta da pannelli di compensato e tela.\nL'impennaggio era costituito dalle due travi di coda che collegavano l'ala agli elementi verticali collegati tra loro da un unico piano orizzontale.\nI dispositivi di atterraggio dei primi esemplari erano costituiti da un semplice pattino in linea che si estendeva sotto la fusoliera nelle fasi di decollo ed atterraggio, integrato nei primi esemplari di serie anche da un gancio che fungeva da freno e limitava la distanza necessaria per l'arresto. Questo semplice dispositivo, comune a molti alianti dell'epoca, venne presto sostituito con un carrello d'atterraggio classico, fisso, dotato di ruote. Alcuni esemplari destinati ad essere usati sul fronte orientale vennero equipaggiati con sci."}
{"id": "2706793", "revid": "88740", "url": "https://it.wikipedia.org/wiki?curid=2706793", "title": "Hornby", "text": ""}
{"id": "2706794", "revid": "123972883", "url": "https://it.wikipedia.org/wiki?curid=2706794", "title": "Japan Soccer League 1985-1986", "text": "La stagione 1985-1986 \u00e8 stata la ventunesima edizione della Japan Soccer League, massimo livello del campionato giapponese di calcio.\nAvvenimenti.\nAntefatti.\nPer effetto dell'annullamento delle retrocessioni nella stagione precedente, il numero delle squadre partecipanti fu aumentato a dodici in entrambe le divisioni. La massima serie vedr\u00e0 il ripristino delle retrocessioni, stavolta dirette e riguardanti le ultime due classificate, nonch\u00e9 la possibilit\u00e0 per la squadra vincitrice di disputare il Campionato d'Asia per club\nIl secondo raggruppamento sub\u00ec un'importante modifica regolamentare che prevedeva la divisione del lotto delle partecipanti in due gironi basati sulla collocazione geografica delle squadre (est ed ovest). Le prime tre classificate si sarebbero qualificate ad un girone in cui le prime due avrebbero ottenuto la promozione, mentre le ultime tre a dei raggruppamenti (ripartiti allo stesso modo dei gironi del primo turno); al termine di quest'ultima fase le squadre si sarebbero affrontate in dei playoff per definirne la posizione in classifica, mentre le ultime due di ciascun raggruppamento retrocederanno nei campionati regionali. Quest'ultima regola, tuttavia, verr\u00e0 applicata solo a partire dalla stagione successiva in previsione di un ulteriore allargamento dei quadri.\nLa manifestazione, il cui periodo di svolgimento fu spostato nell'arco di tempo fra autunno e primavera, avr\u00e0 per la prima volta uno slogan e un testimonial (in quell'occasione il comico Sanma Akashiya). Per quanto riguarda i giocatori, il Nissan Motors includer\u00e0 nella propria rosa il giovane Shigetatsu Matsunaga mentre lo Yomiuri far\u00e0 debuttare in rosa Shir\u014d Kikuhara, che entrando in campo in occasione di un incontro con il Fujita (nome assunto dal Fujita Kogyo a inizio stagione, in concomitanza di un riassetto societario che vedr\u00e0 anche una modifica dei colori sociali) diverr\u00e0 l'esordiente pi\u00f9 giovane del torneo (16 anni). Il Furukawa Electric affider\u00e0 il proprio centrocampo al debuttante Kazuo Echigo, mentre la matricola ANA Yokohama includer\u00e0 alcuni giocatori (fra cui Ryosuke Ofuchi e Masaaki Kat\u014d) tesserandoli con dei contratti simili a quelli per i professionisti gi\u00e0 erogati da Yomiuri e Nissan Motors\nIl campionato.\nIl campionato, iniziato il 6 settembre 1985 come da disposizioni del nuovo regolamento, vide dopo nove anni l'affermazione del Furukawa Electric che ottenne il suo secondo titolo nazionale distanziando notevolmente le altre avversarie, in cui figuravano il Nippon Kokan e l'Honda Motor, seconde a pari merito con la prima avvantaggiata dalla miglior differenza reti. Anonimo fu invece il campionato delle due protagoniste delle edizioni precedenti, favorite anche dalla notevole presenza di calciatori vincolati da contratti simili a quelli previsti per i calciatori professionisti: se il Nissan Motors non and\u00f2 oltre a un piazzamento di media classifica (con l'allenatore Sh\u016b Kamo che abbandon\u00f2 provvisoriamente l'incarico in favore di Tamotsu Suzuki), lo Yomiuri si ritrov\u00f2 impelagato nella lotta per non retrocedere assieme allo Yanmar Diesel rimasto orfano di Kunishige Kamamoto.\nEntrambe le squadre otterranno, infine, una stentata salvezza a spese delle due neopromosse, fra l'altro all'esordio assoluto in massima divisione. Particolarmente travagliato fu il campionato dell'ANA Yokohama: le evidenti disparit\u00e0 di trattamento tra i giocatori legati da un contratto simile a quello professionistico e quelli tesserati come impiegati causeranno delle situazioni di malcontento all'interno della rosa che ne pregiudicheranno il rendimento (la squadra non sar\u00e0 mai in grado di lottare per la retrocessione, risultando fuori dai giochi con alcune settimane di anticipo) e sfoceranno in una sciopero, messo in atto da alcuni calciatori durante il match valevole per l'ultima giornata.\nNel secondo raggruppamento il Matsushita Electric domin\u00f2 entrambe le fasi, ottenendo la prima promozione in massima serie senza incontrare eccessive difficolt\u00e0. Segu\u00ec il Mazda, che dopo aver conseguito la qualificazione al girone finale a spese del Nippon Steel, distanzi\u00f2 Toshiba e Kofu Club ottenendo il ritorno in massima serie dopo tre anni di assenza."}
{"id": "2706801", "revid": "599013", "url": "https://it.wikipedia.org/wiki?curid=2706801", "title": "Jes\u00fas Renteria", "text": "Carriera.\nClub.\nEsordisce in prima squadra con il Baskonia per passare poi all'Athletic Bilbao, con cui debutta nella Liga nella stagione 1958-59. La sua partita d'esordio nel massim campionato spagnolo fu il 14 settembre 1958, in Celta Vigo-Athletic (0-3).\nTermina la carriera nel Recreativo Huelva in Segunda Divisi\u00f3n.\nMor\u00ec il 15 novembre 2021 a Bilbao, come comunicato dall'Athletic Bilbao."}
{"id": "2706804", "revid": "123972907", "url": "https://it.wikipedia.org/wiki?curid=2706804", "title": "Japan Soccer League 1986-1987", "text": "La stagione 1986-1987 \u00e8 stata la ventiduesima edizione della Japan Soccer League, massimo livello del campionato giapponese di calcio.\nAvvenimenti.\nAntefatti.\nNotevole fu l'afflusso di giocatori provenienti da club stranieri, grazie all'erogazione di speciali licenze per giocatori professionisti che, di fatto, aprirono la strada al professionismo nella Japan Soccer League: il primo fu Yasuhiko Okudera, tornato al Furukawa Electric dopo una lunga militanza nella Bundesliga, seguito da Ga\u00facho dello Yomiuri e da Dido Havenaar del Mazda. Per quanto riguarda gli allenatori, George Yonashiro prese la guida tecnica dello Yomiuri affiancato da Dino Sani, iniziando a svecchiare la rosa con l'introduzione di un consistente numero di giovani (fra cui Nobuhiro Takeda, che otterr\u00e0 il titolo di miglior esordiente); Sh\u016b Kamo riprese il pieno controllo tecnico del Nissan Motors mentre, nel secondo raggruppamento, la All Nippon Airways affid\u00f2 a Toshihiko Shiozawa la panchina della propria squadra in sostituzione dell'esonerato Naoki Kurimoto.\nIl campionato.\nIl primo raggruppamento vide un'accesa lotta al vertice fra i vicecampioni del Nippon Kokan, un rinnovato Yomiuri e il redivivo Mitsubishi Heavy Industries; ottenendo una striscia positiva di sette risultati utili consecutivi, gi\u00e0 a partire dalla seconda giornata il Nippon Kokan assumer\u00e0 il comando della classifica mantenendolo fino a febbraio, quando in seguito a due sconfitte di fila sar\u00e0 sopravanzato dal Mitsubishi Heavy Industries e dallo Yomiuri. L'inizio del girone di ritorno vedr\u00e0 lo Yomiuri prendere progressivamente il largo sulle altre due contendenti: dopo essere giunta al giro di boa appaiata alle altre due contendenti, la squadra se ne distaccher\u00e0 arrivando alla vigilia della terzultima giornata con due punti di vantaggio su Mitsubishi Heavy Industries e tre sul Nippon Kokan. Decisivi, per il verdetto finale, furono i risultati delle ultime quattro gare: pur perdendo tre incontri (di cui due consecutivi), allo Yomiuri saranno sufficienti due punti (ottenuti prevalendo nello scontro diretto con il Mitsubishi Heavy Industries del 10 maggio) per ottenere il terzo titolo nazionale e l'esordio sul palcoscenico continentale; inutile si riveler\u00e0 l'aggancio del Nippon Kokan che, pur avendo raggiunto lo Yomiuri in vetta all'ultima giornata, risulter\u00e0 secondo per via di una peggiore differenza reti. In fondo alla classifica, assieme a un Hitachi rimasto schiacciato sul fondo sin dalle prime battute del torneo, cadde l'esordiente Matsushita Electric, tradito da un finale di campionato negativo in cui perse entrambi gli scontri diretti con le deludenti Honda Motor e Yamaha Motors.\nIl secondo raggruppamento vide il pronto ritorno in massima divisione del Sumitomo Metals, che dominando i rispettivi gironi guadagn\u00f2 la promozione assieme al Toyota Motors, al ritorno in massima serie dopo quasi dieci anni di assenza. I gruppi validi per la retrocessione videro invece anche la partecipazione, nel girone per la regione orientale, dell'ANA Yokohama, non ancora ripresosi dai fatti controversi della stagione precedente e salvatasi agevolmente a scapito del TDK. Nel gruppo retrocessione per la regione occidentale, una peggior differenza reti rispetto all'NTT Kansai determin\u00f2 la discesa del Kyoto Police nelle leghe regionali.\nStatistiche.\nClassifica in divenire.\nDivision 1"}
{"id": "2706807", "revid": "123679291", "url": "https://it.wikipedia.org/wiki?curid=2706807", "title": "Guida al diritto", "text": "Guida al diritto \u00e8 un settimanale giuridico italiano che tratta le novit\u00e0 avvenute nel sistema giuridico italiano ed europeo.\nTemi trattati.\nIl settimanale apre con un editoriale di carattere generale sull'attualit\u00e0 in ambito politico o giuridico. Successivamente tratta delle novit\u00e0 legislative, nonch\u00e9 dei maggiori interventi in ambito giurisprudenziale da parte della Corte di cassazione, sia civile che penale. Vi \u00e8 proposto anche un capitolo inerente al diritto amministrativo e uno dedicato al diritto comunitario.\nIn caso di interventi legislativi strutturali, il settimanale dedica uno speciale a tali riforme."}
{"id": "2706811", "revid": "287204", "url": "https://it.wikipedia.org/wiki?curid=2706811", "title": "Angelo Tassi", "text": "Biografia.\nHa conseguito la Maturit\u00e0 Artistica e ha compiuto gli studi all'Accademia di Belle Arti di Bologna. Con continuit\u00e0 ha tenuto numerose personali in Italia e all'estero. I suoi dipinti sono esposti in permanenza nella Galleria d'Arte moderna del Vaticano, nel New England Center for Contemporary Art, - Necca Museum - di Brooklyn C.T. USA, all'Art Center Museum, Springfield, USA, nella Galleria d'Arte Moderna di San Marino (RSM), nel Circuito Museale dell'Universit\u00e0 di Bologna \u00abAula del IX Centenario\u00bb, nella Galleria d'Arte Moderna Museo \"MAGI '900\" Giulio Bargellini Pieve di Cento (Bologna). Per il IX Centenario dell'Universit\u00e0 degli Studi di Bologna ha illustrato il volume \"Bologna, una Universit\u00e0 per l'Europa\" e, in occasione della mostra tenuta nell'Aula Magna (1989), gli \u00e8 stato conferito il Sigillo dell'Alma Mater Studiorum. Nel 2000 gli \u00e8 stato conferito dal Lions Club Bologna il premio Nettuno d'Oro.\nSito internet di Angelo Tassi: www.angelotassi.it"}
{"id": "2706815", "revid": "287204", "url": "https://it.wikipedia.org/wiki?curid=2706815", "title": "Japan Soccer League 1987-1988", "text": "La stagione 1987-1988 \u00e8 stata la ventitreesima edizione della Japan Soccer League, massimo livello del campionato giapponese di calcio.\nAvvenimenti.\nAntefatti.\nNel corso del precampionato avvenne un consistente aumento del tessaramento di giocatori professionisti (passando dai 2 della stagione precedente ai 57), che spinse la federazione a prendere in considerazione l'istituzione di una lega calcistica interamente professionistica. Fra le squadre maggiormente attive nel precampionato ci fu il Mazda, che promosse alla guida tecnica il viceallenatore Hans Ooft, affiancandolo al portiere Dido Havenaar e consegnandogli una rosa integrata dall'arrivo di Ron Jans.\nLo Yamaha Motors incluse nel proprio organico alcuni giocatori provenienti dal Brasile (fra cui l'esperto attaccante Ad\u00edlson), affidandolo all'ex giocatore Kikuo Konagaya, lo Yomiuri sostitu\u00ec Ga\u00facho con M\u00edlton da Cruz nel ruolo di terminale offensivo mentre il Nissan Motors port\u00f2 dal San Paolo il giovane attaccante Wagner Lopes e l'ex difensore \"verdeoro\" Jos\u00e9 Oscar Bernardi. Ci furono alcuni movimenti di giocatori stranieri anche in seconda divisione, con l'ANA Yokohama che incluse nella propria formazione l'argentino N\u00e9stor Piccoli.\nIl campionato.\nPer la prima volta nella storia del torneo, il primo raggruppamento vide prevalere lo Yamaha Motors che, rimanendo imbattuto per tutto l'arco del campionato e ottenendo la miglior differenza reti, prevalse sullo stesso lotto di pretendenti al titolo della stagione precedente (ossia il Nippon Kokan che per il terzo anno consecutivo concluse al secondo posto, e il Mitsubishi Heavy Industries terzo per il secondo anno di fila). Sul fondo della classifica il neopromosso Sumitomo Metals ottenne la prima salvezza della sua storia a scapito di un Mazda estremamente sterile in attacco e del Toyota Motors tornato in massima serie dopo nove anni di assenza.\nLa zona promozione del secondo raggruppamento vide il dominio dell'ANA Yokohama, definitivamente ristabilitosi dopo gli antefatti della stagione precedente; ad accompagnarlo nell'ascesa in massima divisione fu il Matsushita Electric, prontamente risalito dopo un anno di purgatorio. I risultati dei due gironi riservati alla retrocessione decretarono la discesa nelle leghe regionali del Seino e dell'esordiente Mazda Auto Hiroshima, quest'ultimo condannato a causa di una classifica avulsa sfavorevole contro il NTT Kansai.\nClassifiche finali.\nJSL Division 1.\nLegenda:\n\u00a0\u00a0\u00a0\u00a0\u00a0 Campione del Giappone e ammessa al Campionato d'Asia per club 1988-89\n\u00a0\u00a0\u00a0\u00a0\u00a0 Retrocesse in Japan Soccer League Division 2 1988-89\nNote:\nJSL Division 2.\nPrimo turno.\nLegenda:\n\u00a0\u00a0\u00a0\u00a0\u00a0 Ammessa al gruppo promozione\nNote:\nSecondo turno.\nLegenda:\n\u00a0\u00a0\u00a0\u00a0\u00a0 Ammessa in Japan Soccer League Division 1 1988-89\n\u00a0\u00a0\u00a0\u00a0\u00a0 Retrocessa nei campionati regionali\nNote:"}
{"id": "2706817", "revid": "122410647", "url": "https://it.wikipedia.org/wiki?curid=2706817", "title": "Faro di Scilla", "text": "Il faro di Scilla si trova su una terrazza del castello Ruffo di Scilla, sullo stretto di Messina; costituisce un riferimento per le navi che imboccano le stretto da nord.\nStruttura.\nSi tratta di una piccola torre cilindrica, alta 6 metri, dipinta di bianco con base nera. In cima si trova la lanterna circondata dalla \"galleria\", una balconata percorribile per la manutenzione.\nCollegamenti esterni.\nInformazioni sul faro sul sito della Marina Militare."}
{"id": "2706818", "revid": "59785", "url": "https://it.wikipedia.org/wiki?curid=2706818", "title": "Marmara", "text": ""}
{"id": "2706823", "revid": "121190152", "url": "https://it.wikipedia.org/wiki?curid=2706823", "title": "Sima Guang", "text": "Vita, professione ed opere.\nSima Guang nacqua nel 1019, nell'odierna citt\u00e0 di Yuncheng, provincia dello Shanxi, da una famiglia benestante. Ottenne immediato successo come studioso, ad appena 20 anni pass\u00f2 gli esami imperiali ottenendo il grado di \"j\u00ecnsh\u00ec\" (\u9032\u58eb \"diplomato cittadino\"), e fu assegnato nei successivi anni a diversi incarichi ufficiali.\nNel 1064, present\u00f2 all'imperatore Yingzong della dinastia Song un libro in cinque volumi, il \"Liniantu\" (\u6b77\u5e74\u5716, \"Classifica degli anni successivi\"), nel quale compiva un riassunto cronologico degli eventi accaduti nella storia cinese dal 403 a.C. al 959 d.C., date scelte in quanto la prima segnava l'inizio del Periodo dei regni combattenti, dalla suddivisione dell'antico Stato di Jin, alla fine del quale fu stabilit\u00e0 la dinastia Qin che avrebbe unificato l'impero. Il 959 d.C., invece, indicava la fine del periodo delle Cinque dinastie e dieci regni, che avrebbe portato alla formazione della dinastia Song, contemporanea dell'autore. L'opera fungeva, inoltre, come da prospetto che avrebbe sponsorizzato il suo ambizioso progetto storiografico.\nNel 1066 egli present\u00f2 all'imperatore un'opera pi\u00f9 dettagliata in otto volumi, intitolata \"Tongzhi\" (\u901a\u5fd7; \"Documenti Comprensivi\"), la quale faceva una cronaca della storia cinese dal 403 al 207 a.C. (cio\u00e8 fino alla fine della dinastia Qin). L'imperatore, allora, eman\u00f2 un editto per la compilazione di un'innovativa storia universale della Cina, garantendo all'autore libero accesso alle librerie imperiali e stanziandogli dei fondi per i costi di pubblicazione; inoltre, gli fu garantita l'assistenza di alcuni storici esperti quali Liu Ban (\u5289\u653d, 1022-88), Liu Shu (\u5289\u6055, 1032-78) e Fan Zuyu (\u8303\u7956\u79b9, 1041-98). Dopo la morte di Yingzong nel 1067, Sima fu invitato a corte per presentare la sua opera all'imperatore Shenzong, il quale seguendo le linee del padre vi mostr\u00f2 molto interesse, e ne cambi\u00f2 il titolo nel pi\u00f9 onorifico \"Zizhi Tongjian\" (\"Specchio comprensivo per l'aiuto nel governo\"). Gli studiosi interpretano la parola \"specchio\" come sinonimo di referenza e guida, indicando il fatto che Shenzong aveva accettato Sima come suo mentore nella scienza della storia e nella sua applicazione nei metodi di governo. L'imperatore mantenne il suo appoggio all'opera fino al suo completamento, nel 1084. Un secolo dopo, il grande pensatore neo-confuciano Zhu Xi riassumeva l'opera nel \"Sommario dello specchio storico generale\" in 59 volumi, interpretando alcuni fatti secondo l'ideologia neo-confuciana.\nSorprendente era la lealt\u00e0 dell'imperatore nei suoi confronti, in special modo perch\u00e9 Sima era il leader della fazione conservatrice di corte, risolutamente opposta alle politiche riformiste del cancelliere allora in carica, Wang Anshi. Sima present\u00f2 al trono sempre pi\u00f9 memoriali critici, fino all'anno 1070, nel quale diede le sue dimissioni prima di prendere residenza, l'anno successivo, nella citt\u00e0 di Luoyang. L\u00ec egli trascorse i restanti anni della sua vita, continuando e completando la compilazione della sua opera storica.\nSima Guang era anche lessicografo, probabilmente editore del \"Jiyun\" (un dizionario di rima pubblicato nel 1037), e pass\u00f2 decenni a compilare il suo \"Leipian\" (\u985e\u7bc7; \"Capitoli Classificati\", sulla traccia del dizionario \"Yupian\"), pubblicato nel 1066. Quest'ultimo era basato sul dizionario \"Shuowen Jiezi\", e vi erano inclusi 31.319 caratteri, molti dei quali coniati nelle dinastie Song e Tang.\nSima Guang \u00e8 ricordato principalmente per il suo capolavoro, il libro storico \"Zizhi Tongjian\", che gli ha procurato la definizione di Rafe de Crespigny come \"forse il pi\u00f9 grande tra tutti gli storici cinesi\".\nAneddoti.\nDiversi aneddoti e leggende circondano la produzione e la vita di Sima Guang. Si racconta che egli avesse distrutto una grossa giara di ceramica contenente acqua per salvare un ragazzino che vi stava per morire annegato dentro cos\u00ec da far fluire via tutta l'acqua, salvandolo da morte certa: questo aneddoto, conosciuto col nome di \"Sima Guang Da Po Gang\", potrebbe per\u00f2 anche essere semplicemente un pretesto per formare un gioco di parole con il suo nome e la rima successiva.Secondo alcune storie, inoltre, egli avrebbe dormito su un ciocco di legno per tutto il tempo della stesura dello \"Zizhi Tongjian\", in modo da riposare di meno e dedicarsi pi\u00f9 tempo al libro. Il ciocco di legno sarebbe stato chiamato \"Jing Jen\" (\"cuscino di allerta\"), e sarebbe stato usato per 19 anni."}
{"id": "2706826", "revid": "293377", "url": "https://it.wikipedia.org/wiki?curid=2706826", "title": "Athletic Club 1962-1963", "text": "La pagina racchiude la rosa dell'Athletic Club nella stagione 1962-63\nRosa.\n \n \n \n \nStaff tecnico.\n\"Come da politica societaria la squadra \u00e8 composta interamente da giocatori nati in una delle sette province di Euskal Herria o cresciuti calcisticamente nel vivaio di societ\u00e0 basche.\""}
{"id": "2706827", "revid": "122801578", "url": "https://it.wikipedia.org/wiki?curid=2706827", "title": "Baby Face Nelson", "text": "Biografia.\nNoto anche con il soprannome di \"Baby Face\" Nelson, dovuto all'aspetto giovanile e alla sua piccola statura, Nelson \u00e8 stato il responsabile di tre omicidi, uccidendo W. Carter Baum durante la sparatoria di Little Bohemia e Herman Hollis e Samuel Cowley durante la sparatoria di Barrington nella quale lo stesso Nelson perse la vita. Nelson \u00e8 sepolto nel cimitero San Giuseppe a River Grove, Illinois.\nFilmografia.\nLa vita di Nelson ha ispirato numerosi film, dove egli \u00e8 stato interpretato nel ruolo di protagonista"}
{"id": "2706828", "revid": "1106276", "url": "https://it.wikipedia.org/wiki?curid=2706828", "title": "Paysafecard", "text": "Paysafecard \u00e8 un mezzo elettronico di pagamento usato per prevalentemente merce digitale che funziona secondo il sistema prepaid.\nStoria.\nEsiste dall'anno 2000 ed \u00e8 stato il primo mezzo di pagamento online autorizzato secondo le leggi bancarie. La carta viene emessa ed amministrata dalla PrePaid Services Company Limited. L'azienda ha la sua sede principale a Vienna ed \u00e8 rappresentato tramite punti di vendita fisici in 16 paesi europei (Germania, Austria, Svizzera, Spagna, Portogallo, Paesi Bassi, Belgio, Grecia, Gran Bretagna, Slovenia, Repubblica Ceca, Repubblica Slovacca, Irlanda e Danimarca). Nel frattempo in circa 2.700 Online-Shops in Europa viene accettata la paysafecard come sistema di pagamento. Dall'anno 2006 paysafecard viene sostenuta dal programma di promozione UE e TEN nell'estensione su tutta l'Europa. Dal 30 maggio 2008 l'azienda paysafecard ha una licenza valida in ambito UE per l'emissione di moneta elettronica e viene regolato dal Financial Service Authority britannico. Nel marzo 2009 Paysafecard \u00e8 stato premiato con il Paybefore Award come miglior metodo di pagamento Prepaid non americano.\nModalit\u00e0 di funzionamento.\nL'utente acquista in un punto di vendita (p.e. benzinaio, chiosco, posta, ricevitoria lotto o macchinetta automatica) un credito che gli viene messo a disposizione in forma di un PIN con 16 numeri. Questo PIN viene indicato durante un pagamento in un webshop. Se il credito della paysafecard \u00e8 esaurito, il rispettivo PIN diventa invalido e l'utente, in caso di bisogno, deve acquistare una nuova paysafecard. Se non ci sono pi\u00f9 soldi sulla carta, non si pu\u00f2 pi\u00f9 spendere. Cos\u00ec si possono controllare autonomamente i costi ovvero controllare anche il comportamento nelle spese dei bambini e adolescenti.\nLe carte paysafecard possono essere caricate tramite le convenzionali ricariche prepagate effettuate mediante l\u2019inserimento del numero di carta, data scadenza, CVV e intestatario carta (talvolta potrebbe essere richiesto anche il codice fiscale).\nStruttura dei costi.\nIn caso di pagamento con paysafecard non ci sono ulteriori costi per il cliente. Da parte del commercianti non ci sono disagi che dipendono dalla transazione (che dipende dal settore e dal volume della transazione).\nTariffe.\nPer la richiesta del credito o visione della transazione nonch\u00e9 emissione della carta non vengono conteggiate tariffe. Inoltre valgono le seguenti tariffe: 5 Euro tariffa di rimborso, 2 Euro/mese tariffa amministrativa (questa vale dopo la decorrenza di 1 anno dopo il pagamento effettuato o dopo la decorrenza del secondo anno della data di produzione stampata sulla carta).\nLimite d'importo.\nIl limite d'importo per il cliente \u00e8 di Euro 1.000; si possono acquistare 10 carte tutte insieme in una volta sola.\nLimite d'et\u00e0.\nNon viene controllata esplicitamente la maggiore et\u00e0 del cliente. Il commerciante controlla da solo se l'articolo acquistato con limite d'et\u00e0 pu\u00f2 essere consegnato al rispettivo cliente. Anche in caso di opposizione all'acquisto tramite del tutore, non \u00e8 obbligato paysafecard ma il commerciante.\nGaranzia della carta.\nUna caratteristica particolare che differenzia la carta da altri mezzi di pagamento online \u00e8 oltre al principio di Prepaid il fatto che non sono necessari i dati personali dell'utente per effettuare un pagamento. La paysafecard costituisce una tutela adeguata contro terzi, perch\u00e9 in caso di abuso andrebbe perso solamente l'importo della carta e non di pi\u00f9. Una paysafecard offre quindi tramite l'inerente procedura Prepaid quasi una tutela completa dalla truffa come furto d'identit\u00e0 o phishing."}
{"id": "2706837", "revid": "288300", "url": "https://it.wikipedia.org/wiki?curid=2706837", "title": "Corrieredellosport.it", "text": ""}
{"id": "2706838", "revid": "288300", "url": "https://it.wikipedia.org/wiki?curid=2706838", "title": "Corriere.it", "text": ""}
{"id": "2706840", "revid": "1149807", "url": "https://it.wikipedia.org/wiki?curid=2706840", "title": "Repubblica.it", "text": ""}
{"id": "2706841", "revid": "288300", "url": "https://it.wikipedia.org/wiki?curid=2706841", "title": "Tuttosport.com", "text": ""}
{"id": "2706846", "revid": "599013", "url": "https://it.wikipedia.org/wiki?curid=2706846", "title": "J\u00f3zsef Csuhay", "text": "Carriera.\nFece parte alle spedizioni mondiali del 1982 in Spagna e del 1986 in Messico."}
{"id": "2706851", "revid": "1305772", "url": "https://it.wikipedia.org/wiki?curid=2706851", "title": "Forza Motorsport 3", "text": "Forza Motorsport 3 \u00e8 un videogioco di guida, sviluppato in esclusiva, per Xbox 360 da Turn 10 Studios. \u00c8 stato pubblicato nel mese di ottobre 2009. \u00c8 il seguito di \"Forza Motorsport 2\" ed il terzo capitolo della serie \"Forza Motorsport\". Nel 2011 sar\u00e0 la volta di \"Forza Motorsport 4\".\nPanoramica.\n\"Forza Motorsport 3\", pubblicato per Xbox 360, \u00e8 il seguito di \"Forza Motorsport\" (Xbox) e \"Forza Motorsport 2\" (Xbox 360). Il gioco include oltre 400 vetture personalizzabili (505 con l'aggiunta dei DLC) da 50 produttori diversi e pi\u00f9 di 100 tracciati (realmente esistenti o frutto della fantasia degli sviluppatori).\nModalit\u00e0 di gioco.\nNuove aggiunte al gioco includono una telecamera interna nell'auto, un bottone di guida assistita, ribaltamento del veicolo e, per la prima volta nella serie, sono stati inseriti i SUV. Inoltre, il gioco offre la possibilit\u00e0 di verniciare macchine da corsa. \u00c8 inclusa anche la possibilit\u00e0 di aggiornare la produzione e aggiungere alcune automobili divise per tipo e livello di classe, rappresentata dalla valutazioni delle prestazioni R3, R2 e R1. C'\u00e8 anche la possibilit\u00e0 di creare dei video durante il gioco e caricarli sul sito web di \"Forza Motorsport\". Forza \"Motorsport 3\" \u00e8 composto da due dischi, ma per giocare \u00e8 necessario solo il primo poich\u00e9 il secondo disco serve solamente da \"installazione\", questo contiene anche 104 auto in pi\u00f9, che porta l'ammontare totale delle auto a 505, e alcuni tracciati extra. Una nuova modalit\u00e0 di sola stagione mette il giocatore attraverso un calendario completamente personalizzato che comprende pi\u00f9 di 200 diversi eventi, tra cui circuito, ovale, drag, drift. Inoltre, Turn 10 Studios hanno confermato che il Circuit de la Sarthe (che viene utilizzato per la 24 Ore di Le Mans) \u00e8 incluso.\nAl E3 2009 di \"Microsoft Press Conference\", Turn 10 ha parlato di una nuova funzione \"rewind\" (molto simile al \"flashback\" caratteristica di \"\"), ma non si \u00e8 parlato nello specifico. \u00c8 stato in seguito rivelato dal Consiglio di copertura che la funzione rewind permette ai giocatori di tornare indietro nel tempo per correggere gli errori precedenti effettuati in gara. La funzione rewind non ha alcun limite e si pu\u00f2 fare a piacimento. Durante un'altra intervista, il direttore \"Dan Greenwalt\" ha rivelato che il motore aggiornato per la fisica del gioco includer\u00e0 la deformazione degli pneumatici, e la capacit\u00e0 di capovolgere la vettura. Ha detto anche che vi \u00e8 una \"pressione\" del sistema in cui la CPU, a seconda di come la difficolt\u00e0 \u00e8 impostata, si commettono error. In aggiunta ai miglioramenti apportati alla fisica, il nuovo motore grafico presenta dieci volte pi\u00f9 poligoni per ogni modello di auto (arrivando a circa 400.000), bump mapping, texture e risoluzione quattro volte superiore rispetto a prima. Inoltre, si conferma che il gioco gira a 60 frame al secondo. Il colloquio ha inoltre rivelato che ci saranno diverse caratteristiche che vanno dai tabelloni segnapunti alla pittura. I giocatori saranno anche in grado di creare le loro regole di gara, ma solo in partite private, come le partite normali non hanno possibilit\u00e0 di personalizzazione per il giocatore.\nMultiplayer.\n\"Forza Motorsport 3\" include una grande variet\u00e0 di contenuti Xbox Live e opzioni disponibili per i giocatori online. Questa si basa su una completamente ridisegnata \"vetrina\". Esso consente ai giocatori di creare disegni auto, file di configurazione e i loghi. Maggiore flessibilit\u00e0 \u00e8 disponibile, permettendo ai giocatori di scegliere qualsiasi design o logo sar\u00e0 disponibile. La funzionalit\u00e0 vetrina non \u00e8 disponibile per i membri di Xbox Live Silver.\nAggiornamento.\nAll'uscita di \"Forza Motorsport 3\", nonostante ci fosse un generale senso di stupore e meraviglia, fu segnalato da molti un problema: la mancata animazione del cambio assente in tutte le vetture, naturalmente giocando con la visuale interna all'abitacolo.\n\u00c8 stato annunciato un aggiornamento che aggiunge le suddette animazioni, sia del cambio automatico che di quello sequenziale, oltre a correggere una serie di \"bug\" segnalati dagli utenti riguardanti tanto il versante multiplayer che il single.\nContenuti scaricabili.\nUn codice rimborsabile \u00e8 stato inserito con le nuove copie del gioco per un pacchetto, il \"Motorsports Legends Car Pack\", che comprende 10 vetture d'epoca (come il Chevrolet Corvette del '60, l'Aston Martin DB4 del '64, la Shelby Cobra) e due tracciati in pi\u00f9. Uno speciale \"Hyundai Genesis Coupe DLC pack\" \u00e8 stato distribuito gratuitamente il 17 novembre 2009. Il primo contenuto scaricabile a pagamento per Forza Motorsport 3 \u00e8 stato reso disponibile l'8 dicembre 2009. \u00c8 noto come \"Hot Holidays\" Pack e comprende la Ferrari 458 Italia e la Mercedes-Benz di Stirling Moss (Mercedes-Benz W196).\nEdizioni limitate.\nSono state pubblicate due edizioni di \"Forza Motorsport 3\": Standard e Limited. La Limited Edition \u00e8 costituita da:\nMentre lo \"standard\" \u00e8 un pacchetto esclusivo con cinque vetture e un tema di Forza Motorsport 3 per la dashboard di Xbox 360.\nNel settembre 2009, Microsoft ha annunciato una speciale edizione limitata della console Xbox 360. L'unit\u00e0 include un hard disk da 250 GB, due controller wireless, un auricolare con cavo, e la versione Standard Edition del gioco.\nSoundtrack.\nNel dicembre 2009, la colonna sonora \u00e8 stata resa disponibile nei negozi e come download digitale da Digital Sumthing e iTunes. Essa contiene 90 minuti di musica.\nRecensione.\nCritiche derivano principalmente dalla mancanza di avversari artificiali in pista (solo 7), lievi difetti visivi, la vista della cabina di guida \u00e8 troppo vicino al volante, l'impossibilit\u00e0 per gli utenti di regolare i loro veicoli durante la corsa multiplayer, e l'incapacit\u00e0 di creare custom pubbliche per gare multiplayer. Sono per\u00f2 stati aggiunti i modi pi\u00f9 all'online per rendere il gioco pi\u00f9 divertente, come l'ingresso Parco giochi che consente agli utenti di giocare on-line in modalit\u00e0 TAG nelle gare pubbliche.\nAgli \"2009 Spike Video Game Awards\", \"Forza Motorsport 3\" \u00e8 stato nominato il miglior gioco di corse.\nIl gioco dato che come \"Gran Turismo 5\" ha l'esclusiva per una console e sono per console differenti rappresentando anche il titolo di punta delle stesse, vengono spesso presi in considerazione e confrontati per fare paragoni tra le due e la qualit\u00e0 della simulazione di guida dei giochi di auto delle due console, questi confronti possono generare console war e generalmente producono diversi materiali video di confronto."}
{"id": "2706853", "revid": "287204", "url": "https://it.wikipedia.org/wiki?curid=2706853", "title": "Saco (Maine)", "text": "Saco \u00e8 una citt\u00e0 di 16.822 abitanti degli Stati Uniti d'America, situata nella Contea di York nello Stato del Maine.\nQua nacque il finanziere, editore e politico Samuel Brannan. "}
{"id": "2706856", "revid": "287204", "url": "https://it.wikipedia.org/wiki?curid=2706856", "title": "Westbrook (Maine)", "text": "Westbrook \u00e8 una citt\u00e0 di 16.142 abitanti degli Stati Uniti d'America, situata nella Contea di Cumberland nello Stato del Maine."}
{"id": "2706857", "revid": "533647", "url": "https://it.wikipedia.org/wiki?curid=2706857", "title": "Impero (disambigua)", "text": "Impero si riferisce principalmente all'insieme di territori e popoli sottoposti ad un'unica autorit\u00e0 impersonificata nella figura dell'imperatore. Altri significati sono:"}
{"id": "2706859", "revid": "599013", "url": "https://it.wikipedia.org/wiki?curid=2706859", "title": "Armando Merodio", "text": "Carriera.\nClub.\nDopo aver esordito in prima squadra con il Barakaldo, passa all'Athletic Bilbao, debuttando in Primera Divisi\u00f3n spagnola nella stagione 1955-56, nella partita Athletic Bilbao- 2-1 dell'11 marzo 1956.\nCon i \"Rojiblancos \" trascorse 8 stagioni in cui gioc\u00f2 pi\u00f9 di 100 partite, vincendo un campionato e due coppe del Re.\nNel 1963 viene ceduto al Real Murcia, con cui disputa altre due stagioni nel massimo campionato spagnolo, e nel 1965 pasa al Recreativo Huelva.\nConclude la carriera con l'Indautxu."}
{"id": "2706860", "revid": "74801", "url": "https://it.wikipedia.org/wiki?curid=2706860", "title": "Presque Isle (Maine)", "text": "Presque Isle \u00e8 una citt\u00e0 di abitanti degli Stati Uniti d'America, situata nella Contea di Aroostook nello Stato del Maine.\n\u00c8 qua che \u00e8 nato il regista John Crowley.\nSport.\nStazione sciistica specializzata nello sci nordico, ha ospitato tappe della Coppa del Mondo di biathlon nel 2011 e nel 2016 pi\u00f9 varie gare minori di sci di fondo."}
{"id": "2706862", "revid": "287204", "url": "https://it.wikipedia.org/wiki?curid=2706862", "title": "Bath (Maine)", "text": "Bath \u00e8 una citt\u00e0 di 9.266 abitanti degli Stati Uniti d'America, situata nella Contea di Sagadahoc nello Stato del Maine."}
{"id": "2706868", "revid": "767487", "url": "https://it.wikipedia.org/wiki?curid=2706868", "title": "Brewer", "text": "Brewer \u00e8 una citt\u00e0 di 8.987 abitanti degli Stati Uniti d'America, situata nella Contea di Penobscot nello Stato del Maine."}
{"id": "2706873", "revid": "122246", "url": "https://it.wikipedia.org/wiki?curid=2706873", "title": "Pallavolo maschile alle Universiadi", "text": "Il campionato di pallavolo maschile alle Universiadi si svolge con una cadenza di ogni due anni durante l'Universiade. Introdotto nei giochi nel 1961, alla competizione partecipano 16 squadre. Attuale detentore del titolo \u00e8 la Italia."}
{"id": "2706874", "revid": "984922", "url": "https://it.wikipedia.org/wiki?curid=2706874", "title": "The Byrds of Paradise", "text": "The Byrds of Paradise \u00e8 una serie televisiva statunitense andata in onda tra il 1993 e il 1994 su ABC.\nGli episodi della durata di un'ora si concentrano sulla famiglia Byrd composta da un padre, Sam Byrd, e i suoi tre figli che sono costretti a trasferirsi alle Hawaii da New Haven dopo la morte della madre dei bambini."}
{"id": "2706875", "revid": "599013", "url": "https://it.wikipedia.org/wiki?curid=2706875", "title": "Ignacio Uribe", "text": "Carriera.\nClub.\nDopo aver esordito in prima squadra con l'Indautxu, passa all'Athletic Bilbao, debuttando in Primera Divisi\u00f3n spagnola nella stagione 1953-54, nella partita Athletic Bilbao- (2-3) del 20 settembre 1953.\nCon i \"Rojiblancos \" trascorse 10 stagioni in cui gioc\u00f2 pi\u00f9 di 211 partite, vincendo un campionato e tre coppe del Re e concludendovi la carriera nel 1963."}
{"id": "2706889", "revid": "277947", "url": "https://it.wikipedia.org/wiki?curid=2706889", "title": "McKenna", "text": "McKenna \u00e8 una serie televisiva statunitense che fu trasmessa su ABC tra il 1994 e il 1995. Vi recitavano Chad Everett e Jennifer Love Hewitt.\nLa serie si basa sulla storia di Brick McKenna (Eric Close), che ritorna in Oregon per occuparsi degli affari del fratello, dopo la morte di questi, con la vedova Leigh (Shawn Huff), e il padre Jack (Chad Everett). La sorella, Cassidy (Jennifer Love Hewitt) e i nipoti Rose e Harry, tentano di fornire il loro aiuto.\nProduzione.\nDi tredici episodi solo cinque ne furono trasmessi, tre nel 1994, e gli altri due nel luglio 1995. Fu invece trasmessa completamente in Australia su NBN Television.\nLa serie si svolge a Bend, nell'Oregon."}
{"id": "2706892", "revid": "1776051", "url": "https://it.wikipedia.org/wiki?curid=2706892", "title": "Revolve (Danger Danger)", "text": "Revolve \u00e8 il settimo album in studio del gruppo musicale statunitense Danger Danger, pubblicato nel settembre 2009 dalla Frontiers Records. Il disco segna il ritorno del cantante originario Ted Poley."}
{"id": "2706893", "revid": "1748167", "url": "https://it.wikipedia.org/wiki?curid=2706893", "title": "Hopi", "text": "Gli Hopi (chiamati anche \"Moki\", o \"Moqui\"), sono una popolazione indigena amerinda che vive nel Sud-Ovest degli USA. Contrariamente agli altri popoli Pueblo, che risiedono tutti in Nuovo Messico (gli Zu\u00f1i al confine tra Nuovo Messico e Arizona), la riserva degli Hopi si trova in Arizona, all'interno della grande nazione Navajo.\nLa sua economia si basava essenzialmente sulla coltivazione del mais, della zucca, dei fagioli e del melone.\nIn base alle testimonianze archeologiche, durante il periodo Pueblo IV che va dal 1300 sino all'arrivo degli spagnoli nel 1598, alcune trib\u00f9 dell'antico popolo degli Anasazi abbandonano il loro territorio e scendono dal nord verso il sud per unirsi agli indiani Hopi e agli Zuni.\nL'architettura dei villaggi Hopi ricorda i \"pueblos\" dell'antica cultura degli Anasazi.\nLa cultura Hopi \u00e8 simile a quella Pueblo e anche i loro villaggi sono costruiti come quelli dei Pueblo, cio\u00e8 con abitazioni che possono raggiungere i cinque piani.\nI loro insediamenti furono descritti dal frate Marcos de Niza come delle grandi citt\u00e0 colme d'oro e furono (per questo motivo) punto di passaggio della violenta spedizione di Francisco V\u00e1squez de Coronado (1540)."}
{"id": "2706894", "revid": "1974914", "url": "https://it.wikipedia.org/wiki?curid=2706894", "title": "Giana Anguissola", "text": "Biografia.\nNata a Travo, (PC), Giannina Anguissola, detta Giana, porta il cognome di una antica famiglia di signori piacentini. Ama da sempre leggere, scrivere e dipingere e studia con passione. Molto precoce come scrittrice, inizia a scrivere opere di narrativa a soli sedici anni e si presenta alla redazione del Corriere della Sera con un suo racconto e tanto coraggio, chiedendo di essere ricevuta dal direttore Luigi Albertini, \"Perch\u00e9 Annie Vivanti (allora nota scrittrice) ha letto il racconto e mi manda da lui\"; questa piccola bugia le fa ottenere il colloquio e la collaborazione con numerosi periodici milanesi: scrive per i periodici collegati al Corriere della Sera, ovvero su \"La Lettura\", \"La Domenica del Corriere\" e \"Il Corriere dei Piccoli\". Su \"La Lettura\", oltre a pubblicare novelle, dal 1929 e per tutti gli anni trenta, con lo pseudonimo di Gianola cur\u00f2 una rubrica di moda di grande richiamo anche grazie al sodalizio con la disegnatrice Brunetta, alias Brunetta Moretti Mateldi. Alla fine degli anni Venti inizi\u00f2 anche la collaborazione al quotidiano piacentino \"La Scure\" che prosegu\u00ec anche nel secondo dopoguerra quando il nome della testata mut\u00f2 in \"La Libert\u00e0\". Il 3 aprile 1933 sposa lo scrittore Rinaldo K\u00fcfferle; il 2 marzo 1943 nasce il figlio Riccardo.\nContemporaneamente al successo d'esordio ottenuto con il romanzo per adulti \"Il romanzo di molta gente (\"premio \"Le stanze del libro\" destinato ad autori emergenti nell'ambito del Premio Viareggio del 1933), Giana Anguissola si afferma come scrittrice per ragazzi scrivendo novelle e racconti a puntate sul \"Corriere dei Piccoli\" che spesso illustra lei stessa con personaggi che chiama \"pupazzetti\". Mentre la scrittura per i giovani, nell'ambito del filone realistico ma anche in una originale produzione fantastica, fluisce con naturalezza, la produzione letteraria per adulti incontra minor successo di pubblico e di fatto si esaurir\u00e0 nell'immediato dopoguerra quando l'attenzione di Giana si volger\u00e0 in via elettiva verso la letteratura per ragazzi, con particolare attenzione al mondo delle adolescenti con opere come \"Il diario di Giulietta (1954)\", \"Priscilla\" (1958) \"Pierpaola (1959), L'inviata specialissima (1959), Io e mio zio, (1960)\" fino ad arrivare ai maggiori successi con \"Violetta la timida (1963) .\" Nel 1954 con la riedizione de \"Gli eredi del circo Alicante\" ottiene il premio Soroptimist e nel 1959 con \"Priscilla\" il Premio della presidenza del consiglio e la Menzione dell\"'International Board on Books for Young People\".\nNel 1957 vince il Premio Saint-Vincent per il giornalismo e nel 1964 il Premio Bancarellino, con il romanzo che sar\u00e0 il suo pi\u00f9 diffuso: \"Violetta la timida\".\nDagli anni 50 in poi tutte le sue opere sono edite da Ugo Mursia, casa editrice milanese con cui l'Autrice stabilisce un sodalizio che durer\u00e0 fino alla sua morte.\nFu tra i primi scrittori per ragazzi a riconoscere l'importanza degli emergenti \"mass-media\", radio e televisione, per la diffusione della cultura e per suscitare l'amore per la lettura. Per la radio realizz\u00f2 \"Dramma a vent'anni\", commedia in due atti del 1945 e cur\u00f2 la lettura di alcuni suoi romanzi quali \"Gli eredi del Circo Alicante\" e \"Seguendo una lira\". Per l'esordiente TV dei Ragazzi venne chiamata a realizzare la sceneggiatura di 21 episodi del \"Diario di Giulietta\" nel 1954 e \"Le avventure di Pinocchio\" nel 1959.\nHa scritto pubblicato alcuni racconti anche sulla rivista Pioniere dell'Unit\u00e0 nel 1964 dal titolo : \n\"La rosetta\" n\u00b0 19 e 20 del Pioniere Unit\u00e0 1964, \"Ciu Ciao cane infelice\" n\u00b0 22 del Pioniere Unit\u00e0 1964, \"La battaglia per Rossino\" n\u00b0 23 del Pioniere Unit\u00e0 1964, \"Ai lavori forzati\"\u00a0 n\u00b0 25 del Unit\u00e0 Pioniere 1964, \"Un discorso da grandi\" n\u00b0 26 del Pioniere Unit\u00e0 1964, \"Il crollo\" n\u00b0 26 del Pioniere Unit\u00e0 1964 e \"And\u00f2 cosi\" n\u00b0 38 del Pioniere Unit\u00e0 1964.\nHa scritto un racconto sul Pioniere nel 1960 dal titolo \"Spiraglia alla ricerca di spiraverde\" dal n\u00b0 29 al n* 32.\nOttima giornalista, fu anche inviata speciale per la \"Gazzetta Lombarda\", da cui fu mandata in Polesine per descrivere la disastrosa alluvione del 1951.\nLa recidiva di un tumore al seno la costrinse al ricovero in una clinica di Milano dove continuava a scrivere il suo ultimo romanzo \"Aniceto o la bocca della verit\u00e0\": esso fu portato poi a termine dalla sua editrice ed amica Giancarla Mursia Re e pubblicato postumo nel 1972.\nUsc\u00ec postumo, nel 2007 a cura del figlio Riccardo Kufferle, anche il suo libro \"Buona tavola e belle lettere\" originale ricettario di cucina lombarda ed emiliana, nato su suggerimento del giornalista Orio Vergani che aveva fondato, nel 1953, l'Accademia Italiana della Cucina.\nLa scrittrice si spense a 60 anni a Milano il 12 febbraio 1966."}
{"id": "2706900", "revid": "149466", "url": "https://it.wikipedia.org/wiki?curid=2706900", "title": "Niceforo Dokeianos", "text": ""}
{"id": "2706901", "revid": "1745361", "url": "https://it.wikipedia.org/wiki?curid=2706901", "title": "Nativi americani", "text": "Con le espressioni nativi americani, amerindi, prime nazioni americane, indiani d'America o popoli precolombiani si intende indicare le popolazioni che abitavano il continente americano prima della colonizzazione europea e i loro odierni discendenti.\nGli etnonimi \"indiani d'America\" e \"pellirosse\" sono utilizzati in particolare per indicare i popoli precolombiani del Nord America soprattutto in Europa, ma non sono termini univoci e sono stati spesso oggetto di discussione, cadendo sempre pi\u00f9 in disuso in Canada e Stati uniti in quanto considerati razzisti. Nei paesi ispanofoni dell'America Latina si usa prevalentemente il termine \"indios\", mentre per i francofoni sopravvive il termine \"amerindiens\". L'uso del termine \"indiano\" si deve a Cristoforo Colombo che, in cerca di una rotta che consentisse di raggiungere l'Asia attraversando l'oceano Atlantico, credette di aver raggiunto le Indie Orientali, ignaro invece di aver toccato le coste di un continente allora sconosciuto agli Europei; gli Spagnoli battezzarono quindi il nuovo mondo \"Indie occidentali\", e solo successivamente America, in onore di Amerigo Vespucci.\nSecondo l'ipotesi scientifica pi\u00f9 accreditata, 13.000 anni fa l'uomo sarebbe migrato dall'Asia verso l'America attraverso la Beringia, una lingua di terra che all'epoca univa i due continenti. Questi uomini si sarebbero poi spostati pi\u00f9 a sud fino ad abitare tutto il continente e diversificandosi in migliaia di etnie e trib\u00f9 differenti.\nIn Centro e Sud America i nativi americani si organizzarono in grandiose civilt\u00e0 come i maya e gli aztechi nell'odierno Messico e gli incas sulla cordigliera delle Ande mentre in America del Nord i Nativi americani rimasero prevalentemente popolazioni nomadi o seminomadi.\nParecchie aree del continente sono ancora popolate da nativi americani; specialmente in America Latina dove, insieme ai mestizo, costituiscono la maggioranza della popolazione. Negli Stati Uniti d'America e in Canada i nativi americani, invece, costituiscono ormai soltanto un'esigua minoranza. Ancora oggi nei paesi dell'America si parlano almeno un migliaio di lingue indigene diverse. Alcune fra queste, come ad esempio il quechua, l'aymara, il guaran\u00ed, le lingue maya e il nahuatl, sono parlate da milioni di persone. Molti, inoltre, conservano pratiche e usanze culturali di vario grado, incluse pratiche religiose, di organizzazione sociale e pratiche di sussistenza. Alcuni popoli indigeni vivono ancora in uno stato di relativo isolamento dalle societ\u00e0 moderne e altre addirittura non sono mai entrate in contatto con esse o con l'uomo occidentale.\nI nativi americani presentano caratteristiche somatiche affini alle popolazioni asiatiche: occhi allungati, zigomi sporgenti, con in pi\u00f9 la quasi assenza di barba e capigliature perlopi\u00f9 scure e lisce. Questi caratteri portarono gli antropologi a ipotizzare la loro origine ereditata dagli antichi asiatici, che avevano attraversato lo stretto di Bering durante l'epoca preistorica, ipotesi confermata da successivi studi linguistici e, soprattutto, genetici.\nIl nome.\nL'etnonimo \"indiani d'America\" ha origine nel XV secolo, durante le prime fasi dell'esplorazione europea del continente americano. Cristoforo Colombo, con il suo viaggio attraverso l'oceano Atlantico, intendeva dimostrare che era possibile raggiungere l'Asia navigando verso occidente, cosa allora ritenuta impossibile. Quando nel 1492 Colombo approd\u00f2 sull'isola di Hispaniola (oggi Haiti e Repubblica Dominicana) credeva di essere giunto nelle Indie Orientali e di aver scoperto una rotta per arrivare in India e per questa ragione gli abitanti che vi trov\u00f2 vennero erroneamente chiamati indiani. Quello che Colombo ignorava era l'esistenza del continente americano tra l'Asia e l'Europa. Sar\u00e0 solo grazie alle successive esplorazioni, e in particolare grazie ad Amerigo Vespucci, che gli occidentali si renderanno conto di avere scoperto un nuovo continente fino ad allora sconosciuto; ma l'errore era ormai fatto e l'uso del termine indiano per indicare i popoli indigeni delle Americhe non venne corretto.\nQuella degli \"indiani\" \u00e8 perci\u00f2 una categoria etnica e culturale creata dagli europei. I vari gruppi che si erano stabiliti nelle Americhe non si consideravano membri di una singola comunit\u00e0, n\u00e9 avevano una parola per identificarsi, che non fosse il nome della trib\u00f9 o la parola \"uomo\" (come per gli inuit). Al contrario, alcuni gruppi indigeni non erano nemmeno a conoscenza dell'esistenza delle altre societ\u00e0 a cui poi sarebbero stati associati in quanto \"indiani\". Altri negavano qualsiasi connessione tra loro e i popoli che consideravano meno sviluppati; gli aztechi del Messico centrale, ad esempio, commerciarono e combatterono con molti dei loro vicini, ma non li considerarono mai come pari o uguali. Durante i tre secoli della colonizzazione spagnola alcuni accolsero la nuova categoria, diventando \"indiani\", mentre altri rimasero legati a identit\u00e0 pi\u00f9 antiche. La natura problematica del concetto di indiano ha perci\u00f2 spinto numerosi studiosi a sostituirlo con termini come \"nativi americani\" o altre etichette europee meno ovvie.\nL'etnonimo \"indios\", di origine spagnola, \u00e8 utilizzato in italiano per riferirsi alle popolazioni indigene dell'America Latina, mentre in Spagna e negli stessi paesi dell'America Latina, oltre che in Portogallo, indica indifferentemente i popoli amerindi del Nord, Centro e Sud America. Anche questo termine significa \"indiani\", e deriva dall'errore storico per il quale si confuse l'America con l'India.\nL'espressione \"pellerossa\", utilizzata negli Stati Uniti e nei paesi occidentali, talvolta in senso dispregiativo, per indicare i popoli indigeni nordamericani, \u00e8 considerata razzista perch\u00e9 fa riferimento al colore della pelle di queste popolazioni. Una delle ipotesi sull'origine del nome si riferisce all'abitudine dei guerrieri di alcune trib\u00f9 di tingersi la pelle di ocra rossa prima delle battaglie.\nPer quanto il termine \"indiani d'America\" sia considerato razzista, alcuni nativi preferiscono identificarsi come tali. Russell Means (attore e celebre attivista Lakota), ad esempio, dichiar\u00f2 in un'intervista: \u00abAnch'io preferisco il termine \"indiano d'America\". Chiunque sia nato nell'emisfero occidentale \u00e8 un nativo americano\u00bb.\nOggi, riassumendo, vengono utilizzati i seguenti nomi: \"nativi americani\", \"indiani d'America\", \"indigeni americani\", \"amerindi\", \"amerindiani\", \"indios\", \"popoli precolombiani\", \"prime nazioni\" o First Nations (in Canada), \"aborigeni americani\", \"pellerossa\", \"popolo rosso\", \"uomini rossi\".\nStoria.\nMigrazione dell'uomo verso le Americhe.\nTutti gli scheletri umani ritrovati in America sono attribuibili a esseri umani biologicamente moderni. Si pu\u00f2 supporre che le Americhe non fossero popolate da esseri umani finch\u00e9 questi non furono in grado di sviluppare la tecnica necessaria che consentisse loro di sopravvivere ed esplorare la tundra del nord-est dell'Asia. Queste condizioni necessarie non furono raggiunte prima di 40\u00a0000 anni fa. Non ci sono dubbi per\u00f2 che il Nord America fu inizialmente popolato da cacciatori-raccoglitori che si espandevano verso est dall'odierna Alaska. I primi gruppi di cacciatori-raccoglitori avrebbero attraversato la Beringia, un istmo largo un migliaio di chilometri che univa l'Asia e il Nord America, in un periodo tra il 16000 a.C. e l'11000 a.C.\nLe ricerche di Luigi Luca Cavalli-Sforza e dei suoi collaboratori, sostengono che i primi esseri umani siano arrivati nel continente circa 40\u00a0000 anni fa dall'Asia attraverso lo stretto di Bering, via mare. Questa ipotesi \u00e8 tuttavia altamente dibattuta bench\u00e9 plausibile.\nIl modello Clovis, individuava invece tre ondate migratorie, avvenute circa 12\u00a0000 anni fa, dall'Asia attraverso le terre emerse dello stretto di Bering, la Beringia.\nAltri flussi migratori si sono succeduti, nel passare dei secoli, da nord verso sud.\nNativi americani nel Nordamerica.\nRegione artica.\nLa regione artica che comprende le coste dell'Alaska e il Canada settentrionale \u00e8, per motivi climatici, un territorio scarsamente popolato, in cui l'agricoltura \u00e8 praticamente impossibile: qui le popolazioni vivevano cacciando foche, carib\u00f9 e, in alcune zone, balene.\nDurante l'estate abitavano in tende e in inverno in abitazioni costruite con blocchi di ghiaccio o blocchi di terra ricoperti di pelli. Anche ai nostri giorni i gruppi presenti hanno scarsi rapporti con altre popolazioni e sono molto legati alle loro tradizioni. In Alaska e nei Territori situati nelle regioni artiche del Canada settentrionale (Yukon, Territori del Nord-Ovest, Nunavut) vivono gli Inuit e gli Yupik (gruppi che spesso vengono definiti con l'esoetnonimo \"Eschimesi\"), una parte dei quali emigr\u00f2 in Groenlandia nell'XI secolo; la zona a sud-ovest \u00e8 abitata dagli Yuit, presenti anche in Siberia, mentre gli Aleutini vivono nelle isole omonime.\nRegione subartica.\nA causa dell'inclemenza del clima, quindi dell'impossibilit\u00e0 di praticare l'agricoltura, le popolazioni dell'area subartica (comprendente quasi tutto il Canada dalla tundra quasi fino al confine con gli Stati Uniti) erano nomadi e vivevano in tende o in case interrate, dedicandosi alla pesca o alla caccia di alci e carib\u00f9.\nA est vivevano popolazioni di lingua algonchina, tra cui i Cree e gli Ojibway (detti anche \"Chippewa\"); a Ovest, gruppi di lingua athabaska (Carrier, Ingalik, Dogrib, Han, Hare, Koyukon, Kutchin, Mountain, Slavey, Tanaina, Yellowknife e altri). Queste popolazioni venivano generalmente guidate dai capifamiglia e i conflitti tra le varie trib\u00f9 erano piuttosto rari.\nPer quanto riguarda la religione, erano molto diffuse le credenze sugli spiriti guardiani e sulla stregoneria. Molti di questi popoli ora sono sedentari e tuttora vivono di caccia e pesca.\nCosta nord-occidentale.\nNonostante la ristrettezza della zona abitabile (limitata a est dalle montagne), la costa nordoccidentale del Pacifico ha fornito un ambiente ideale per gli abitanti, grazie ai fiumi Columbia e Fraser, eccezionalmente ricchi di salmoni.\nQuesto habitat particolarmente ricco, insieme col contributo di quello collinare, consent\u00ec l'incremento della popolazione, che dette vita a una cultura elaborata, organizzata in grandi case di legno e caratterizzata da ricche cerimonie e da un artigianato in legno.\nI villaggi solitamente erano composti da un centinaio di abitanti, spesso imparentati fra loro ed organizzati secondo una modalit\u00e0 gerarchica: i vari membri erano ordinati in base al proprio grado di parentela col capo. Solo i prigionieri di guerra e gli schiavi venivano esclusi da questa classificazione.\nDi fondamentale importanza era considerata la ricchezza individuale o del gruppo, la quale veniva ridistribuita durante il \"potlatch\", una sorta di cerimonia nella quale il capo e il suo gruppo donavano i propri beni. Tutto questo aveva lo scopo di consolidare o accrescere il proprio \"status\", per poter ricevere l'invito da altri \"potlatch\" e per riequilibrare la distribuzione dei beni tra i vari gruppi. La religione era basata principalmente sul culto degli antenati mitici: le loro rappresentazioni stilizzate erano raffigurate ovunque, sui pali totemici, sulle facciate delle case, sulle prore delle barche, sulle maschere e le coperte.\nI gruppi pi\u00f9 importanti sono i Tlingit, gli Tsimshian, gli Haida, i Kwakiutl, i Nootka e i Chinook. La maggior parte delle lingue parlate in quest'area appartenevano alle famiglie atabasca, penutiana o mosana.\nAltopiano.\nNell'altopiano compreso tra l'Idaho, l'Oregon orientale, lo stato di Washington, il Montana occidentale e la Columbia Britannica sud-orientale vivevano numerosi piccoli gruppi tendenzialmente pacifici (tra cui gli Yakima, gli Wallawalla, i Nimipu, noti fra gli europei come Nasi Forati, i Cayuse, i Palouse, e, poco pi\u00f9 a nord, nella zona dei Bitterroot Mountains, i Kalispell, noti come Pend d'Oreille, gli Skitswish, noti come Coeur d'Alene, i Kootenai, noti come Flathead o Flatbow e gli Atsina, noti come Gros Ventre). Sopravvivevano grazie alla caccia, alla raccolta di frutti e alla pesca del salmone. La loro cultura era parzialmente simile a quella dei loro vicini della costa nordoccidentale del Gran Bacino e della California. Le lingue appartenevano per lo pi\u00f9 alle famiglie Sinwit Shahaptian Penutian (Yakima-Klickitat), Waiilatpuan Shahptian Penutian (Palouse, Cayuse, Wallawalla, Nimipu), Kithunan Salish Mosan (Kalispell, Skitswish, Kootenai), ma anche alla famiglia Algonquian (Atsina).\nGran Bacino.\nL'area del Gran Bacino, comprendente le catene montuose e le vallate dello Utah, del Nevada e della California, \u00e8 stata abitata da popolazioni il cui stile di vita arcaico rimase quasi invariato fino al 1850; le pi\u00f9 conosciute sono i Paiute, gli Ute e gli Shoshoni, insieme con i Klamat, i Modoc e gli Yurok.\nSi trattava di piccole bande di raccoglitori, composte a volte da un'unica famiglia, ed erano distribuite su un territorio inospitale con una densit\u00e0 abitativa estremamente bassa.\nIn estate si nutrivano di semi, radici, frutti di cactus, insetti, rettili e piccoli roditori, insieme con occasionali antilopi e cervi; i coyote invece non venivano mangiati perch\u00e9 li si credeva dotati di poteri soprannaturali. In inverno si dovevano affidare alle provviste estive perch\u00e9 la disponibilit\u00e0 di cibo era scarsissima e la minaccia della fame era sempre incombente.\nNei periodi in cui il cibo era abbondante i vari gruppi si riunivano in bande pi\u00f9 numerose, composte quasi esclusivamente da individui imparentati bilateralmente.\nIl riconoscimento della leadership avveniva in maniera informale e raramente sorgevano conflitti fra trib\u00f9, causati di solito da accuse di stregoneria o da rivalit\u00e0 sessuali. La religione formale era poco praticata; veniva soprattutto ricercata l'alleanza con gli spiriti, conosciuti attraverso sogni e visioni, che era ritenuta capace di conferire poteri connessi con la medicina, la caccia e il gioco d'azzardo.\nCalifornia.\nL'area culturale californiana comprende approssimativamente la superficie dello Stato attuale, con l'esclusione della zona sud orientale lungo il fiume Colorado. La popolazione ivi installata, che secondo le stime ottimistiche contava forse 200.000 abitanti, parlava pi\u00f9 di 200 linguaggi distinti.\nFra i gruppi pi\u00f9 importanti vi erano i Pomo, i Modoc, gli Yana, i Chumash, i Costanoan, i Maidu, i Miwok, i Patwin, i Salinan, i Wintun, gli Yokut, gli Yuki e i cosiddetti Mission Indians (Indiani delle Missioni), Cahuilla, Diegue\u00f1o, Gabrile\u00f1o, Luise\u00f1o e Serrano.\nTutti gli Indiani o Nativi americani della zona californiana erano principalmente raccoglitori di ghiande, semi erbacei e altri vegetali commestibili. Pesci e frutti di mare avevano importanza sulla costa, mentre nell'interno si cacciavano cervi, orsi e piccoli mammiferi vari. Il villaggio, composto anche da pi\u00f9 di 100 persone, col suo particolare dialetto, era spesso la pi\u00f9 ampia unit\u00e0 politica esistente. Diffusa era l'usanza delle met\u00e0 esogame, che consentiva l'endogamia, pratica secondo la quale i matrimoni avvenivano solo all'interno del villaggio per\u00f2 diviso a sua volta in due met\u00e0, per cui i membri di un gruppo dovevano combinare il loro matrimonio con un membro dell'altro gruppo.\nI capi, a volte ereditari, organizzavano la vita sociale e cerimoniale, ma avevano scarso potere politico. I conflitti organizzati fra villaggi erano rari. Frequenti erano i riti di cura, le cerimonie della pubert\u00e0 maschile e l'uso rituale di sostanze psichedeliche..\nPianure.\nNella zona delle Pianure (ovvero le praterie che si estendono dal Canada centrale fino al Messico e dal Midwest alle Montagne Rocciose) si erano installate popolazioni che vivevano in piccoli gruppi nomadi al seguito delle grandi mandrie di bisonti, in quanto la caccia ha costituito la principale risorsa alimentare fino al 1890, anche se lungo il Missouri e altri fiumi delle pianure erano presenti rare forme di agricoltura stanziale. La densit\u00e0 abitativa era molto bassa.\nTra i primi abitanti delle praterie possiamo ricordare i Blackfeet (cacciatori), i Mandan e gli Hidatsa (agricoltori); in seguito, quando i coloni europei conquistarono le zone orientali ricche di foreste, molte popolazioni del Midwest si spostarono nelle Pianure: tra questi i Sioux, gli Cheyenne e gli Arapaho, preceduti dagli Shoshoni e dai loro parenti Comanche, provenienti per\u00f2 dal Gran Bacino.\nQuando il cavallo fu introdotto dagli europei (XVII secolo) e poi si diffuse in tutte le Grandi Pianure (XVIII secolo), nella zona si mescolarono tutta una serie di popoli precedentemente sedentari, disturbati dai cacciatori-guerrieri a cavallo delle zone vicine.\nGli antichi raccoglitori e agricoltori d'estate cominciarono a organizzarsi in accampamenti di dozzine di \"tipi\" trasportabili disposti in cerchio, per praticare la caccia al bisonte in maniera intensiva. Le cerimonie pubbliche, in particolare la danza del sole, servirono a creare nei gruppi legami pi\u00f9 saldi e un obiettivo comune.\nIl potere individuale, perseguito in primo luogo con la ricerca della visione, accompagnata da automutilazioni e severe ascesi, veniva manifestato tramite la partecipazione alle incursioni belliche contro i nemici. Le societ\u00e0 guerriere, alle quali gli individui aderivano in giovent\u00f9, divennero in breve tempo organizzazioni specializzate nella guerra, spesso con funzioni di controllo dell'ordine all'interno dei grandi accampamenti. Il successo nelle incursioni (condotte di solito da meno di una dozzina di uomini), il possesso di molti cavalli e il potere ottenuto attraverso le visioni o la danza del sole erano i segni del rango fra gli indiani delle Grandi Pianure.\nForeste orientali.\nCoperta in origine da una fitta vegetazione, l'area delle foreste orientali (comprendente le regioni temperate degli Stati Uniti e del Canada orientali, dal Minnesota e Ontario fino all'oceano Atlantico a est e fino alla Carolina del Nord a Sud) era abitata inizialmente da cacciatori: intorno al 7000 a.C. vennero introdotte l'agricoltura, la pesca, la lavorazione della pietra e, nella zona dei Grandi Laghi, del rame.\nI Nativi abitanti quest'area comprendevano gli Irochesi e gli Uroni, e anche popolazioni di lingua algonchina, tra cui gli Ojibway (Chippewa) e i loro parenti Ottawa, i Lenape (o Delaware), i Micmac, i Narragansett, gli Shawnee, i Potawatomi, i Kickapoo, i Menominee, gli Illinois. Anche i Sioux abitavano originariamente delle Foreste Orientali, ma furono in larga parte spinti a ovest, verso le grandi praterie, dalle trib\u00f9 algonchine armate dagli Europei.\nA cavallo tra il XVIII e il XIX secolo anche la maggior parte dei gruppi algonchini, e cos\u00ec pure degli Irochesi, furono costretti a spostarsi a ovest, verso il Territorio Indiano, o a nord verso il Canada, dalla politica dei neonati Stati Uniti d'America che subivano la pressione dei coloni di origine europea in cerca di terra da coltivare e citt\u00e0 da costruire, che si scontrava con il modello di vita delle trib\u00f9 indiane basato su grandi spazi a disposizione; alcuni gruppi rimasero comunque nella regione, raccolti di solito in piccole comunit\u00e0.\nIl clima freddo del nord-est e dei Grandi Laghi tendeva a limitare l'orticoltura e a costringere alla raccolta delle piante selvatiche; i cibi pi\u00f9 importanti erano il pesce, gli animali da caccia, lo sciroppo d'acero e il riso selvatico. Fra i coltivatori gli uomini si limitavano in genere a preparare il terreno per la coltivazione, che era opera essenzialmente femminile. I popoli di lingua irochese erano organizzati in villaggi matrilineari guidati da un consiglio: le donne avevano un ruolo importante nel governo dei villaggi.\nFra la costa orientale e i Grandi Laghi vivevano i popoli di lingua algonchina, organizzati per lo pi\u00f9 in piccoli villaggi, semisedentari, fortemente influenzati dai loro vicini meridionali. Le attivit\u00e0 orticole erano in genere poco sviluppate lungo la costa, dove la raccolta dava un prodotto assai abbondante. La leadership era in genere debole, il territorio mal definito e l'organizzazione politica somigliava a quella delle piccole trib\u00f9 di altre zone. Queste furono fra le prime culture nomadi o seminomadi installate nell'area a subire l'impatto della diversa civilizzazione europea in espansione e nel conflitto impari tra le due civilt\u00e0 molte di esse erano gi\u00e0 scomparse prima dell'inizio del Settecento.\nSud-est.\nLa regione a clima tropicale che si estende a nord del golfo del Messico, dalle coste dell'Atlantico al Texas centrale, era originariamente coperta di foreste di pini e popolate da daini. Nel 3000 a.C. in quest'area fu introdotta l'agricoltura che determin\u00f2 un forte incremento demografico, mentre intorno al 1400 a.C. furono costruite le prime citt\u00e0.\nAl momento dell'arrivo degli Spagnoli e dei Portoghesi nei secoli XVI-XVII, per\u00f2, le epidemie cominciarono a decimare la popolazione. Alcune popolazioni native di questa zona, che includevano anche i Cherokee, i Creek e i Seminole, erano conosciute come le Cinque Nazioni Civilizzate, in quanto la loro economia e la loro organizzazione sociale erano pi\u00f9 articolate e in qualche modo pi\u00f9 vicine a quelle europee. Nella stessa area erano insediati anche i Natchez, ma la loro cultura, molto elaborata, fu distrutta dall'impatto degli spagnoli alla fine del XVIII secolo.\nFra i gruppi pi\u00f9 importanti del sud-est sono da segnalare anche gli Alabama, i Caddo, i Chickasaw, i Choctaw, i Quapaw, i Biloxi, i Chitimacha, i Timucua e i Tunica (Tunican). Molti di questi popoli raggiunsero i pi\u00f9 complessi livelli culturali a nord della Mesoamerica. Un'orticoltura produttiva integrata dagli abbondanti prodotti delle foreste forn\u00ec la base materiale ai loro grandi insediamenti sottoposti all'autorit\u00e0 centralizzata di un capo.\nEbbero villaggi di centinaia di abitanti fortificati con palizzate, che contenevano grandi tumuli sui quali sorgevano i templi al cui interno ardeva il fuoco perenne e le abitazioni delle classi superiori. I capi e i re esercitavano il potere assoluto sui sudditi, nobili e popolani, e in alcuni casi comandavano pi\u00f9 di una dozzina di villaggi. Frequenti erano le guerre e le incursioni.\nSud-ovest.\nL'area culturale del sud-ovest si estende su una regione calda e arida di montagne e bacini cosparsi di oasi: gli abitanti di quest'area comprendente l'Arizona, il Nuovo Messico, il Colorado meridionale e l'adiacente Messico settentrionale, dapprima cacciatori di mammut e poi del bisonte, diedero origine a una cultura, definita arcaica, sviluppatasi tra l'8000 a.C. e il 300 ca. a.C. Sono state ritrovate tracce di culture precedenti, come i Clovis, risalenti addirittura a epoche precedenti (11.000 anni fa).\nNel sud-ovest si muovevano popoli di cacciatori-raccoglitori (fra cui gli Apache, gli Havasupai, i Seri, i Walapai, gli Yavapai) ma esistevano anche popoli di orticoltori, come i Mohave, i Navajo, i Papago, i Pima, i Pueblo (fra cui gli Hopi e gli Zu\u00f1i), gli Yaqui, gli Yuma (Nijoras), i Cocopa e gli Opata. Nonostante la sua aridit\u00e0, la regione offriva una certa quantit\u00e0 di cibi selvatici, sia animali sia vegetali, che fornivano il sostentamento necessario agli insediamenti, organizzati patrilinearmente o matrilinearmente. Erano frequenti le incursioni contro gli orticoltori vicini.\nIntorno al 300 a.C. alcune popolazioni del Messico, a economia basata sulla coltivazione di mais, fagioli, zucche e meloni in terreni irrigati, emigrarono nell'Arizona meridionale. Chiamati Hohokam, furono gli antenati degli odierni Pima e Papago. L'agricoltura fu praticata anche dagli Anasazi: i loro discendenti sono gli attuali Pueblo, cui si aggiunsero in seguito gli attuali Navajo e vari gruppi di Apache. Risalgono al 1000 a.C. le prime caratteristiche tombe coperte da tumuli sepolcrali, diventate in seguito centri di culto, tipiche della prima civilt\u00e0 Hopi.\nAspetti culturali.\nBench\u00e9 le caratteristiche culturali, come la lingua, i costumi e le usanze varino enormemente da una trib\u00f9 all'altra, ci sono alcuni elementi che si possono incontrare frequentemente e sono condivisi da molte trib\u00f9.\nReligione.\nLa religione pi\u00f9 diffusa \u00e8 conosciuta con il nome di Chiesa nativa americana. \u00c8 una chiesa sincretistica che unisce elementi dello spiritualismo nativo provenienti da un numero di differenti trib\u00f9 con elementi simbolici tipici del Cristianesimo. Il suo rito principale \u00e8 la cerimonia del peyote. La Chiesa del Peyote ha aiutato molto i popoli nativi a uscire dal vortice di decadenza alla quale il popolo rosso era arrivato apprendendo gli usi e costumi ma soprattutto i vizi dei bianchi, recuperando almeno in parte le proprie radici culturali perse dopo i vari stermini perpetrati dagli invasori europei per puri fini commerciali e di guadagno.\nMolto della cultura indiana americana si \u00e8 andata mischiando ai simboli cattolici degli invasori, cos\u00ec come gi\u00e0 accadde anche per quello che riguardava la tratta degli schiavi africani che mischiarono tradizioni nere a quelle cattoliche pur di poter continuare a pregare le loro entit\u00e0. Nella parte sud-occidentale degli Stati Uniti d'America, specialmente nel Nuovo Messico, il sincretismo tra il Cattolicesimo portato dai missionari spagnoli e la religione nativa \u00e8 piuttosto comune; i tamburi, i canti e le danze dei Pueblo sono regolarmente parte della Messa.\nGli agricoltori e allevatori del Sud-ovest semidesertico erano stanziali ed inventarono le Danze della Pioggia in quanto dovevano sempre lottare contro la scarsit\u00e0 d'acqua. I nativi erano in costante contatto con la natura, aspetto che si rispecchiava nel loro variegato mondo spirituale. Essi praticavano l'animismo: i fenomeni meteorologici erano per loro manifestazione degli spiriti naturali che potevano essere evocati durante lo stato di trance, indotto da svariate sostanze psicotrope: funghi, erbe o cactus allucinogeni, come il peyote del Sud-ovest. Si poteva entrare in contatto con gli spiriti anche mediante il digiuno, l'isolamento forzato o prove cruente come la danza del sole, un rito di purificazione che consisteva nello stare appesi ad un palo per quattro giorni per abituare il guerriero a sopportare i pi\u00f9 terribili dolori. Mediatori fra la trib\u00f9 e gli spiriti erano i \"medicine-men\", gli sciamani che insieme alle donne si occupavano anche della salute di tutti. I guaritori indiani utilizzavano anche la salicina, contenuta nella corteccia del salice e dei pioppi ed usata contro febbri ed infiammazioni. Dai cicli della natura derivava anche la loro cosmologia che immaginava un universo circolare, dove tutto torna alla natura. Questa particolare concezione cosmologica era rispecchiata nel cerchio magico dove si svolgevano assemblee e riti sacri. Al centro di tutto stava il Grande Spirito: gli indiani delle Grandi Pianure lo chiamavano Wakan Tanka, gli Algonchini invece Manit\u00f2 (diventer\u00e0 Manit\u00f9 nei fumetti di \"Tex Willer\"). \nMolto importanti, sotto il profilo culturale, erano gli animali: secondo i loro miti, il corvo e il coyote insegnarono all'uomo l'uso del fuoco. Ma ogni popolo di nativi aveva il proprio totem, animale da cui si considerava discendente.\nMusica e arte.\nLa musica dei Nativi americani \u00e8 monofonica anche se ci sono notevoli eccezioni. La musica nativa tradizionale prevede i tamburi ma pochi altri strumenti, anche se i flauti vengono impiegati da alcuni gruppi. La tonalit\u00e0 di questi flauti non \u00e8 molto precisa e dipende dalla lunghezza del legno usato e dalla grandezza della mano del suonatore.\nLa forma pi\u00f9 diffusa di musica pubblica tra i Nativi americani negli Stati Uniti \u00e8 il \"powwow\". Durante questa manifestazione, cos\u00ec come nell'annuale \"Gathering of Nations\" ad Albuquerque nel Nuovo Messico, membri di gruppi di suonatori di tamburi si siedono in cerchio intorno a un grande tamburo, mettendosi a suonare all'unisono mentre cantano nelle loro lingue native e i danzatori colorati ballano in senso orario intorno ai suonatori.\nLe attivit\u00e0 musicali e artistiche scandiscono la vita degli indiani, molto pi\u00f9 del lavoro, che \u00e8 ridotto al minimo necessario per la sopravvivenza.\nLe sonorit\u00e0 dei Nativi americani sono state riprese anche da molti artisti di musica pop e rock, come ad esempio Robbie Robertson (The Band, con Bob Dylan) originario di madre indiana.\nL'arte dei Nativi americani costituisce una categoria importante nel panorama dell'arte mondiale. Il contributo dei Nativi americani include stoviglie di terracotta, gioielli, vestiti, sculture.\nNell'area delle foreste dell'est si diffusero la lavorazione della pelle, le decorazioni di vasi, sacche, cinture, tra le quali quelle multicolori chiamate \"wampum\" con disegni simbolici.\nIn tutte le aree nordamericane molto importante \u00e8 l'arte delle maschere in legno a fini religiosi, raffiguranti demoni e spiriti.\nMolto diffuse la pittura della pelle sia di tipo figurativo sia con temi geometrici, l'arte dell'intreccio del vimini, la decorazione di ceramiche e la tessitura.\nLa democrazia indigena.\nOgni individuo si sentiva parte di Madre Natura, quindi anche un membro del suo popolo. Una nazione indiana si componeva di gruppi locali (in inglese \"bands\") che erano politicamente autonomi ed economicamente autosufficienti. Le comunit\u00e0 di sussistenza e sopravvivenza erano organizzate per clan, sparpagliate in villaggi per lo pi\u00f9 privi di un potere centrale. Ogni \"banda\" prendeva decisioni autonomamente dopo essersi riunita in assemblee e consigli. I nativi erano guidati da leader rappresentativi, scelti dai membri del gruppo. Tra i cacciatori-raccoglitori in genere il capo era il pi\u00f9 anziano o quello con pi\u00f9 esperienza. La carica del leader era vitalizia o temporanea, ma il capo poteva essere destituito se era considerato indegno. Uomini e donne avevano ruoli complementari. Il padre insegnava ai figli maschi la caccia e la guerra che poteva essere molto dura. La madre invece spiegava ai figli le regole della societ\u00e0 e tramandava loro le tradizioni.\nNativi americani nel Mesoamerica.\nFin dal 1400 a.C. in Messico e nella parte settentrionale dell'America centrale fiorirono civilt\u00e0 di notevole importanza, oltre a diverse trib\u00f9: sulla costa orientale del Messico gli Olmechi eressero templi e imponenti palazzi fino a cadere in declino intorno al 400 a.C. In seguito il Messico centrale fu dominato per circa duecento anni dalla civilt\u00e0 di Teotihuacan e nel sud-ovest e nello Yucat\u00e1n e Guatemala si svilupparono le Citt\u00e0-Stato dei Maya.\nNell'XI secolo il Messico era controllato dai Toltechi, ai quali fecero seguito gli Aztechi e poi gli spagnoli. Le popolazioni che risiedevano nel Mesoamerica (Messico, Guatemala, El Salvador e la parte occidentale dell'Honduras e del Nicaragua), con la loro produzione agricola, alimentavano i grandi mercati cittadini. Erano inoltre dotate di strutture sociali complesse e svilupparono un'arte e una cultura raffinate, per\u00f2 distrutte quasi interamente dalla conquista spagnola.\nLe civilt\u00e0 mesoamericane ebbero una scrittura geroglifica, libri di carta di corteccia, carte geografiche, la matematica posizionale e il concetto dello zero, gli osservatori astronomici, un calendario di grande precisione e la previsione delle eclissi, complessi centri civico-cerimoniali e societ\u00e0 stratificate con sovrani assoluti. Tutti questi popoli furono assoggettati dagli spagnoli e fatti diventare contadini a loro servizio.\nNativi americani nel Sudamerica.\nArea settentrionale e Caraibi.\nQuest'area geografica comprende ambienti molto diversificati: giungle, savane, zone aride e la parte settentrionale delle Ande. Sin dall'epoca arcaica la popolazione che vi risiede viveva organizzata in piccole comunit\u00e0. Tra i popoli indigeni della Colombia, i Chibcha erano famosi per l'oreficeria, mentre altri gruppi, come i Mosquito del Nicaragua, i Cuna di Panama, gli Arawak e i Caribi dei Caraibi, avevano come attivit\u00e0 principali la caccia e la pesca.\nArea amazzonica.\nLa regione amazzonica con tutta probabilit\u00e0 non fu abitata prima del 3000 a.C. Qui le popolazioni indigene, che lavoravano il cotone e si dipingevano il corpo, mantengono anche oggi molti dei costumi tradizionali anche se il loro habitat \u00e8 seriamente minacciato dallo sfruttamento intensivo delle miniere e del legname. Nell'area vivono numerosi gruppi, tra cui i Makiritare, i Tupinamb\u00e1 e quelli che parlano le lingue degli Arawak e dei Caribi.\nIn queste zone spesso forti piogge dilavavano le sostanze nutrienti del suolo e queste societ\u00e0 agricole erano costrette a spostare continuamente le coltivazioni, trasferendo spesso interi villaggi.\nLa coltivazione \"taglia-e-brucia\" di vari tuberi, cereali e palme forniva un'alimentazione abbondante, ma povera di proteine, le cui principali fonti erano invece il pesce e le tartarughe con le loro uova, integrate dall'esiguo prodotto di una caccia difficile a vari mammiferi di grande e piccola taglia.\nI villaggi erano in genere piccoli (100-1000 abitanti) e la densit\u00e0 bassa (ca. 2 ab./km\u00b2): questi centri erano spesso la pi\u00f9 vasta unit\u00e0 di aggregazione politica. La forma pi\u00f9 diffusa di affiliazione sociale era il patrilignaggio, sebbene esistessero clan in alcuni dei centri pi\u00f9 grandi. Nelle societ\u00e0 pi\u00f9 piccole la leadership era esercitata da un anziano, mentre nelle comunit\u00e0 pi\u00f9 numerose gli sciamani acquisivano a volte il potere attraverso l'intimidazione. In alcune delle societ\u00e0 dell'alta Amazzonia esistevano anche strutture di classe.\nGli sciamani guidavano le cerimonie della pubert\u00e0, del raccolto e della morte, tutte assai elaborate in quest'area culturale. Molti individui diventavano sciamani grazie all'impiego di potenti droghe allucinogene.\nAnde centrali e meridionali.\nLa parte centrale e meridionale delle Ande, quella cio\u00e8 che attraversa la parte occidentale dell'America del Sud, con le sue strette valli comprese tra i monti e il Pacifico, ha ospitato grandi civilt\u00e0 indigene. I popoli che abitavano i villaggi delle valli costiere del Per\u00f9 centrale, edificarono dopo il 2000 a.C. grandi templi di pietra e mattoni. Dopo il crollo di queste civilt\u00e0 (Huari, Tiahuanaco e Chim\u00fa), tutto il moderno Per\u00f9 fu conquistato dagli Inca, che estesero il loro dominio anche negli attuali stati di Ecuador, Bolivia, Cile e Colombia.\nNel XVI secolo, l'Impero inca, indebolito da lotte interne, fu facilmente conquistato dai conquistadores spagnoli. Allo stato attuale sopravvivono numerose popolazioni di lingua quechua (lingua ufficiale dell'impero inca). Oltre ai quechua, sono presenti altre popolazioni che mantengono ancora lingue e tradizioni di epoca precolombiana. \u00c8 il caso degli aymara che vivono nel Per\u00f9 meridionale e in Bolivia.\nRegione meridionale.\nIn questa zona, che comprende l'Uruguay, e il l'Argentina, vivono popolazioni contadine, come i Pampas che tuttora abitano in villaggi e coltivano mais, patate e cereali. In seguito alle invasioni spagnole questi gruppi cominciarono ad allevare anche bestiame e cavalli. Pi\u00f9 a Sud, nelle \"pampa\", era impossibile praticare l'agricoltura, perci\u00f2 le popolazioni vivevano di caccia o di pesca; nei pressi dello stretto di Magellano, invece, le popolazioni vivevano principalmente pescando foche e leoni marini.\nQuesti gruppi avevano la pi\u00f9 bassa densit\u00e0 di popolazione di qualsiasi altra cultura sudamericana e conoscevano solo una semplice organizzazione per bande. Tutti presentavano una scarsa produttivit\u00e0 di alimenti e una tecnologia elementare. La religione conosceva i riti di passaggio, lo sciamanesimo e la credenza negli spiriti. Faide e incursioni erano rare: la sopravvivenza di queste societ\u00e0 dipendeva dalla loro capacit\u00e0 di sfuggire ai pi\u00f9 potenti e bellicosi vicini.\nCalo demografico e sterminio dei Nativi.\nPer genocidio dei Nativi americani o genocidio indiano si intende il calo demografico e lo sterminio sistematico condotto con motivazioni di controllo del territorio, economiche, etniche, politiche o religiose dei Nativi americani (detti anche Indiani d'America, Pellerossa o, nel centro-sud America, Indios e Amerindi), e perpetratosi dall'arrivo degli Europei alla fine del XV secolo fino al secolo XX, periodo in cui si ritiene che una popolazione compresa tra i 50 e i 100 milioni mor\u00ec a causa dei colonizzatori, molti come conseguenza diretta di guerre di conquista avvenuta con armi impari, perdita del loro ambiente, cambio dello stile di vita e malattie introdotte volontariamente o accidentalmente, mentre molti furono oggetto di deliberato sterminio, poich\u00e9 considerati biologicamente inferiori (teorie di supremazia razziale) o culturalmente barbari (teorie di supremazia culturale).\nL'impatto sulla composizione etnica della popolazione ebbe diversi caratteri, con differenze significative di comportamento tra i conquistatori di matrice neolatina (spagnoli e portoghesi) o anglosassoni.\nNegli attuali Stati Uniti d'America e Canada lo sterminio fu massiccio e devastante per le popolazioni native, con scarsissime unioni tra i popoli venuti a contatto, conseguente scarsa discendenza e assimilazione culturale forzata diffusa.\nNel Centro e Sudamerica questo fenomeno venne contrastato da una parte consistente dei colonizzatori stessi (v. paragrafo successivo), con la conseguenza che gran parte di queste nazioni sono tuttora popolate da percentuali consistenti e a volte maggioritarie di nativi americani o da individui nati dall'unione tra l'elemento indigeno e colonizzatore. Nel Nordamerica, tra l'altro relativamente meno popolato, l'impatto fu pi\u00f9 devastante a causa delle minori remore da parte dei colonizzatori e dalla loro minore tendenza ad unirsi alla popolazione indigena; la conseguenza \u00e8 che le percentuali di indigeni nordamericani sono drasticamente pi\u00f9 basse.\nLa difesa degli indigeni da parte dei missionari cattolici e dei papi.\nSecondo lo studioso Franco Cardini, la chiesa di Roma, pur con alcune contraddizioni interne (come ad esempio le Scuole residenziali indiane), ha agito nei secoli prevalentemente in difesa degli indigeni. Afferma Cardini: \u00ab Sarebbe ingiusto negare che molti della Chiesa cattolica si siano piegati alle esigenze delle potenze colonialistiche e alla loro pratica di violenza e rapina. Resta tuttavia un fatto: nel mondo protestante non c'\u00e8 nessun missionario che sia riuscito a combattere ingiustizia e violenza con lo stesso successo con cui l'hanno fatto i cattolici: e difatti nell'America settentrionale e Oceania si sono avuti sistematici genocidi su larga scala, messi in atto soprattutto da inglesi e olandesi, che non trovano riscontro nell'America meridionale dove stragi e razz\u00ece di schiavi ebbero certamente luogo, ma dovettero fare i conti con apostoli che difesero i nativi a viso aperto, spesso accettando insieme a loro la persecuzione. Il pi\u00f9 famoso di costoro \u00e8 senza dubbio il domenicano Bartolom\u00e9 de Las Casas che convinse Carlo V a promulgare le \u201cNuevas Leyes\u201d, irreprensibile codice garantista nei confronti dei nativi, che resta un modello giuridico a testimonianza del senso di equit\u00e0 di un sovrano cattolico e che imped\u00ec molte sopraffazioni\u00bb..\nTra gli storici che ricalcano le posizioni di Cardini ci sono Rodney Stark e Eugene D. Genovese che affermano come la riduzione in schiavit\u00f9 di interi popoli fu, in genere, osteggiata dai religiosi cattolici. Tra coloro che difesero gli indios, mettendo a rischio la propria vita fino al martirio, vi sono i frati domenicani Antonio de Montesinos (1475-1540) e Pedro de C\u00f3rdoba (1482-1521), tra primi religiosi a raggiungere il Nuovo Mondo. I loro sermoni contro i metodi violenti utilizzati dai coloni verso la popolazione autoctona colpirono talmente uno degli amministratori locali che questi decise di prendere i voti e di schierarsi al loro fianco.\nSi trattava del gi\u00e0 citato Bartolom\u00e9 de Las Casas, oggi universalmente riconosciuto come il \"protettore degli indios\". Frate Francesco da Vitoria (o Francisco De Vitoria) (1492-1546) \u00e8 un altro dei difensori degli amerindi: la sua azione principale fu quella di elaborare le basi teologiche e filosofiche in difesa dei diritti umani delle popolazioni indigene colonizzate. Questo lo fa annoverare tra i padri del \u201cdiritto internazionale\u201d. Si ricordano inoltre le Riduzioni gesuite che cercarono di creare un modello di sviluppo equo e solidale con i locali, o episodi come la cosiddetta battaglia di Mboror\u00e9, che vide i gesuiti a fianco dei nativi combattere contro i colonialisti europei.\nDiversi atti e bolle papali nel tempo furono emanati a difesa degli indigeni. Gi\u00e0 papa Eugenio IV (1383-1447) prima della scoperta delle Americhe, con la bolla Sicut Dudum del 1435 indic\u00f2 l'atteggiamento del papato verso le popolazioni indigene (in questo caso i popoli delle Isole Canarie). In essa infatti si ordinava, sotto pena di scomunica, a chi era coinvolto nello schiavismo, che entro 15 giorni dalla ricezione della bolla si doveva \u00abriportare alla precedente condizione di libert\u00e0 tutte le persone di entrambi i sessi una volta residenti nelle dette Isole Canarie, queste persone dovranno essere considerate totalmente e per sempre libere (\u00abac totaliter liberos perpetuo esse\u00bb) e dovranno essere lasciate andare senza estorsione o ricezione di denaro\u00bb. Altro documento \u00e8 la bolla \"Veritas Ipsa\" conosciuta anche come \u201cSublimis Deus\" del 2 giugno 1537, emanata da papa Paolo III che proclamava \u00abIndios veros homines esse\u00bb (\"gli indios sono uomini veri\") e scomunicava tutti coloro che avessero ridotto in schiavit\u00f9 gli indios o li avessero spogliati dei loro beni.\nNell'anno 1639, papa Urbano VIII, ascoltando la richiesta dei gesuiti del Paraguay, emise la bolla Commissum Nobis, che ribadiva la scomunica di Paolo III, proibendo in modo assoluto \u00abdi ridurre in schiavit\u00f9 gl'Indiani occidentali o meridionali; venderli, comprarli, scambiarli o donarli: separarli dalle mogli e dai figli; spogliarli dei loro beni; trasportarli da un luogo a un altro; privarli in qualsiasi modo della loro libert\u00e0; tenerli in schiavit\u00f9; favorire coloro che compiono le cose suddette con il consiglio, l'aiuto e l'opera prestati sotto qualsiasi pretesto e nome, o anche affermare e predicare che tutto questo \u00e8 lecito, o cooperare in qualsiasi altro modo a quanto premesso\u00bb. Nel 1741, papa Benedetto XIV eman\u00f2 la bolla \"Immensa Pastorum\" con la quale si vietava che i popoli indigeni delle Americhe e di altri paesi fossero asserviti. Papa Gregorio XVI, nel 1839 con la bolla \"In Supremo Apostolatus\", ribadiva, la solenne condanna verso la schiavit\u00f9 e la tratta degli schiavi.\nNel 1888 papa Leone XIII scrisse a tutti i vescovi del Brasile affinch\u00e9 eliminassero completamente la schiavit\u00f9 dal loro paese, dopo aver perorato in quello stesso anno la causa del cardinale Charles Lavigerie che fond\u00f2 a Bruxelles l'associazione \"Anti-Slavery Society\", per raccogliere fondi a favore degli antischiavisti e le loro battaglie. Come riferimento finale della lotta contro le discriminazioni coloniali e a favore della promozione dei popoli nativi possiamo indicare l'enciclica \"Mater et Magistra\" (1961) di Papa Giovanni XXIII, un pilastro della dottrina sociale della Chiesa cattolica.\nLa figura del Nativo americano oggi.\nNei tempi moderni invece, le civilt\u00e0 mesoamericane o andine, sono state esaltate per il glorioso passato mentre vi \u00e8 stata una svalutazione del presente, per la quale i discendenti di queste civilt\u00e0 avrebbero subito una sorta di imbarbarimento. Questa concezione \u00e8 stata talmente sostenuta che gli indigeni stessi si sono convinti della sua autenticit\u00e0.\nParallelamente alla diffusione di questi stereotipi negativi sugli indigeni americani, si \u00e8 assistito alla fioritura del mito del \"buon selvaggio\" di Jean-Jacques Rousseau. Ovviamente anche questa \u00e8 una distorsione della realt\u00e0 che si basa su una visione dualistica incentrata sulla dicotomia bene/male.\nNel corso degli anni sono fioriti tutta una serie di luoghi comuni sui nativi americani molto spesso veicolati anche da mezzi di comunicazione di massa come i fumetti, il cinema, la televisione, la pubblicit\u00e0, i videogiochi . Negli Stati Uniti d'America viene celebrato ogni anno il Native American Heritage Month, un festival dedicato ai nativi della durata dell'intero mese di novembre.\n\"\u00abL'indiano immaginario \u00e8 diventato una delle icone della societ\u00e0 dei consumi. Il risultato \u00e8 stata la riduzione delle culture native a una serie di slogan e di atteggiamenti semplicistici e paternalisti; molte delle immagini degli Indiani della pubblicit\u00e0 hanno un'intenzione positiva perch\u00e9 rivelano qualit\u00e0 come il coraggio, la prestanza fisica e la naturale virt\u00f9, qualit\u00e0 che, si crede, gli indiani abbiano posseduto prima del contatto coi bianchi. La pubblicit\u00e0 rinforza l'opinione che gli indiani migliori erano quelli di una volta; come simbolo consumista l'indiano \u00e8 ammirato per valori che i consumatori associano con la societ\u00e0 preindustriale.\u00bb\"\nI Nativi americani non sono da considerarsi \"fossili sociali\" nel senso che non hanno fissato uno stadio di sviluppo della loro cultura in senso identitario. Gli indigeni salvaguardano s\u00ec i loro modi di vita, ma operando su di esse modifiche continue, resistendo proprio grazie alla capacit\u00e0 di mutamento. In tutto il continente americano ci sono ancora circa 43 milioni di persone (3 milioni nell'America del Nord e pi\u00f9 di 40 in quella del Sud) che conducono stili di vita che discendono da quelli in uso nell'et\u00e0 precolombiana, anche se pur in parte adattati e modificati.\nL'atteggiamento attuale nei confronti dei Nativi \u00e8 bivalente: da una parte quello del silenzio, dall'altra si cerca di porsi a favore dell'integrazione. Quest'ultimo comportamento viene da molte parti incoraggiato in quanto considerato utile per far uscire gli indigeni dal loro \"sottosviluppo\". Tuttavia alcuni sollevano obiezioni sul come viene intesa l'integrazione e lo sviluppo e sul fatto che vengono imposte categorie europee o, comunque, occidentali. Chi sostiene queste obiezioni afferma che lo sviluppo sia identificato solo con quello tecnologico occidentale, senza tener conto che una politica assimilazionistica, basata magari sulla formalit\u00e0 tutta esteriore del \"politicamente corretto\", potrebbe causare uno svuotamento della loro cultura e della loro identit\u00e0.\n\"\u00abNon esiste un mitico mondo indigeno unitario, sottratto al divenire storico, ma esistono delle culture indigene che salvaguardano alcuni loro tratti essenziali attraverso una lunga lotta di resistenza. Questa resistenza non avviene in una situazione di chiusura totale verso l'esterno, anche se in essa gioca un ruolo rilevante la simulazione, intesa come accettazione apparente o epidermica dei valori dei dominatori. Si stabilisce, di fatto, un'interazione reciproca tra le diverse culture, che trasforma in profondit\u00e0 la loro struttura. Il termine \"mestizaje\", pur con la sua genericit\u00e0, definisce questo impasto originale, in continua evoluzione.\u00bb\"\nInoltre, nel 2006, il Consiglio dei Diritti Umani approv\u00f2 una dichiarazione per dare agli indigeni dei diritti. In questa dichiarazione si stabilirono delle categorie:&lt;br&gt;\n-diritto alla non discriminazione;&lt;br&gt;\n-diritto all\u2019integrit\u00e0 culturale;&lt;br&gt;\n-diritto di propriet\u00e0, uso, controllo e accesso a terreni, territori e risorse;&lt;br&gt;\n-diritto allo sviluppo e benessere sociale;&lt;br&gt;\n-diritto alla partecipazione politica.\nInoltre, oltre a questi diritti, gli diedero la possibilit\u00e0 di accedere all\u2019istruzione e alla vita politica del loro paese.\nTuttavia non si \u00e8 ancora arrivati ad una eguaglianza sociale totale tra indigeni e non indigeni. "}
{"id": "2706904", "revid": "767487", "url": "https://it.wikipedia.org/wiki?curid=2706904", "title": "Spettroeliografo", "text": "Lo spettroeliografo \u00e8 uno strumento usato in astronomia per ottenere immagini monocromatiche del Sole, cio\u00e8 a lunghezze d'onda ben precise.\n\u00c8 usato congiuntamente ad un telescopio o ad una torre solare, a cui \u00e8 accoppiato uno spettrografo ad alta dispersione.\nLo spettrografo lascia entrare una porzione della luce del disco solare da una apposita fenditura, la scompone e la fa passare attraverso una seconda fenditura, che permette di selezionare una riga particolare. Un apparecchio fotografico registra poi l'immagine ottenuta. Lo strumento pu\u00f2 essere movimentato per ottenere una scansione dell'intero disco solare. Le singole immagini possono poi essere composte per ricostruire un'immagine completa del sole.\nLo spettroeliografo ha permesso tra l'altro la scoperta dei flocculi, piccole regioni molto luminose della cromosfera solare.\nI primi spettroeliografi furono costruiti nel 1890, indipendentemente, da George E. Hale e da Henri Deslandres.\nNel 1932 lo statunitense Robert McMath ne estese la funzionalit\u00e0 aggiungendo un dispositivo che poteva riprendere immagini in movimento."}
{"id": "2706914", "revid": "287204", "url": "https://it.wikipedia.org/wiki?curid=2706914", "title": "Majskij rajon", "text": "Maiskij rajon \u00e8 un toponimo russo che indica"}
{"id": "2706917", "revid": "28580224", "url": "https://it.wikipedia.org/wiki?curid=2706917", "title": "Repubblica autonoma di Cabardino-Balcaria", "text": ""}
{"id": "2706918", "revid": "767487", "url": "https://it.wikipedia.org/wiki?curid=2706918", "title": "Le avventure di Pollicino e Pollicina", "text": "Le avventure di Pollicino e Pollicina \u00e8 un film d'animazione del 2002 diretto da Glenn Chaika.\nTrama.\nDopo essere stato cresciuto da un uomo di dimensioni normali Pollicino cerca di trovare altri della sua stessa statura. Incontra Pollicina (Jennifer Love Hewitt), che lavorava in un circo, che non solo ha stesse taglie ed et\u00e0, ma che ha anche lo stesso obiettivo di Pollicino. Non appena si incontrano, per\u00f2, Pollicina viene fatta prigioniera da Mole King (Peter Gallagher), che la vuole come sposa."}
{"id": "2706919", "revid": "110157", "url": "https://it.wikipedia.org/wiki?curid=2706919", "title": "Majskij rajon (Cabardino-Balcaria)", "text": "Il Maiskij rajon () \u00e8 un municipal'nyj rajon della Repubblica autonoma della Cabardino-Balcaria, in Russia. Istituito nel 1937, occupa una superficie di circa 384,76 chilometri quadrati, ha come capoluogo Maiskij e conta circa 40.000 abitanti."}
{"id": "2706921", "revid": "599013", "url": "https://it.wikipedia.org/wiki?curid=2706921", "title": "Adrian Madaschi", "text": "Carriera.\nClub.\nMadaschi lasci\u00f2 Perth per entrare nel settore giovanile dell'Atalanta, all'et\u00e0 di 15 anni, nel 1998. Con la formazione Primavera della squadra orobica vinse la Coppa Italia Primavera nel 1999-2000 e 2000-2001. Nel 2001 venne ceduto in prestito al Monza, ma nel gennaio del 2002, dopo 8 presenze con la societ\u00e0 brianzola, fece ritorno all'Atalanta dove fu aggregato alla prima squadra ma non fece mai il suo esordio. Nella stagione 2002-2003 venne ceduto nuovamente in prestito questa volta alla ma anche in questo caso dopo poche presenze fece ritorno nuovamente alla societ\u00e0 bergamasca e nell'ottobre del 2003, con un anno di anticipo rispetto alla scadenza del suo contratto, lasci\u00f2 l'Atalanta con una risoluzione consensuale.\nSi trasfer\u00ec in Scozia firmando per Partick Thistle col quale milit\u00f2 anche prima del suo arrivo in nella Scottish First Division. Nella sua prima stagione Madaschi gioc\u00f2 24 partite segnando anche 2 reti ed in quella seguente le sue presenze salirono a 27 presenze con altri 2 gol al suo attivo. Nel maggio 2005 lasci\u00f2 il Partick Thistle ma rest\u00f2 in Scozia venendo tesserato al Dundee; a dicembre, tuttavia, ha dovuto lasciare il club per problemi fisici.\nNel gennaio 2006 fece poi il suo ritorno in Italia firmando un contratto col , squadra all'epoca militante in Serie C1, dove rimase fino al termine della stagione. Successivamente, nella stagione 2006-2007 venne ingaggiato dal Portogruaro, squadra all'epoca in Serie C2, nella prima stagione la sua squadra conquist\u00f2 la salvezza ai Play Out mentre il campionato 2007-2008 si chiuse con una promozione in Lega Pro Prima Divisione (dopo i play-off) dove, con Madaschi sempre titolare, la squadra raggiunse il 12\u00ba posto ed ottenne la salvezza. Nella stagione 2009-2010 la squadra ottenne, per la prima volta nella sua storia, una clamorosa promozione in Serie B vincendo il campionato del proprio girone.\nNel campionato cadetto il difensore australiano \u00e8 sceso in campo in 34 incontri tra i quali, il 19 marzo 2011 contro L', ha siglato la presenza numero 150 con la casacca granata del Portogruaro; al termine della stagione, tuttavia, il club veneto retrocede in Lega Pro.\nScaduto il suo contratto che lo legava al Portogruaro ha deciso di ritornare in Australia dove si \u00e8 allenato per due mesi con i Melbourne Victory per poi firmare nel novembre del 2011 un contratto a breve termine con i Melbourne Heart della durata di 2 mesi. Il 12 novembre 2011 ha fatto il suo esordio in campionato con la squadra australiana nella partita vinta 3-0 contro i Newcastle Jets per poi collezionare altre 8 presenze in campionato.\nA gennaio 2012 ha firmato un contratto con la squadra Sud Coreana Jeju United con la quale ha fatto il suo esordio nella K-League il 4 marzo 2012 contro l'Incheon United.\nIl 20 marzo 2015 firma con i Western Sydney Wanderers.\nNazionale.\nCon la maglia della Nazionale Australiana partecipa ai mondiali under 17 del 1999 giocati in Nuova Zelanda, dove, dopo aver conquistato la finale, l'Australia \u00e8 stata sconfitta del Brasile ai calci di rigore; Madaschi fu scelto anche dalla Fifa per Top 11 ovvero la formazione ideale del Mondiale. Nel 2001 ha partecipato ai mondiali under 20 dove \u00e8 la selezione australiana \u00e8 stata eliminata gi\u00e0 al secondo turno, perdendo per 4-0 contro il Brasile.\nAd agosto del 2004 fu convocato nella nazionale Under 23 per il torneo di Calcio ai Giochi della XXVIII Olimpiade ad Atene, nel quale Madaschi e compagni raggiunsero i quarti di finale dove persero contro l'Iraq 0-1.\nAnche prima dei Giochi olimpici di Atene Madaschi, tra maggio e giugno del 2004, aveva collezionato quattro presenze con la Nazionale maggiore, nelle partite di qualificazione per la Coppa del Mondo 2006 realizzando anche 2 reti, il 2 giugno 2004, nella vittoria per 6-1 contro le Fiji.\nDopo circa cinque anni senza convocazioni Madaschi \u00e8 stato richiamato nel maggio 2009 per le ultime tre partite di qualificazione ai Mondiali 2010 in Sudafrica, mentre il 12 agosto 2009 ha collezionato un'altra presenza in Nazionale, giocando nella partita vinta per 3-0 contro l'Irlanda di Giovanni Trapattoni a Limerick.\nNel marzo del 2011 ha partecipato ad uno stage con la Nazionale Australiana svoltosi in Germania, presso M\u00f6nchengladbach."}
{"id": "2706927", "revid": "436907", "url": "https://it.wikipedia.org/wiki?curid=2706927", "title": "Let Down (Dead by Sunrise)", "text": "Let Down \u00e8 un singolo del gruppo musicale statunitense Dead by Sunrise, pubblicato il 18 dicembre 2009 come terzo estratto dal primo album in studio \"Out of Ashes\".\nInizialmente pubblicato per il download digitale, il 26 febbraio 2010 il singolo \u00e8 stato commercializzato anche nel formato CD.\nVideo musicale.\nIl videoclip del brano \u00e8 stato diretto da Paul R. Brown, lo stesso che ha diretto quello di \"Crawl Back In\". Esso mostra i vari componenti dei Dead by Sunrise intenti ad eseguire il brano su uno sfondo surreale in cui si alternano immagini di colore rosso, bianco, grigio e nero."}
{"id": "2706928", "revid": "28580349", "url": "https://it.wikipedia.org/wiki?curid=2706928", "title": "Repubblica Autonoma della Cabardino-Balcaria", "text": ""}
{"id": "2706932", "revid": "38120", "url": "https://it.wikipedia.org/wiki?curid=2706932", "title": "Fievel", "text": ""}
{"id": "2706933", "revid": "1833487", "url": "https://it.wikipedia.org/wiki?curid=2706933", "title": "Caonada", "text": "Caonada \u00e8 una frazione del comune di Montebelluna, in provincia di Treviso.\nGeografia fisica.\n\u00c8 l'abitato pi\u00f9 orientale del comune, trovandosi tra Biadene e Venegazz\u00f9 di Volpago. Sorge ai piedi del Montello, le cui pendici meridionali sono delimitate dal canale del Bosco: proprio da Caonada si dipartono le \"prese\" XVII e XVIII.\nA sud del centro, costituito dall'incrocio tra via Caonada e via del Cimitero-via Capitello, si trova una zona industriale.\nStoria.\nPriva di fondamento \u00e8 l'ipotesi che rimanda il toponimo al latino \"caput navis\" o \"caput nautea\", ovvero \"porto fluviale\", in riferimento al fatto che la zona era anticamente attraversata dal Piave. Appare tuttavia probabile la derivazione da \"caput\" con il significato di \"capo\", \"estremit\u00e0\", attraverso il veneto \"cao\".\nRappresent\u00f2, come la vicina Biadene, una delle pi\u00f9 antiche parrocchie del territorio, sebbene il fonte battesimale pi\u00f9 vicino si trovasse presso l'antica pieve di Santa Maria in Colle, a Montebelluna.\nMonumenti e luoghi d'interesse.\nCasa Cornuda.\n\u00c8 un semplice edificio a tre piani (sottotetto compreso), risalente - si presume - al XVIII secolo. Sorge presso il centro, dietro la parrocchiale, e attualmente \u00e8 adibita ad abitazione privata.\nLa facciata principale, rivolta a sud, \u00e8 asimmetrica e tripartita da interassi irregolari. Sopra l'ingresso principale si imposta al primo piano il poggiolo in ferro battuto, su cui si apre una monofora con arco a sesto acuto (la lunetta \u00e8 ora murata). A ciascuna apertura del primo piano corrispondono le finestre del sottotetto, architravate e di forma quadrata. La copertura a padiglione si innalza sopra un cornicione formato da mensoline in pietra, alternate a lunette di colore blu cobalto."}
{"id": "2706939", "revid": "339392", "url": "https://it.wikipedia.org/wiki?curid=2706939", "title": "Epoca tardo-medievale", "text": ""}
{"id": "2706940", "revid": "287204", "url": "https://it.wikipedia.org/wiki?curid=2706940", "title": "Salzburger Athletiksport-Klub 1914", "text": "Il Salzburger Athletiksport-Klub 1914, pi\u00f9 noto come \"Salzburger AK\" o \"SAK 1914\", \u00e8 una societ\u00e0 polisportiva di Salisburgo, in Austria, fondata nel 1914. \u00c8 la pi\u00f9 antica societ\u00e0 calcistica della citt\u00e0. Oggi milita nella Regionalliga Ovest, la terza divisione del campionato austriaco di calcio. I colori sociali sono il giallo e il blu.\nOltre al calcio, le sezioni principali sono quelle di scherma, pattinaggio di figura, fitness e pattinaggio su ruota. In passato la squadra di calcio ha giocato alcune stagioni nel massimo campionato nazionale, l'ultima presenza in 1. Division risale al 1985-1986. Il miglior risultato fu per\u00f2 ottenuto dalla dissolta sezione di pallamano, che, nel 1970-1971, fu campione d'Austria.\nNel 2018-2019 ha vinto la 1. Salzburger Landesliga, il massimo campionato regionale organizzato dalla Salzburger Fussballverband, e ha ottenuto l'accesso alla Regionalliga.\nStadio.\nIl club utilizza un impianto polivalente, il SAK-Sportanlage Nonntal, la cui capienza \u00e8 di circa 5.000 spettatori. Inaugurato nel 1921, prende il nome dalla frazione di Nonntal dove sorge. In passato fu usato anche dall'Austria Salisburgo."}
{"id": "2706941", "revid": "110157", "url": "https://it.wikipedia.org/wiki?curid=2706941", "title": "Chiesa di Sant'Ignazio (Gorizia)", "text": "La chiesa di Sant'Ignazio \u00e8 un luogo di culto cattolico di Gorizia, in provincia ed arcidiocesi di Gorizia; \u00e8 sede di una parrocchia compresa nel decanato di Gorizia.\nStoria.\nAlla fine del Cinquecento Gorizia era una piccola citt\u00e0 di pi\u00f9 o meno 5000 abitanti, cinta da mura che a nord-ovest davano su un grande spiazzo erboso, che i goriziani, usando il termine sloveno, chiamavano Travnik. Su tale prato si affacciava qualche palazzo signorile e alcune botteghe di artigiani. Quando il Protestantesimo cominci\u00f2 a diffondersi, soprattutto ad opera di predicatori quali Primo\u017e Trubar, il quale tradusse la Bibbia in sloveno, e soggiorn\u00f2 a Gorizia predicando in italiano, sloveno e tedesco, la struttura ecclesiastica goriziana era molto debole. Infatti, essa dipendeva dal Patriarca di Aquileia, il quale, dopo che il Friuli nel 1420 era passato alla Repubblica di Venezia, si disinteressava dei vasti territori di sua pertinenza rimasti in terra austriaca. Per far fronte a tale situazione, gi\u00e0 alla fine del \u2018500 alcuni nobili, fra cui spicca Vito di Dornberg avevano proposto l'istituzione di una Diocesi indipendente. Le richieste vennero solo in parte accolte: nel 1574 fu eretto a Gorizia un Arcidiaconato. Chi oper\u00f2 in maniera pi\u00f9 efficace da diga contro il protestantesimo furono i vari ordini monastici: francescani, attivi gi\u00e0 dal XIII secolo a Gorizia, le orsoline, le clarisse, i fatebenefratelli, i carmelitani, i cappuccini e \u2013 soprattutto \u2013 i gesuiti, presenti dal 1615. Tutti questi religiosi si accasarono dapprima come ospiti presso varie famiglie nobiliari goriziane, e nel 1620 acquistarono una casa sul Travnik. All'inizio essi, ricalcando la struttura amministrativa che vedeva Gorizia dipendere dalla regione dell'Austria Interna con capoluogo Graz, erano subalterni alla sede del capoluogo stiriano. Ma gi\u00e0 dal 1620 furono resi indipendenti dalla casa-madre. I gesuiti introdussero anche a Gorizia un nuovo concetto della fede, e, seguendo i dettami controriformistici, portarono i canoni dell'arte barocca, un gusto per le celebrazioni fastose e solenni. Sulla presenza e l'attivit\u00e0 dei Gesuiti si hanno abbondanti informazioni in quanto ci \u00e8 pervenuta l'opera \"Historia Collegij Goritiensis\": naturalmente vi \u00e8 raccontata anche la storia della costruzione dei loro principali edifici, il collegio, il seminario e la chiesa dedicata al loro fondatore.\nLa costruzione del collegio, che sorgeva a fianco della chiesa, la dov'\u00e8 oggi il palazzo dell'I.N.P.S., inizi\u00f2 negli anni venti del Seicento: sappiamo che spesero per iniziare 1600 fiorini. Nel 1632 abbiamo notizie di una ristrutturazione di cucina e refettorio. Venne trasferita la sartoria, aperto un passaggio nuovo per l'orto, adibite due stanze per i collegiali. Al 1639 risale lo scavo di un pozzo profondo 18 piedi, al 1642 l'ampliamento del complesso mediante l'acquisto della casa attigua da un nobile, tal Panizol. Il collegio continu\u00f2 ad ingrandirsi regolarmente fino al 1726. Focalizzandoci sulla chiesa, la prima notizia relativamente ai lavori risale al settembre 1654: gi\u00e0 da diversi anni i gesuiti erano partiti raccogliendo fondi e donazioni, tra cui quella dell'imperatore Ferdinando, che aveva fortemente caldeggiato una presenza gesuitica nelle regioni pi\u00f9 toccate dal proselitismo luterano. Comunque, dopo appena un anno di lavori, nel Natale 1655 i muri edificati crollarono sotto le scroscianti piogge abbattutesi per tutto l'autunno. La responsabilit\u00e0 venne addossata all'impresario, il cui nome non \u00e8 riportato nei documenti, e questi dovette a proprie spese provvedere alla ricostruzione. In seguito, l'impresario fu cambiato: nel 1656 da Fiume giunse Bartolomeo Winterleiter. Nel 1664 fu ultimato il presbiterio. La parte muraria fu conclusa nel 1680. Il giorno di Sant'Ignazio di quell'anno (31 luglio 1680) il vescovo di Trieste Giacomo Ferdinando Gorizzutti celebr\u00f2 dall'altar maggiore una messa solenne.\nDal 20 luglio 1682 al 14 febbraio 1683 la chiesa rimase chiusa a causa di un'epidemia di peste bubbonica, le cui devastazioni descrisse efficacemente il padre gesuita Giovanni Maria Marussig nel suo \"Diario della peste a Goritia\". Rimanevano da terminare la facciata, che fu progettata da Cristoph Tausch e conclusa nel 1722, poi fu la volta dei campanili nel 1724, e gli affreschi furono conclusi nel 1727. La chiesa fu consacrata nel 1767 da Carlo Michele d\u2019Attems, quando Gorizia era gi\u00e0 da ormai 15 anni sede arcivescovile e lui Arcivescovo. Sant'Ignazio non sub\u00ec molte successive modifiche: se si eccettua il trauma della guerra, dai cui danni la chiesa fu relativamente risparmiata rispetto alla sorte toccata ad altri edifici. Cambi\u00f2 molto il contesto: la piazza, soprattutto nel corso del Novecento, ha subito diversi interventi urbanistici quantomeno discutibili, tra cui la demolozione del Collegio gesuitico negli anni venti per lasciare posto al gi\u00e0 citato palazzo dell'INPS degli anni cinquanta, lo sventramento dell'antico tessuto urbano per creare via Roma negli anni trenta, la costruzione della galleria Bombi che ha radicalmente cambiato il prospetto della piazza, e infine il progressivo degrado a parcheggio della stessa. Un recentissimo intervento di restauro ha restituito alla piazza parte dell'originario splendore.\nEsterno.\nFacciata.\nPresenta una struttura ripartita in tre distinti piani: nel primo vi sono i portali d'accesso, nel secondo quattro finestre e una porta che d\u00e0 sul balcone, nel terzo il frontone. L'architetto Cristoph Tausch, cui si deve il progetto, cerc\u00f2 di movimentare l'insieme con un gioco di chiaroscuri, giostrando con l'alternanza di pilastri e colonne emergenti dalla parete di fondo, effetto che si nota in maniera potente al primo piano. Al primo piano della facciata sono collocati, oltre ai portali, sei finestre e tre nicchie che accolgono altrettante statue. Il tutto \u00e8 movimentato, come gi\u00e0 detto, da quattro pilastri e tre colonne a tre quarti che danno alla facciata una scompartimentazione piuttosto regolare in senso orizzontale. La nicchia sovrastante il portale a sinistra ospita San Giuseppe col bambino, quella a destra San Giovanni Battista, quella in centro, di fattura decisamente pi\u00f9 elaborata, Sant'Ignazio da Loyola. La prima \u00e8 opera di Giovanni Pacassi o Paolo Callalo, mentre le altre due sono da attribuirsi ad Antonio Gai. Al Callalo e bottega potrebbero essere assegnati gli angeli accosciati sul timpano spezzato del portale \n. Le maestose porte in rame sono di Erminio Fabris, che le esegu\u00ec nel 1932 probabilmente su commissione di Silvano Baresi. Le pareti laterali non presentano decorazioni, a parte la dentellatura sotto i bordi del tetto e i profili delle finestre.\nInterno.\nL'interno \u00e8 strutturato secondo una ricerca della solennit\u00e0 tipica del barocco. Si tratta di una navata centrale molto alta ed ariosa, a cui si innesta quasi senza soluzione di continuit\u00e0 il presbiterio, della stessa altezza. Ai lati della navata, sei cappelle laterali separate da pareti divisorie. Queste terminano con pilastri raddoppiati, con capitelli decorati da volute e rilievi a forma di foglie d'acanto. La volta \u00e8 a botte. In sostituzione della cupola, presente il matroneo, struttura tipica delle chiese gesuitiche.\nLa navata centrale.\nLa chiesa presenta una pavimentazione recente a scacchi bianchi e rossicci, in sostituzione a quella bianca e nera risalente al 1832. Appena si entra dal grande portale, si nota sulla parete una lapide commemorante la consacrazione della chiesa; probabilmente non si tratta per\u00f2 dell'originale. Il soffitto presenta affreschi dell'udinese Lorenzo Bianchini, che li esegu\u00ec nel 1891. Nei quattro riquadri che, partendo dall'ingresso, giungono fino alle soglie del presbiterio, troviamo: \"Il coro degli angeli cantori e musici\", \"San Giuseppe con il giglio e San Pietro con le chiavi del Regno\", \"La Madonna con Sant'Ignazio e i santi gesuiti\", \"L'arcangelo Michele con la spada e lo scudo e l'arcangelo Gabriele con il giglio\". I colori chiari fanno pensare che il pittore, come tipico dell'arte tardo-ottocentesca, abbia scelto di ispirarsi ad un modello pittorico del passato, in questo caso, quello rinascimentale.\nPresbiterio.\nSolo un gradino di dislivello e un lieve restringimento della campata segnalano la presenza del presbiterio in fondo alla navata. L'altare maggiore risale al 1716; vi si accede salendo cinque gradini di marmo rosso a sfumature bianche, con tarsie di marmo giallo e nero. La mensa decorata con curve rococ\u00f2 \u00e8 dominata da un ciborio: la parte inferiore consta nel tabernacolo (porticina coperta di tessuto rosso) con innestata una croce lungo la quale si avvinghiano dei tralci di metallo con sembianze vegetali. Un vano \u00e8 descritto da sei colonnine: dentro viene esposto il Santissimo Sacramento. Le colonnine sostengono inoltre una cupola di marmo rosso. Intorno allo zoccolo, le statue dei quattro evangelisti, e la Madonna col bambino al centro. Inoltre quattro statue, alte \"sei piedi\", torreggiano, e sono: a destra \"san Stanislao Kostka\" e \"san Francesco Borgia\" col teschio, mentre a sinistra \"san Francesco Saverio\" e \"san Luigi Gonzaga\". Il tutto \u00e8 opera di Pasquale Lazzarini. Ai piedi dell'altare stanno due candelabri coevi in marmo. Sulla parete di fondo campeggia l'affresco di Cristoph Tausch incorniciato da sei maestose colonne dipinte; raffigura la \"Gloria di Sant'Ignazio\". Sotto le finestre vi sono quattro medaglioni: \u00e8 probabile che raffigurino i Padri della Chiesa (i santi Girolamo, Agostino, Gregorio Magno ed Ambrogio). Le pareti sono ornate dalle scene della \"Vita di Sant'Ignazio\", lascito del pittore ottocentesco veneziano Eugenio Moretti Larese, che le dipinse forse nel 1858. Sotto le finestre laterali del presbiterio sono quattro cartigli decorati con motivi vegetali, che fanno da cornice a tre episodi di vita del santo. Le tre lampade risalgono al XVII secolo.\nCappella dell'Arcangelo Raffaele.\nSi tratta della prima cappella a sinistra, guardando dal presbiterio. Contiene l'altare dedicato all'arcangelo Raffaele nel 1743 da Giovanni Battista della Torre. \u00c8 costituito da una mensa rettangolare ornata con putti e motivi a fogliame intrecciato. La parte superiore si compone di quattro colonne marmoree bianche, che sostengono un frontone spezzato con seduti due angeli. Vi \u00e8 una pala raffigurante \"l'Arcangelo Raffaele con Tobia\", con al fianco alcune statue di putti. L'affresco sulla volta raffigura il \"Sacro Cuore di Maria\"; lo dipinse nel 1931 Tiburzio Donadon.\nCappella di Santa Barbara.\n\u00c8 la seconda cappella a sinistra, guardando sempre dal presbiterio. Contiene un altare settecentesco, appunto a Santa Barbara dedicato, che si compone di due colonne di marmo nero portanti un cornicione su cui spiccano due angeli. La mensa \u00e8 impreziosita da motivi geometrici in marmo policromo. Due angioletti sostengono un anagramma di Maria. La pala, di Raffaele Pich, \u00e8 del 1861, quindi certo non quella originale, della cui sorte nulla si sa. La santa, raffiguratavi in atteggiamento solenne, ha in mano il calice con l'eucaristia e la spada con cui il padre la decapit\u00f2. I colori ricordano il manierismo italiano. Sul soffitto vi \u00e8 un affresco raffigurante \"Le Stimmate di S.Francesco\".\nCappella di San Giuseppe.\nL'altare di S.Giuseppe, attribuito ai Pacassi, contenuto in questa cappella, la terza a sinistra per chi guarda dal presbiterio, \u00e8 un manufatto in marmo di grande pregio. Si sa che fu fatto erigere nel 1685 dalla famiglia Cobenzl che spese 1248 fiorini renani, in cambio guadagnandosi di poter avere una tomba famigliare in questa cappella. L'altare presenta mensa riccamente decorata, \u00e8 costituito di un sofisticato alternarsi di colonne e altri elementi architettonici con effetti illusionistici. Oltre a due colonne esterne, ve n'\u00e8 due con tarsie diagonali di marmi policromi. Sulla cimasa, lo stemma dei Cobenzl con due angeli in cima. La pala \"del Transito di san Giuseppe\" risale al XVII secolo. Il soffitto \u00e8 affrescato con la \"Fuga in Egitto\", \"Dio Padre\" e la \"Presentazione al tempio\".\nCappella di San Francesco Saverio.\nL'altare, contenuto nella prima cappella a destra guardando dal presbiterio, fu innalzato con un lascito del conte defunto Germanico della Torre nel 1686, la cimasa lo ricorda portando lo stemma della casata. \u00c8 in marmo di pi\u00f9 colori, presenta anche numerosi intarsi geometrici affini all'altare di San Giuseppe. Ospita un'antica pala forse tolta da un precedente altare in legno, raffigurante \"San Francesco Saverio mentre cura gli appestati\". Tale altare \u00e8 l'unico laterale dotato di tabernacolo, in marmo, eseguito nel 1719 da Pasquale Lazzarini, e costato 160 fiorini. La pala \u00e8 di Clemente Del Neri, del 1920; nel soffitto, tre piccoli affreschi.\nIl pulpito.\nTra la precedente cappella e quella successiva, dedicata alla Santa Croce, si trova un pulpito. Esso fu eseguito di marmo bianco di Carrara e marmo verde siciliano, nel 1750. Varie decorazioni ornano il manufatto: una, in rame, racchiude il monogramma di Ges\u00f9 in lapislazzuli. Vi sono inoltre statue raffiguranti San Pietro e San Paolo, di buona fattura ed attribuite a Pietro Baratta.\nCappella della Santa Croce.\nL'omonimo altare contenutovi fu innalzato nel 1764 dal conte Nicol\u00f2 di Strassoldo, in vece di uno precedente eretto nel 1681 dai Della Torre e trasportato nella chiesa di San Pietro. Porta sculture rappresentanti i simboli delle tre virt\u00f9 teologali: croce e calice della Fede, l'ancora della Speranza, e la Carit\u00e0 con due bambini in braccio. La pala d'altare raffigura una Deposizione dalla croce, ispirata a una stampa di Louis Desplaces che riprodusse un dipinto di Jean Jovenet conservato al Louvre. Il presunto autore ne \u00e8 Franz Lichtenreiter. Sul soffitto, Carlo Borromeo distribuisce la comunione agli appestati. Per terra lapide sepolcrale del committente dell'altare e della sua famiglia.\nCappella dell'Immacolata.\nOspita un altare eretto nel 1736. Consta di cimasa ornata da angioletti, sostenuta da quattro colonne in marmo africano. La mensa \u00e8 decorata con tralci e putti; nell'altare, una tela raffigurante l'Immacolata, di un pittore di Graz ispiratosi al Pozzo e sul soffitto un affresco raffigurante il Sacro Cuore di Ges\u00f9.\nIl coro.\nIl soffitto sotto il coro \u00e8 decorato da Santa Cecilia che suona l'organo. Anche le cappelle laterali sono decorate, con la via Crucis. La cantoria ospita anche l'organo, risalente al 1932 ed opera della ditta Beniamino Zanin e figli di Codroipo. Numerosi organi si sono susseguiti prima di questo; del primo si ha notizia gi\u00e0 nel 1634.\nDegne di nota sono ancora le due sagrestie, con pregevole mobilio d'epoca, il sepolcro dove giacciono i padri gesuiti, e le campane, due per campanile, risalenti una al 1874, due al 1947, una al 1962; esse sono intonate in RE bemolle, MI bemolle, FA e LA. Settecenteschi gli arredi sacri e le panche della Chiesa."}
{"id": "2706942", "revid": "239447", "url": "https://it.wikipedia.org/wiki?curid=2706942", "title": "SAK 1914", "text": ""}
{"id": "2706944", "revid": "1444886", "url": "https://it.wikipedia.org/wiki?curid=2706944", "title": "Agidel'", "text": "Agidel' (in baschiro \"A\u0263i\u00f0el\", in tataro \"A\u011fidel\") \u00e8 una citt\u00e0 della Russia europea centro-orientale, nella Repubblica Autonoma della Baschiria. Sorge sul fiume Belaja (che in baschiro ha lo stesso nome della citt\u00e0), presso la sua confluenza nella Kama, 200\u00a0km a nordovest della capitale Ufa.\nLa citt\u00e0 venne fondata nel 1980 durante la costruzione di un'importante centrale nucleare; ottenne lo \"status\" di citt\u00e0 nel 1991."}
{"id": "2706945", "revid": "239447", "url": "https://it.wikipedia.org/wiki?curid=2706945", "title": "Salzburger AK", "text": ""}
{"id": "2706946", "revid": "80339", "url": "https://it.wikipedia.org/wiki?curid=2706946", "title": "Agidel", "text": ""}
{"id": "2706947", "revid": "239447", "url": "https://it.wikipedia.org/wiki?curid=2706947", "title": "Salzburger AK 1914", "text": ""}
{"id": "2706948", "revid": "1543377", "url": "https://it.wikipedia.org/wiki?curid=2706948", "title": "Campagne sasanidi di Teodosio II", "text": "Le campagne sasanidi di Teodosio II furono una serie di campagne militari che l'Imperatore romano-orientale Teodosio II condusse contro i Persiani Sasanidi.\nContesto storico.\nNei primi anni del regno di Teodosio II (408-450) i rapporti tra i Sasanidi e i Romani furono buoni, fino alla morte dello sci\u00e0 di Persia Yazdgard I (399-420); quest'ultimo aveva intrapreso rapporti commerciali con i Romani e fu tollerante nei confronti dei Cristiani; per questa sua politica di tolleranza religiosa fu soprannominato spregiativamente dagli Zoroastriti \u201cil Peccatore\u201d. Sotto il regno di Yazdgard i rapporti tra Romani e Sasanidi erano talmente buoni che Arcadio nomin\u00f2 il re di Persia custode del figlio e futuro Imperatore Teodosio II.\nTuttavia le relazioni tra Romani e Persiani si deteriorarono nell'ultimo anno di regno di Yazdgard; egli infatti, per vendicarsi della distruzione di un tempio persiano, a opera di cristiani, cominci\u00f2 a perseguitare questi ultimi; i rapporti peggiorarono ulteriormente con l'ascesa al potere di Bahram V (o Varane V). Quest'ultimo emul\u00f2 il padre nella persecuzione dei cristiani. Quando molti cristiani fuggirono in territorio romano, i Persiani chiesero che i fuggitivi venissero riportati in Persia, e al rifiuto dei romani, iniziarono una nuova guerra. Le cause del nuovo conflitto non erano solo la persecuzione dei cristiani ma anche dispute commerciali.\nCampagne.\nContro Bahram V (421-423).\nAppena salito al trono (421), Bahram V continu\u00f2 la persecuzione contro i cristiani iniziata dal padre, Yazdgard I, dopo il tentativo del vescovo di Ctesifonte di bruciare il tempio del Grande Fuoco della capitale sasanide. Questa persecuzione, che port\u00f2 alla morte di Giacomo Interciso, fu il \"casus belli\" dell'offensiva imperiale.\nSecondo Socrate Scolastico, invece, Yazdgard (Isdigerde) non aveva in alcun modo perseguitato i Cristiani nei suoi domini, e fu Bahram (Varane), influenzato dai Magi, ad avviare la persecuzione contro i Cristiani, infliggendo loro le pi\u00f9 svariate torture e supplizi. Molti Cristiani furono quindi costretti ad abbandonare la propria patria, la Persia, e a cercare riparo presso i Romani, supplicando loro di non permettere che i Cristiani di Persia fossero completamente estirpati. Il vescovo Attico, ricevute queste suppliche, inform\u00f2 l'Imperatore Teodosio II, il quale decise di dichiarare guerra alla Persia. Secondo Socrate Scolastico, altre ragioni, oltre alla persecuzione dei Cristiani, contribuirono a scatenare il conflitto tra Romani e Persiani: i Persiani non restituirono i lavoratori nelle miniere d'oro che erano stati assunti tra i Romani, e osarono persino saccheggiare i mercanti romani. Lo sdegno che questo incidente scaten\u00f2 presso i Romani fu ulteriormente aumentato dalla fuga dei Cristiani Persiani in territorio romano.\nIl re persiano invi\u00f2 immediatamente un'ambasceria per richiedere la restituzione dei fuggitivi, ottenendo per\u00f2 uno sdegnato rifiuto, e cos\u00ec la guerra scoppi\u00f2. L'imperatore Teodosio II invi\u00f2 infatti un forte contingente militare in Armenia, da sempre contesa dalle due potenze confinati, al comando del \"magister militum praesentalis\" Ardaburio, il quale sconfisse il comandante persiano Narsehi e procedette al saccheggio della provincia dell'Arzanene. Lo stesso Narsehi giudic\u00f2 vantaggioso sferrare un'incursione attraverso la Mesopotamia in territorio romano, ritenendo che la Mesopotamia fosse sguarnita di truppe. Ma i piani di Narsehi furono previsti da Ardaburio, che, dopo aver devastato l'Arzanene, fece rapido ritorno in Mesopotamia. In questo modo a Narsehi fu impedito di invadere le province romane.\nArrivato a Nisibi, una citt\u00e0 in possesso dei Persiani situata alla frontiera dei due Imperi, Narsehi invi\u00f2 messaggeri a Ardaburio esprimendo il desiderio di uno scontro decisivo tra le due armate, e gli disse di scegliere giorno e luogo della battaglia. Ardaburio in tutta risposta disse ai messaggeri di riferire a Narseo che i Romani non combattono quando piace a loro. L'Imperatore, nel frattempo, rendendosi conto che i Persiani stavano radunando tutte le truppe a loro disposizione, ordin\u00f2 leve straordinarie all'esercito. Essendosi la guerra trasferita dall'Armenia in Mesopotamia, i Romani rinchiusero i Persiani nella citt\u00e0 di Nisibi, che cinsero d'assedio. Dopo aver costruito torri e altre macchine d'assedio e averle fatte avanzare verso le mura, essi inflissero pesanti perdite a coloro che le difendevano.\nNarsehi, rinchiuso nella citt\u00e0, mand\u00f2 un'ambasciata, chiedendo ad Ardaburio una tregua che per\u00f2 il generale romano rifiut\u00f2. Ottenuti dei rinforzi, Ardaburio entr\u00f2 nella Mesopotamia sasanide. Bahram, vista in pericolo la prestigiosa e fondamentale fortezza di Nisibis, decise di guidare personalmente l'esercito sasanide, implorando inoltre l'aiuto dei Saraceni Lakhmidi, che all'epoca erano governati dal capo bellicoso Alamundaro. Questo principe saraceno invi\u00f2 ai Persiani consistenti rinforzi di ausiliari saraceni, dicendo al re persiano di non temere nulla, in quanto egli avrebbe presto ridotto i Romani in suo potere, e consegnato la citt\u00e0 di Antiochia di Siria nelle sue mani.\nGiunto a Nisibis, venne messo in difficolt\u00e0 dalla defezione improvvisa dei suoi alleati Arabi, ma la supremazia numerica sasanide e la presenza degli elefanti impaurirono i Romani: Ardaburio ordin\u00f2 di levare l'assedio, bruciare l'artiglieria e ritirarsi. Bahram mise sotto assedio Teodosiopoli e si mosse verso Resaena, dove sarebbe stato fermato da Procopio ed Areobindo: nel frattempo Ardaburio sconfisse un forte contingente sasanide. Secondo Socrate Scolastico, in questi scontri, Areobindo uccise il guerriero pi\u00f9 coraggioso dei Persiani in un singolo combattimento, Ardaburio annient\u00f2 sette comandanti persiani in una imboscata, e Vitiano, un altro generale romano, annient\u00f2 i mercenari saraceni. Secondo Socrate Scolastico, molti ausiliari saraceni, colti dal panico, si gettarono nel fiume Eufrate, annegando in numero di centomila.\nIl messaggero Palladio, noto per la velocit\u00e0 con cui portava i suoi messaggi lungo tutto l'Impero, inform\u00f2 rapidamente l'Imperatore Teodosio della vittoria romana. Palladio era noto per raggiungere in soli tre giorni le frontiere dei domini romani e persiani, e di fare ritorno a Costantinopoli nella stessa durata. Anche il re persiano rimase stupefatto per gli avvenimenti straordinari riferitegli dai corrieri. L'Imperatore Teodosio II, comunque, confidente nella vittoria, decise di aprire le negoziazioni di pace, e a tal fine invi\u00f2 Elione con una commissione per aprire le trattative per un trattato di pace con i Persiani. Quando Elione arriv\u00f2 in Mesopotamia, invi\u00f2 il suo deputato Massimino, uomo di grande eloquenza che lavorava per il magister militum Ardaburio, per aprire le trattative preliminari. Massimino, giunto al cospetto del re persiano, asser\u00ec di essere stato mandato l\u00ec, non dall'Imperatore romano, ma dai suoi generali. Anche se il sovrano persiano aveva deciso di ricevere l'ambasceria, in quanto le sue truppe stavano soffrendo di carenza di provviste, vennero presso di lui quei reggimenti persiani noti come \"Gli Immortali\". Era un reggimento di diecimila guerrieri coraggiosi, che consigli\u00f2 il re persiano di non ascoltare le offerte di pace, ma di continuare la guerra contro i Romani. Il re persiano accolse il loro consiglio, ordin\u00f2 che l'ambasciatore fosse imprigionato, e permise agli \"Immortali\" di portare avanti i loro piani contro i Romani.\nGli \"Immortali\", giunti al posto concordato, si divisero in due bande, con il proposito di accerchiare qualche porzione dell'esercito romano. I Romani, resosi conto che un corpo di Persiani si stava avvicinando a loro, si stavano preparando allo scontro, non essendosi accorti della presenza dell'altro corpo. Ma proprio quando lo scontro stava per cominciare, un'altra divisione dell'esercito romano, sotto il generale Procopio, emerse da una collina e resosi conto del pericolo che correvano i loro commilitoni, attacc\u00f2 i Persiani nella retroguardia. Dopo averli annientati in breve tempo, i Romani si avventarono contro quelli appostatisi in imboscata, e inflissero loro pesanti perdite. I guerrieri \"Immortali\" subirono numerose perdite, mostrando cos\u00ec di non essere invincibili, e i Romani ne uscirono ancora una volta vincitori. Il re di Persia, informato del disastro, finse di essere ignaro di quanto successo, ordin\u00f2 che l'ambasceria fosse ammessa al suo cospetto. Poi si rivolse all'ambasciatore precisando di accettare la pace, non per supplica ai Romani, ma per gratificare l'ambasciatore stesso, che era a suo dire il pi\u00f9 prudente tra tutti i Romani. Una tregua di cento anni venne firmata.\nUna nobile azione caritatevole di Acacio vescovo di Amida accrebbe notevolmente la sua reputazione tra tutti gli uomini e, viene da alcuni (Gibbon) considerata uno dei motivi della fine della guerra. Poich\u00e9 i soldati romani non avevano nessuna intenzione di restituire al re persiano i prigionieri di guerra, questi prigionieri, circa settemila, stavano per essere annientati dalla fame. Ma Acacio decise di accorrere in loro soccorso, ordinando che i vasi d'oro e d'argento della sua chiesa venissero fusi, e intendendo con il denaro ricavato riscattare i prigionieri e rifornirli di cibo. Dopo averli riscattati e riforniti di cibo e di tutto ci\u00f2 fosse necessario per il loro viaggio, li risped\u00ec dal loro sovrano. La benevolenza di Acacio lasci\u00f2 stupefatto il re persiano, come se i Romani fossero usi a conquistare i loro nemici sia con la loro generosit\u00e0 in tempo di pace che con le prodezze in guerra. Il re persiano fece richiesta che Acacio si presentasse al suo cospetto, cos\u00ec da conoscerlo e ringraziarlo, desiderio soddisfatto per ordine dell'Imperatore Teodosio.\nLa vittoria contro i Persiani fu celebrata da panegirici in onore dell'Imperatore Teodosio, che vennero recitati in pubblico. Anche l'Imperatrice Eudocia si dilett\u00f2 a comporre un poema su tali avvenimenti. Ella, infatti, era di notevoli doti letterarie, essendo la figlia del sofista ateniese Leonzio il quale aveva provveduto all'istruzione della figlia rendendola molto colta.\nMolti degli avvenimenti della guerra sono considerati da molti storici (come il Gibbon) poco credibili: il Gibbon cita tra gli avvenimenti poco credibili della guerra (che egli attribuisce alla fantasia degli scrittori di panegirici, che spesso tendono a ingigantire le imprese della persona che devono celebrare) \u00abla prode sfida di un eroe persiano, che rimase impigliato nella rete, i 10.000 immortali che vennero massacrati mentre attaccavano l'accampamento romano; e i 100.000 Arabi, o Saraceni, che, presi dal panico, si gettarono a capofitto nel fiume Eufrate\u00bb. Tra gli avvenimenti considerati poco credibili vi \u00e8 il resoconto di Giovanni Malala della campagna: secondo tale storico, il \"magister militum per orientem\" avrebbe ricevuto la seguente proposta dal re di Persia: nel caso ci fosse stato un solo uomo dell'esercito romano in grado di vincere in un combattimento corpo a corpo un soldato persiano scelto dallo sci\u00e0, quest'ultimo avrebbe firmato una pace immediata di cinquant'anni con i Romani; Malala ci fornisce il resoconto di tale combattimento, combattuto tra il romano Aerobindo il Goto e il persiano Adrazanes e vinto alla fine dal romano.\nContro Yazdgard II (438).\nAll'inizio del regno di Yazdgard II, l'imperatore Teodosio II ordin\u00f2 una concentrazione di truppe lungo la frontiera, in previsione di un attacco, con il potenziamento delle fortificazioni in territorio romano di fronte alla citt\u00e0 persiana di Carre. Yazdgard radun\u00f2 un esercito composto da contingenti di diverse nazioni vassalle dei Persiani e attacc\u00f2 i Romani senza preavviso: solo una improvvisa e notevole alluvione mise fine all'attacco persiano, permettendo ai Romani di ritirarsi e impedendo a Yazdgard, che comandava il proprio esercito, di invadere il territorio romano.\nTeodosio ordin\u00f2 allora al proprio generale e politico Anatolio di recarsi al campo sasanide per stipulare la pace; Anatolio giunse al campo di Yazdgard da solo e si gett\u00f2 ai piedi del sovrano: Yazdgard, impressionato, accett\u00f2 di stipulare la pace, che prevedeva tra i suoi termini l'accordo di non costruire nuove fortezze frontaliere e di non fortificare quelle esistenti."}
{"id": "2706949", "revid": "729019", "url": "https://it.wikipedia.org/wiki?curid=2706949", "title": "St. James's Park (metropolitana di Londra)", "text": "La stazione di St. James's Park \u00e8 una stazione della metropolitana di Londra, servita dalle linee Circle e District.\nStoria.\nLa stazione \u00e8 stata aperta il 24 dicembre 1868 dal Metropolitan District Railway (MDR, ora la District Line), quando la societ\u00e0 apr\u00ec il primo tratto della linea tra le stazioni di South Kensington e Westminster. La MDR si colleg\u00f2 alla Metropolitan Railway (MR, poi divenuta Metropolitan Line) a South Kensington e, anche se le due societ\u00e0 erano rivali, ciascuna di esse ha gestito il traffico dei propri treni sopra i binari dell'altra in un servizio comune noto come \"Inner Circle\".\nIl 1\u00ba febbraio 1872, la MDR apr\u00ec una filiale in direzione nord dalla stazione di Earl's Court per la connessione alla West London Extension Joint Railway (in sigla WLEJR, ora West London Line) che la collegava ad Addison Road (ora Kensington (Olympia)). Da quel giorno il servizio \"Outer Circle\" si mise a correre su piste della MDR. Il servizio era gestito dalla North London Railway (NLR) dal suo capolinea a Broad Street (ora demolita) vicino alla stazione di Liverpool Street nella City di Londra tramite la linea a nord di Londra Willesden Junction, quindi la linea West London a Addison Road e la MDR Mansion House - il nuovo capolinea orientale della MDR.\nDal 1\u00ba agosto 1872, il \"Middle Circle\" servizio anche iniziato ad operare attraverso il St. James Park che va dal Moorgate lungo le piste della MR sul lato nord del Circolo Interno a Paddington poi sulla Hammersmith &amp; City Railway (H&amp;CR) pista alla strada Latimer poi , attraverso un collegamento ora demolito, per la linea West London a Addison Road e la MDR Mansion House. Il servizio \u00e8 stato gestito congiuntamente dalla H&amp;CR e la MDR.\nIl 30 giugno 1900, il servizio di Middle Circle \u00e8 stato ritirato tra Earl's Court e Mansion House. Il 31 dicembre 1908 pure il servizio di Outer Circle \u00e8 stato ritirato.\nLa stazione \u00e8 stata ricostruita due volte. Nel primo decennio del XX secolo la stazione MDR originale \u00e8 stata ricostruita in collaborazione con la costruzione di Electric Railway House un edificio quartier generale per i proprietari della MDR di Londra Electric Railway. La stazione \u00e8 stata poi ricostruita tra il 1927 e il 1929 nel quadro della costruzione di 55 edifici Broadway della societ\u00e0 nuova sede progettata da Charles Holden e dotate di statue e pannelli in pietra scolpita compresi quelli di Sir Jacob Epstein, Eric Gill, e Henry Moore.\nLe piattaforme sono dotate di uno schema di piastrelle verde, blu, bianco e nero utilizzato per la prima volta durante la ricostruzione e l'ampliamento alla stazione di Morden della City &amp; South London Railway (ora nota come Northern Line), anch'esso progettato da Holden e aperto tra il 1924 e il 1926.\nNel 1949, la Metropolitan Line ha gestito il percorso di Inner Circle, il quale \u00e8 stato dunque soprannominato come \"Circle line\" anche sulla cartina della metropolitana.\nL'ingresso separato di Palmer Street e la sala di prenotazione sono stati ricostruiti come parte di una ristrutturazione ulteriore nel 1960.\nInsieme a 55 Broadway, la stazione \u00e8 un edificio classificato di Livello I."}
{"id": "2706960", "revid": "729019", "url": "https://it.wikipedia.org/wiki?curid=2706960", "title": "40 cm/45 Type 94", "text": "Il Type 94 era un cannone d'artiglieria navale da 460 millimetri di calibro (il 40\u00a0cm nel nome serviva a mascherare il vero calibro). Sparava proiettili da 1360\u00a0kg (esplosivi) e 1460\u00a0kg (perforanti) a una distanza massima di 42\u00a0km. Questi cannoni sono famosi per essere le armi principali della nave da battaglia Yamato, del 1943."}
{"id": "2706961", "revid": "1431409", "url": "https://it.wikipedia.org/wiki?curid=2706961", "title": "Eliaquim Mangala", "text": "Biografia.\nEliaquim nasce a Colombes, vicino a Parigi, da genitori originari della Repubblica Democratica del Congo, ma gi\u00e0 a cinque anni si trasferisce in Belgio, nella citt\u00e0 francofona di Namur. Ed \u00e8 proprio in Belgio che sviluppa la sua formazione calcistica. Pur essendo nato in Francia e avendo scelto la nazionale transalpina, \u00e8 uno dei pochi calciatori che non ha mai giocato nel campionato del suo Paese.\nCaratteristiche tecniche.\nDifensore centrale ambidestro, forte fisicamente \u00e8 molto abile nel gioco aereo possiede una buona capacit\u00e0 di corsa, pu\u00f2 giocare all'occorrenza anche come terzino sinistro.\nCarriera.\nClub.\nCresciuto nelle giovanili della squadra principale della sua citt\u00e0, l'UR Namur, dove ha impressionato rapidamente i vari osservatori fino a quando nell'estate del 2008, si trasferisce allo Standard Liegi. Nell'estate del 2011 passa al Porto per circa 7 milioni, dove globalmente in tre anni, totalizza 95 presenze segnando tredici reti.\nL'11 agosto 2014 passa per la cifra di 60 milioni al Manchester City, dove firma per cinque anni.\nDopo aver collezionato 64 presenze in due anni, il 31 agosto 2016 viene ufficializzata la sua cessione in prestito al Valencia.\nNell'estate 2017 a fine prestito fa ritorno al Manchester City, dove rimane fino al 31 gennaio 2018, per poi passare in prestito secco fino al giugno successivo, all'Everton. Con i \"Citizens\" disputa in cinque anni tra tutte le competizioni, 79 presenze tuttavia senza mai andare a segno.\nIl 12 agosto 2019 fa ritorno al Valencia a titolo definitivo, firmando un contratto biennale.\nA fine contratto rimane svincolato sino al 20 gennaio 2022, giorno in cui si accasa al .\nNazionale.\n\u00c8 stato capitano della nazionale francese Under-21 rappresentandola dal 2009 al 2012. Il 5 giugno 2013 ha esordito ufficialmente con la nazionale maggiore, in amichevole a Montevideo contro l'Uruguay. Convocato per gli Europei 2016 in Francia, nella manifestazione persa in finale dai galletti scende in campo unicamente in un'occasione, nei quarti di finale contro l'Islanda.\nStatistiche.\nPresenze e reti nei club.\n\"Statistiche aggiornate al 19 luglio 2020.\""}
{"id": "2706962", "revid": "1305772", "url": "https://it.wikipedia.org/wiki?curid=2706962", "title": "Governatorato di Najaf", "text": "Il governatorato di Najaf () \u00e8 un governatorato dell'Iraq. Ha una superficie di 28.824\u00a0km\u00b2 e, secondo una stima del 2003, una popolazione di circa 930.000 abitanti. Il calcolo per il 2010 \u00e8 invece di 1.233.534 abitanti. Il capoluogo del governatorato \u00e8 la citt\u00e0 di Najaf, altra citt\u00e0 importante \u00e8 Kufa.\nDistretti.\nIl governatorato \u00e8 suddiviso nei seguenti quattro distretti:"}
{"id": "2706964", "revid": "119982754", "url": "https://it.wikipedia.org/wiki?curid=2706964", "title": "Governatorato di al-Anbar", "text": "Il governatorato di al-Anb\u0101r () \u00e8 un governatorato dell'Iraq. Ha una superficie di 137.808\u00a0km\u00b2 (ed \u00e8 quindi il pi\u00f9 esteso del paese); aveva una popolazione di 1.023.736 al censimento del 1997 e 1.280.011 abitanti secondo una stima del 2003, mentre per il 2012 il calcolo \u00e8 di 1.787.484 abitanti.\nVi si trovano le citt\u00e0 di Ramadi, che ne \u00e8 il capoluogo, e di Falluja.\nIdrografia.\nDiviso tra il territorio del governatorato di al-Anbar e Kerbela \u00e8 presente il lago Milh.\nDistretti.\nIl Governatorato di al-Anbar \u00e8 suddiviso nei seguenti nove distretti:"}
{"id": "2706966", "revid": "599013", "url": "https://it.wikipedia.org/wiki?curid=2706966", "title": "Carlton McKinney", "text": ""}
{"id": "2706969", "revid": "767487", "url": "https://it.wikipedia.org/wiki?curid=2706969", "title": "Mezholezy", "text": "Mezholezy (in tedesco \"Me\u00dfholz\") \u00e8 un comune della Repubblica Ceca facente parte del distretto di Doma\u017elice, nella regione di Plze\u0148."}
{"id": "2706971", "revid": "228587", "url": "https://it.wikipedia.org/wiki?curid=2706971", "title": "Ginnastica ai Giochi della XXVIII Olimpiade - Trampolino maschile", "text": "La gara si \u00e8 disputata il 21 agosto all'Olympic Indoor Hall e ha visto la partecipazione di 16 atleti. Si \u00e8 svolto un turno con esercizi obbligatori e uno con esercizi a scelta; i primi 8 hanno effettuato la finale."}
{"id": "2706972", "revid": "767487", "url": "https://it.wikipedia.org/wiki?curid=2706972", "title": "Governatorato di Ninive", "text": "Il governatorato di Ninive \u00e8 un governatorato dell'Iraq, che prende il nome dall'antica citt\u00e0 di Ninive (; in curdo \u0646\u06cc\u0646\u0648, \"Neynewa\"; in aramaico \u0722\u071d\u0722\u0718\u0710, \"N\u012bnw\u0113\"), situata nel suo territorio.\nHa una superficie di 37.323\u00a0km\u00b2 e una popolazione di 2.811.091 abitanti. Il capoluogo del governatorato \u00e8 la citt\u00e0 di Mosul."}
{"id": "2706977", "revid": "1543377", "url": "https://it.wikipedia.org/wiki?curid=2706977", "title": "Girls' Generation", "text": "Le Girls' Generation () sono un gruppo musicale sudcoreano formatosi a Seul nel 2007.\nNota sul nome.\nIn Corea, il gruppo \u00e8 chiamato Sonyeoshidae (\uc18c\ub140\uc2dc\ub300) o con l'acronimo SNSD e le ragazze vengono amichevolmente soprannominate SoShi (\uc18c\uc2dc). Il nome Girls' Generation significa \"l'era del dominio delle ragazze \u00e8 arrivata\". In Giappone, il gruppo viene chiamato o SJJD. In Cina, viene chiamato \u5c11\u5973\u65f6\u4ee3 (semplificato) o \u5c11\u5973\u6642\u4ee3 (tradizionale) (Mandarino: shaonu shidai; Cantonese: siuneoi sidoi).\nStoria.\nPre-debutto.\nDopo il successo del primo gruppo femminile SES e successivamente del numeroso gruppo boy band Super Junior, la S.M. Entertainment decise di far debuttare un nuovo gruppo femminile con un nuovo concept. Per quasi due anni, sui siti web coreani si specul\u00f2 su quali tra le tante tirocinanti avrebbero fatto parte della formazione. I membri scelti furono fatti allenare principalmente nel canto e nel ballo, e alcuni anche nella recitazione e moda. Essi, inoltre, erano gi\u00e0 apparsi nelle riviste, pubblicit\u00e0, serie televisive e film; una delle ragazze scelte, Sooyoung, aveva debuttato sul mercato giapponese nel 2002 come parte del duo pop Route \u03b8, che tuttavia si sciolse l'anno dopo. In questo periodo, il gruppo sub\u00ec alcune modifiche, con l'aggiunta o l'abbandono dei membri, arrivando ad avere una formazione di nove ragazze. Prima del loro annuncio, si vociferava che il gruppo si sarebbe chiamato 'Super Girls', in contrapposizione con i colleghi di casa discografica Super Junior.\nIl primo membro del futuro gruppo ad unirsi alla S.M. Entertainment come tirocinante fu Jessica nel 2000, durante una vacanza di famiglia in Corea del Sud. Sempre nel 2000, Sooyoung e Hyoyeon furono selezionate alle 2000 SM Open Audition. La terza fu Yuri, che si classific\u00f2 seconda alla 2001 SM Youth Best Dancer Competition. L'anno successivo fu scelta Yoona, che pass\u00f2 il provino cantando e ballando canzoni delle sue artiste preferite, BoA e Britney Spears, alle 2002 SM Saturday Open Casting Audition. Seohyun venne notata da un agente della compagnia e fece il provino nel 2003. Quella che sarebbe stata poi la leader del gruppo, Taeyeon, entr\u00f2 nella compagnia dopo aver vinto il \"Best Singer 1st Place &amp; Grand Award\" al SM's 8th Annual Best Contest nel 2004. Nell'ottobre dello stesso anno, Tiffany fece l'audizione al SM's Starlight Casting System a Los Angeles e si un\u00ec all'agenzia. Il nono e ultimo membro che entr\u00f2 a far parte del gruppo fu Sunny, nipote del fondatore dell'agenzia, Lee Soo-man, che entr\u00f2 alla S.M. Entertainment nel 1998, allenandosi e studiando per cinque anni, poi si trasfer\u00ec alla Starworld e divent\u00f2 membro del duo Sugar, che non debutt\u00f2 mai. Successivamente, sotto raccomandazione della cantante Ayumi, ritorn\u00f2 alla S.M. Entertainment nel 2007.\n2007-2008: debutto e \"Girls' Generation\".\nNel luglio 2007, prima dell'effettivo debutto, le Girls' Generation si esibirono al Mnet's School of Rock con il loro futuro primo singolo \"Into the New World\" (\ub2e4\uc2dc \ub9cc\ub09c \uc138\uacc4). Qualche mese dopo presero parte ad un documentario autobiografico intitolato \"Girls' Generation Goes to School\", il quale racconta la storia del gruppo e fu registrato sotto la direzione di Mnet.\nIl primo disco del gruppo fu pubblicato subito dopo, contenente la canzone di debutto \"Into the New World\" e altre due canzoni, \"Beginning\" e \"Perfect for You\". Il debutto ufficiale delle Girls' Generation avvenne il 5 agosto 2007 nel programma televisivo \"Inkigayo\" con \"Into the New World\", che raggiunse la prima posizione nel programma musicale \"M! Countdown\". Nel tardo autunno 2007 pubblicarono il primo album discografico omonimo, \"Girls' Generation\", con il brano \"Girls' Generation\" (\uc18c\ub140\uc2dc\ub300), remake della canzone di Lee Seung-cheol del 1989. Le promozioni per l'album iniziarono ai primi di novembre e in totale vendette pi\u00f9 di 100.000 copie: l'ultimo gruppo femminile pop sudcoreano a raggiungere questo traguardo furono le SES. Il disco contiene otto nuove tracce e i singoli precedenti, \"Into the New World\" e \"Perfect For You\" (reintitolata per l'occasione \"Honey\").\nIl 2008 inizi\u00f2 per il gruppo con le promozioni del loro secondo singolo tratto dall'album, \"Kissing You\", il quale arriv\u00f2 al primo posto nella classifica del febbraio di quell'anno \"Music Bank\", \"Inkigayo\" e \"M! Countdown\". A marzo, l'album venne ristampato con il titolo \"Baby Baby\"; il singolo al suo interno, intitolato sempre \"Baby Baby\", fu pubblicato il 17 marzo e usato per promuovere il disco fino ad aprile. Nel frattempo Jessica, Tiffany e Seohyun si esibirono con la canzone \"Bad Brother\" (\uc624\ube60 \ub098\ube60 - \"Oppa nappa\"), distribuita digitalmente ad aprile e contenuta nell'EP pubblicato il 1\u00ba dicembre 2008 \"Roommate: Emotional Band Aid\" di Roommate della Purple Communication. Pi\u00f9 tardi, le tre ragazze pubblicarono insieme \"It's Fantastic!\" come colonna sonora del videogioco della Nexon \"Mabinogi\", con l'interpretazione di Tiffany nel video musicale. Ad ottobre fu trasmesso il reality show di Mnet \"Factory Girl\", che vide i membri lavorare come stagisti per la rivista di moda \"Elle Girl\", e negli ultimi mesi del 2008, parteciparono al concerto \"SM Town Live '08\" insieme ad altri artisti della S.M. Entertainment.\n2009-2010: \"Gee\", \"Genie\", successo crescente e debutto in Giappone.\nIl 5 gennaio 2009 usc\u00ec il brano \"Gee\", che raggiunse il primo posto nelle classifiche musicali quello stesso giorno, conseguendo un all-kill, e rest\u00f2 in vetta per diverse settimane consecutive: otto nelle classifiche Mujikon, Mnet e Melon; sette nella Dosirak, sei nella Muse e quattro nella Baksu. Venne inoltre nominato \"brano pi\u00f9 noto del decennio in Corea del Sud\" sul negozio di musica online MelOn, e detiene il record di campione di incassi pi\u00f9 a lungo in esecuzione nel programma \"Music Bank\", dopo essere stato al primo posto per nove settimane consecutive. Dopo una breve pausa, tornarono sulle scene con il singolo \"Tell Me Your Wish (Genie)\", il cui EP fu pubblicato digitalmente il 22 giugno e fisicamente il 29 giugno. In pochi giorni, la canzone raggiunse il primo posto in dieci diverse classifiche musicali. L'EP vendette, secondo le stime, pi\u00f9 di 50.000 copie durante la prima settimana (quasi il doppio di \"Gee\"), un traguardo raro per un girl group coreano.\nA novembre, la S.M. Entertainment annunci\u00f2 l'Into The New World Tour. I biglietti vennero messi in vendita il 9 novembre e andarono esauriti in 3 minuti. Il tour inizi\u00f2 allo stadio olimpico di Seul il 19 e il 20 dicembre, e prosegu\u00ec per tutta l'Asia.\nIl 28 gennaio 2010, la SM Entertainment pubblic\u00f2 il secondo album esteso del gruppo, \"Oh!\"&lt;ref name=\"OH/ANNOUNCE\"&gt;&lt;/ref&gt;. Il singolo omonimo usc\u00ec digitalmente il 25 gennaio, mentre il video musicale due giorni dopo. \"Oh!\" fu secondo nella classifica Hanteo degli album pi\u00f9 venduti nella prima met\u00e0 dell'anno, mentre il suo MV fu il video pi\u00f9 visto in Corea nel 2010. Raggiunse il primo posto anche nelle classifiche di Hong Kong ed entr\u00f2 nella top ten a Taiwan e in Giappone. Il 17 marzo venne pubblicato digitalmente il nuovo singolo \"Run Devil Run\". A met\u00e0 giugno, fu annunciato il debutto giapponese del gruppo. \"\u5c11\u5973\u6642\u4ee3\u5230\u6765\uff5e\u521d\u6765\u65e5\u8a18\u5ff5\u76e4\uff5e\" (\"Girls' Generation's Arrival \uff5e First Time in Japan Commemoration Disc \uff5e\"), un DVD contenente sette dei video musicali, fu pubblicato l'11 agosto. Durante la prima settimana vendette 23.000 copie, piazzandosi quarto nella classifica settimanale Oricon dei DVD pi\u00f9 venduti, e terzo in quella settimanale dei DVD musicali, rendendo le Girls' Generation il primo gruppo femminile k-pop ad entrare nella top 5 dei DVD.\nIl 25 agosto, la band tenne il primo concerto all'Ariake Coliseum. Con 10.000 fan invitati, fu l'evento di debutto in Giappone di un artista coreano pi\u00f9 grande di sempre. A causa dell'elevato numero di partecipanti (almeno 22.000), lo show fu proposto tre volte anzich\u00e9 una. Durante il concerto fu anche svelato il video giapponese di \"Genie\". Il singolo debutt\u00f2 al quinto posto della classifica giornaliera Oricon nella stessa data della sua pubblicazione, salendo poi alla seconda, mentre fu quarto nella classifica settimanale Conquist\u00f2 anche il primo posto su iTunes Japan e Rekochoku. Il 20 ottobre, usc\u00ec il secondo singolo giapponese, \"Gee\". Una settimana dopo, il gruppo pubblic\u00f2 il terzo EP coreano, \"Hoot\". Il video del singolo omonimo fu messo online il 28 ottobre.\n2011: \"Girls' Generation\", debutto negli Stati Uniti e \"The Boys\".\nNel 2011, il gruppo torn\u00f2 sul mercato giapponese con la versione nipponica di \"Run Devil Run\", pubblicata come singolo digitale il 25 gennaio, e con il terzo singolo giapponese \"Mr. Taxi / Run Devil Run\" il 27 aprile. \"Mr Taxi\" fu la loro prima canzone originale in tale lingua. Il 1\u00ba giugno, inoltre, pubblicarono il primo album esteso nipponico, \"Girls' Generation\", promosso attraverso il primo tour giapponese, il \"The 1st Japan Arena Tour\", che cominci\u00f2 ad Osaka il 31 maggio 2011, concludendosi un mese e mezzo dopo con quattordici concerti in sei citt\u00e0.\n\"Girls' Generation\" fu certificato disco di platino (250.000 copie vendute) dalla Recording Industry Association of Japan il 14 giugno 2011, e doppio disco di platino (500.000 copie vendute) l'8 luglio, rendendole il primo gruppo femminile sudcoreano a ricevere quest'ultimo riconoscimento. Come risultato della loro crescente popolarit\u00e0, le Girls' Generation diventarono le artiste straniere a guadagnare di pi\u00f9 in Giappone nella prima met\u00e0 del 2011. Entro la fine dell'anno, l'album aveva venduto pi\u00f9 di 728.000 copie, e fu il quinto disco pi\u00f9 venduto in Giappone nel 2011. Ad oggi il loro album di maggior successo, \"Girls' Generation\" fu certificato \"Million\" dalla RIAJ, rendendole le seconde artiste coreane a raggiungere l'obiettivo dopo BoA.\nIl Girls' Generation 2nd Asian Tour fu annunciato a giugno e i biglietti furono messi in vendita il 7 del mese. Il 24 luglio, il gruppo fu scelto dalla SISA Press come intrattenitore pi\u00f9 influente nel 2011 in Corea del Sud. Preparandosi a entrare nel mercato internazionale, le Girls' Generation firmarono un contratto con la Universal Music Group per debuttare negli Stati Uniti sotto la Interscope Records. L'EP \"The Boys\" sarebbe dovuto uscire su iTunes e vari siti musicali il 5 ottobre, ma fu posticipato al 19 per renderlo un album esteso. La title track, \"The Boys\", prodotta da Teddy Riley e scritta anche da Tiffany, usc\u00ec in tre lingue: coreano, inglese e giapponese. Pur non riuscendo a entrare nella \"Billboard\" Hot 100, raggiunse la top 30 di iTunes, vendendo pi\u00f9 di 21.000 copie e diventando una delle canzoni k-pop pi\u00f9 vendute, a quell'epoca, negli Stati Uniti. L'album omonimo vendette 227.994 copie in dodici giorni in Corea del Sud e, con altre 150.000 copie vendute per la fine di dicembre, arriv\u00f2 a un totale di 385.348 copie, diventando il terzo album pi\u00f9 venduto del 2011.\nIl 7 dicembre 2011, fu annunciato il repackage dell'album giapponese \"Girls' Generation\", per includervi la versione nipponica di \"The Boys\", i remix di \"The Great Escape\", \"Bad Girl\" e \"Mr. Taxi\", e il brano inedito \"Time Machine\". L'album fu pubblicato il 28 dicembre. Si posizion\u00f2 quinto nella classifica settimanale Oricon durante la seconda settimana di gennaio 2012, e la Oricon annunci\u00f2 che era la prima volta che un artista coreano riusciva a restare nella top 10 per diciassette settimane. A detenere precedentemente il record era la colonna sonora originale del drama coreano \"Gyeo-ul yeon-ga\" (\"Winter Sonata\"), che resistette per sedici settimane.\n2012: attivit\u00e0 internazionali, TaeTiSeo e \"Girls &amp; Peace\".\nIl 31 gennaio 2012 il gruppo si esib\u00ec al \"Late Show with David Letterman\", cantando una versione in lingua inglese di \"The Boys\". Il giorno seguente apparve al \"Live! with Kelly\": si tratt\u00f2 della prima volta che un gruppo sudcoreano si esibiva in entrambe le trasmissioni. Furono ospiti anche al programma francese \"Le Grand Journal\" il 9 febbraio, dopo l'annuncio che \"The Boys\" sarebbe uscito anche in Francia il 13 del mese. Intanto, la rivista \"Forbes\" diffuse la lista delle quaranta celebrit\u00e0 pi\u00f9 influenti in Corea del Sud, con le Girls' Generation a dominare la prima posizione per il secondo anno consecutivo.\nAd aprile, Taeyeon, Tiffany e Seohyun formarono la sotto-unit\u00e0 Girls' Generation-TTS (o TaeTiSeo), pubblicando l'EP \"Twinkle\" il 2 maggio.\nIl 27 giugno usc\u00ec \"Paparazzi\", singolo di traino del loro secondo album giapponese. Il 3 luglio, il gruppo annunci\u00f2 una collaborazione con le Poste sudcoreane per l'emissione di quattordici francobolli a loro dedicati in occasione del quinto anniversario: met\u00e0 dei fogli disponibili and\u00f2 esaurita in un'ora. La versione giapponese del brano \"Oh!\" venne pubblicata il 26 settembre 2012 e raggiunse il primo posto nella classifica settimanale Oricon dei singoli, con 66.000 copie vendute nella prima settimana. Il loro secondo album giapponese, \"Girls &amp; Peace\", usc\u00ec il 28 novembre 2012, preceduto dal singolo \"Flower Power\", il 21 novembre.\nIl 21 dicembre, le Girls' Generation eseguirono un remake del brano \"Mercy\" di Duffy, dal titolo \"Dancing Queen\".\n2013-2014: nuovi album, \"Mr.Mr.\" e il ritiro di Jessica.\nIl 1\u00ba gennaio 2013, le Girls' Generation pubblicarono il quarto album coreano in studio dal titolo \"I Got a Boy\". Il disco vendette pi\u00f9 di 265.000 copie solo il primo mese. Il 9 febbraio, il gruppo inizi\u00f2 il secondo tour giapponese a K\u014dbe, proseguendo con venti concerti in sette citt\u00e0, esibendosi davanti a pi\u00f9 di 200.000 persone. Il 20 marzo, pubblicarono la prima compilation remix giapponese, \"Best Selection Non Stop Mix\", mentre l'11 aprile fu la volta dell'album live \"2011 Girls' Generation Tour\". Il 26 aprile 2013, le Girls' Generation annunciarono il primo tour mondiale, il \"Girls' Generation World Tour Girls &amp; Peace\", che cominci\u00f2 a Seul l'8 giugno. Successivamente, uscirono il settimo, l'ottavo e il nono singolo giapponesi: \"Love &amp; Girls\", \"Galaxy Supernova\" e \"My Oh My\".\nIl 21 ottobre, vincono un YouTube Music Awards, come video dell'anno, per la canzone \"I Got a Boy\". L'11 dicembre, il gruppo pubblic\u00f2 il settimo album in studio, \"Love &amp; Peace\", che debutt\u00f2 al primo posto della classifica giornaliera Oricon con pi\u00f9 di 37.386 copie vendute. Nella classifica dei gruppi di maggior successo del 2013 stilata dal media outlet \"Dispatch\", le Girls' Generation apparvero al primo posto.\nIl 24 febbraio 2014, le Girls' Generation pubblicarono il loro quarto EP coreano \"Mr.Mr.\". Esso raggiunse in un'ora la vetta di nove diverse classifiche sudcoreane (Melon, Mnet, Olleh, Bugs, Genie, Soribada, Monkey3, Naver e Daum), ottenendo un \"all-kill\", debutt\u00f2 al numero 110 nella Billboard 200, il miglior piazzamento del gruppo fino a quel momento, e la title track \"Mr.Mr.\" fu indicata dalla rivista \"TIME\" come una delle venticinque canzoni migliori uscite nei primi sei mesi dell'anno. Il 23 luglio, pubblicarono la raccolta giapponese \"The Best\", mentre ad agosto due loro canzoni, \"I Got a Boy\" e \"Gee\", rientrarono nella lista, stilata da \"Pitchfork\", delle venti canzoni k-pop da ascoltare tra quelle uscite negli ultimi anni.\nIl 30 settembre, in seguito a un post di Jessica sul proprio profilo Weibo, la casa discografica rese noto che la cantante aveva deciso di cessare le proprie attivit\u00e0 con il gruppo per concentrarsi sui suoi progetti personali, e che le Girls' Generation avrebbero continuato in otto. Jessica, da parte sua, dichiar\u00f2 che le compagne avevano improvvisamente deciso di non sostenere pi\u00f9 la sua decisione di lavorare anche nella moda come stilista, e che, nonostante l'appoggio dell'agenzia, aveva ricevuto una nota che le chiedeva di lasciare il gruppo. L'ultima canzone che vide la sua collaborazione fu la giapponese \"Divine\", il cui video musicale usc\u00ec il 14 ottobre.\n2015-2016: \"Catch Me If You Can\" , l'album \"Lion Heart\" e il singolo \"Sailing 0805\".\nIl 22 Aprile 2015, pubblicarono il singolo giapponese \"Catch Me If You Can\", con anche una versione coreana in uscita il 10 aprile insieme al video musicale di entrambe le edizioni. Una prima registrazione, sia della canzone che del video, di \"Catch Me If You Can\" includeva anche Jessica, ma fu cassata e sostituita dopo la sua uscita dal gruppo. Il 7 luglio, esce il singolo coreano \"Party\", promosso con la title track omonima e contenuto anche nel nuovo album \"Lion Heart\", in uscita in due parti il 18 e 19 agosto. \"Lion Heart\" contiene 12 canzoni, tra cui le title track \"Lion Heart\" e \"You Think\", che verranno utilizzate per la promozione del disco, e nuove canzoni inedite.\nIl 5 Agosto 2016, esce per il loro 9\u00ba anniversario il singolo \"Sailing 0805\" , in cui nel video musicale una bottiglia ripercorre le pi\u00f9 importanti canzoni del gruppo.\n2017: il sesto album \"Holiday Night\" e il ritiro di Tiffany, Sooyoung e Seohyun da SM Entertainment.\nDopo una lunga assenza di due anni, le Girls' Generation fanno il loro ritorno con il sesto album \"Holiday Night\" per il loro 10\u00ba anniversario. L'album \u00e8 accompagnato da due video musicali \"Holiday\" e \"All Night\".\nNell'Ottobre del 2017, la SM Entertainment ha annunciato che i membri Tiffany, Sooyoung e Seohyun (senza per\u00f2 specificarne il motivo) hanno deciso di non rinnovare i propri contratti con l'agenzia. Tuttavia, i tre membri hanno espresso la loro intenzione a rimanere membri del gruppo nonostante il cambio di agenzia. La SM entertainment ha dichiarato che il gruppo non ha alcuna intenzione di pensare allo scioglimento e che le attivit\u00e0 verranno decise in futuro. In un'intervista con Paper, Hyoyeon ha dichiarato: \"Le Girls' Generation non si sono mai sciolte, quindi possiamo tornare in qualunque momento quando sar\u00e0 ora. Potrebbe essere per l'11\u00ba, il 12\u00ba anniversario... per ora ci stiamo concentrando sulle attivit\u00e0 individuali ma un giorno, presto, torneremo per i nostri fans. Insieme\".\n2018: le Oh!GG.\nNell'agosto 2018, la SM Entertainment ha formato il secondo sottogruppo delle Girls' Generation, chiamato Oh!GG e composto da cinque membri: Sunny, Taeyeon, Yoona, Yuri e Hyoyeon. Hanno pubblicato il loro singolo di debutto \"Lil 'Touch\" il 5 settembre 2018."}
{"id": "2706979", "revid": "767487", "url": "https://it.wikipedia.org/wiki?curid=2706979", "title": "Governatorato di Arbil", "text": "Il governatorato di Arbil ( \"Arb\u012bl\"; in curdo \u0647\u0647\u0648\u0644\u06ce\u0631 \"Hewl\u00ear\"), traslitterato anche Arbil o Irbil, \u00e8 un governatorato dell'Iraq e fa parte del Kurdistan iracheno. Ha una superficie di 14.471 km\u00b2; una popolazione stimata di 1.845.166 abitanti nel 2003, e 3.794.486 abitanti calcolati per il 2012; il capoluogo \u00e8 la citt\u00e0 di Arbil."}
{"id": "2706982", "revid": "298055", "url": "https://it.wikipedia.org/wiki?curid=2706982", "title": "Ninfe (Mondo Emerso)", "text": ""}
{"id": "2706983", "revid": "729019", "url": "https://it.wikipedia.org/wiki?curid=2706983", "title": "Ginnastica ai Giochi della XXVIII Olimpiade - Trampolino femminile", "text": "La gara si \u00e8 disputata il 20 agosto all'Olympic Indoor Hall e ha visto la partecipazione di 16 atlete. Si \u00e8 svolto un turno con esercizi obbligatori e uno con esercizi a scelta; le prime 8 hanno effettuato la finale."}
{"id": "2706985", "revid": "1442080", "url": "https://it.wikipedia.org/wiki?curid=2706985", "title": "Governatorato di Sulaymaniyya", "text": "Il governatorato di Sulaymaniyya (; in curdo \"Sil\u00eaman\u00ee\") \u00e8 un governatorato dell'Iraq e fa parte del Kurdistan iracheno. Ha una superficie di 17.023\u00a0km\u00b2 e, secondo una stima del 2003, una popolazione di 2.159.803 abitanti. Il calcolo per il 2012 \u00e8 invece di 4.121.541 abitanti. Il capoluogo del governatorato \u00e8 la citt\u00e0 di Sulaymaniyya.\nNelle vicinanze della citt\u00e0 di Dukan \u00e8 presente una diga per la produzione di energia elettrica."}
{"id": "2706990", "revid": "729019", "url": "https://it.wikipedia.org/wiki?curid=2706990", "title": "Canary Wharf (metropolitana di Londra)", "text": "La stazione di Canary Wharf \u00e8 una stazione della metropolitana di Londra, servita dalla linea Jubilee.\nFu inaugurata il 17 settembre 1999 ed \u00e8 attualmente la stazione della metropolitana londinese in assoluto pi\u00f9 trafficata al di fuori della Central London con oltre 40 milioni di passeggeri ogni anno.\nFa parte della \"Travelcard Zone 2\".\nPoco distante vi \u00e8 anche la stazione gemella dedicata alla linea Docklands Light Railway."}
{"id": "2706991", "revid": "298055", "url": "https://it.wikipedia.org/wiki?curid=2706991", "title": "Ed Deline", "text": ""}
{"id": "2706992", "revid": "1543377", "url": "https://it.wikipedia.org/wiki?curid=2706992", "title": "Relazione quantitativa struttura-attivit\u00e0", "text": "La relazione quantitativa struttura-attivit\u00e0, nota anche come QSAR dall'inglese \"Quantitative structure-activity relationship\", a cui talvolta ci si riferisce anche mediante il termine relazione quantitativa struttura-propriet\u00e0 (QSPR), \u00e8 una relazione matematica che esprime quantitativamente l'attivit\u00e0 biologica di un farmaco in funzione di determinate caratteristiche chimico-fisiche o strutturali della molecola (ad esempio polarit\u00e0, ingombro sterico, differenza di energia tra gli orbitali di frontiera ecc.).\nQuesto approccio si fonda sul presupposto che il comportamento di una molecola quando si trova a dover oltrepassare una membrana cellulare o a instaurare un legame con uno specifico recettore, \u00e8 influenzato dalle sue propriet\u00e0 peculiari che a sua volta differenziano tale comportamento rispetto a quello che pu\u00f2 assumere un altro tipo di molecola.\nIn tal modo, sulla base di modelli elaborati al computer grazie ad appositi software di calcolo, \u00e8 possibile concepire nuovi farmaci usando metodi \"ab initio\" o semiempirici.\nQSAR.\nIl primo passo per realizzare uno studio della relazione quantitativa struttura-attivit\u00e0 consiste nell'identificare una molecola di riferimento (ad esempio uno steroide) e definirne il descrittore molecolare. A questo punto \u00e8 necessario determinare la funzione matematica che lega l'attivit\u00e0 alle singole caratteristiche della molecola e quindi, tramite metodi di calcolo numerico, determinare il valore dei coefficienti che compaiono nella funzione e procedere al calcolo finale.\nIn questo modo, ad esempio, si riesce a esprimere quantitativamente la tendenza di una molecola a oltrepassare la membrana cellulare senza ricorrere a sperimentazione pratica.\n3D QSAR.\nI moderni sviluppi hanno introdotto la possibilit\u00e0 di elaborare modelli tridimensionali di una molecola, rappresentandoli su una griglia di punti. In questo modo, in funzione della posizione formula_1 in cui si trova un dato frammento della molecola, \u00e8 possibile esprimere la costante di equilibrio per il legame farmaco-sito di legame calcolando l'energia sterica dovuta all'interazione con regioni molecolari che non presentano cariche, formula_2 , e l'energia elettronica derivante da interazioni con cariche parziali, formula_3 . A tale scopo si usa solitamente una sonda atomica rappresentata da un atomo di carbonio ibridato sp3.\nLa relazione che permette il calcolo della costante di equilibrio \u00e8 la seguente:\ncon i rispettivi coefficienti formula_5 che esprimono il diverso contributo delle due energie in funzione di formula_1.\n\u00c8 anche possibile evidenziare graficamente le zone della molecola in cui si ha maggior ingombro sterico e diverso accumulo di carica, potendo in questo modo effettuare delle previsioni sull'effetto provocato dall'aggiunta di particolari gruppi in zone specifiche allo scopo di modificare le propriet\u00e0 farmacologiche."}
{"id": "2706994", "revid": "123535914", "url": "https://it.wikipedia.org/wiki?curid=2706994", "title": "Mario Caterino", "text": "Ricercato dalle autorit\u00e0 dal 2005, ha fatto parte dell'elenco dei latitanti pi\u00f9 pericolosi d'Italia. \u00c8 stato arrestato il 2 maggio 2011 a Casal di Principe. Deve scontare l'ergastolo per omicidio e associazione di tipo mafioso."}
{"id": "2706995", "revid": "599013", "url": "https://it.wikipedia.org/wiki?curid=2706995", "title": "Skeeter Henry", "text": ""}
{"id": "2707000", "revid": "81195", "url": "https://it.wikipedia.org/wiki?curid=2707000", "title": "QSAR", "text": ""}
{"id": "2707001", "revid": "287204", "url": "https://it.wikipedia.org/wiki?curid=2707001", "title": "Il club dei morti", "text": "Il club dei morti \u00e8 un romanzo fantasy del 2008 scritto da Charlaine Harris, terzo capitolo del ciclo di Sookie Stackhouse.\nIn questo romanzo la cameriera telepatica Sookie Stackhouse si reca nel Mississippi alla ricerca del fidanzato vampiro Bill Compton. Nelle sue ricerche viene aiutata dall'affascinante lupo mannaro Alcide Herveaux e dal vampiro vichingo Eric Northman.\nPubblicato negli Stati Uniti nel maggio 2003, \u00e8 stato pubblicato in italiano per la prima volta nel 2008.\nDal romanzo \u00e8 stata tratta la terza stagione della serie televisiva della HBO \"True Blood\".\nTrama.\nBill sta da tempo lavorando ad un progetto, passando molto tempo davanti al computer, trascurando cos\u00ec la sua fidanzata Sookie. Il vampiro tiene all'oscuro Sookie dei suoi progetti, dicendole solamente che deve recarsi a Seattle per lavoro. Qualche giorno dopo Sookie e il suo capo Sam vengono attaccati da un lupo mannaro, ma il provvidenzale arrivo di Bubba, incaricato da Eric di proteggere Sookie, li salva uccidendo l'aggressore. Pi\u00f9 tardi Eric, Pam e Chow informano Sookie che Bill si \u00e8 recato nel Mississippi perch\u00e9 \u00e8 stato convocato da Lorena, la sua creatrice. Eric informa Sookie che la regina della Louisiana \u00e8 all'oscuro della scomparsa di Bill e deve ritrovarlo al pi\u00f9 presto per non compromettere il suo progetto, inoltre Eric la informa che ritiene che Bill si trovi nel Mississippi, dove \u00e8 stato tradito e torturato proprio da Lorena. Eric non pu\u00f2 interrogare gli umani e i vampiri dell'area che sono sotto la protezione del re vampiro del Mississippi Russell Edgington, cos\u00ec chiede a Sookie di recarsi a Jackson per ascoltare i pensieri dei dipendenti umani del re. Nonostante creda che Bill l'abbia tradita, Sookie accetta.\nIl giorno successivo il lupo mannaro Alcide Herveaux, incaricato da Eric a causa di un vecchio debito di gioco di suo padre, accompagna Sookie a Jackson, aiutandola a muoversi tra la comunit\u00e0 sovrannaturale della citt\u00e0. Durante il suo soggiorno a Jackson, Sookie viene ospitata nell'appartamento di Alcide, stringendo presto con lui un profondo legame. Assieme ad Alcide, Sookie si reca ad un locale chiamato Josephine's (conosciuto anche come Club Dead) frequentato da una ricca comunit\u00e0 sovrannaturale composta da vampiri, mannari e mutaforma. L\u00ec, Sookie viene a conoscenza che Bill \u00e8 tenuto prigioniero e che Russell Edgington potrebbe essere coinvolto nella vicenda. Successivamente incontra personalmente Russell, quando rifiuta le pesanti avances del lupo mannaro Jerry Falcon. Nella stessa sera incontra anche Debbie Pelt, l'ex fidanzata di Alcide, che si dimostra estremamente contrariata nel vedere l'ex fidanzato con un'altra donna. Il giorno seguente Sookie e Alcide trovano il cadavere di Jerry Falcon nel ripostiglio dell'appartamento di Alcide, decidono di disfarsi del corpo abbandonandolo in aperta campagna.\nLa notte seguente, Sookie torna al Club Dead, dove incontra l'amica Tara assieme ad un vampiro di nome Franklyn Mott, ma la piacevole serata viene rovinata quando Sookie si accorge della presenza nel locale di Steve Newlin e di un altro fanatico della Confraternita del Sole. Allo scopo di salvare la vita a Betty Joe Pickard, comandante in seconda di Edgington, Sookie rimane gravemente ferita, trafitta ad un fianco da un paletto destinato a Betty Joe. Mentre Alcide, trasformatosi in lupo rincorre Newlin, Sookie viene soccorsa e portata nella lussuosa villa di Russell, dove viene curata. Poco dopo Eric, sotto mentite spoglie, si presenta a casa di Edgington per aiutare Sookie, donandogli il proprio sangue allo scopo di accelerare la sua guarigione. Bubba, che ha seguito Sookie da Bon Temps a Jackson, la informa che Bill \u00e8 stato torturato e che si trova prigioniero nell'edificio a fianco alla tenuta di Edgington.\nDurante il giorno, mentre i vampiri dormono e le guardie mannare riposano, Sookie riesce a liberare Bill ma deve combattere contro Lorena, riuscendo ad uccidererla con un paletto appuntito. Sookie chiude il malconcio Bill nel bagagliaio dell'auto e riesce ad uscire inosservata dalla tenuta di Russell Edgington. Arrivata nel parcheggio del palazzo dove si trova l'appartamento di Alcide, Sookie viene spinta nel bagagliaio da Debbie Pelt. Rimane imprigionata nel bagagliaio assieme a Bill, che verso il crepuscolo si risveglia affamato ed indebolito dalle settimane di prigionia. Inconsciamente egli si nutre del sangue di Sookie arrivando quasi a stuprarla. Sookie decide di tornare a Bon Temps e chiede a Eric di accompagnarla, ma i guai per lei non sono finiti: prima lei e Eric rimangono coinvolti in una rapina ad un distributore, dove Eric rimane ferito, poi viene ferocemente picchiata da un gruppo di mannari, credendola coinvolta nella morte di Jerry Falcon. Viene salvata dal tempestivo arrivo di Eric e Bill, che uccidono tutti i mannari. Dopo un periodo di convalescenza Sookie rincontra Alcide e i due si ripromettono di tenersi in contatto. Successivamente Bubba rivela di essere stato lui ad uccidere Jerry Falcon, quando lo aveva sorpreso nell'appartamento di Alcide. Stanca di vivere in mezzo ad omicidi e creature sovrannaturali e stanca del dualismo tra Bill e Eric, Sookie decide di togliere l'invito ad entrare in casa sua ad entrambi.\nOpere derivate.\nDal romanzo \u00e8 stata tratta la terza stagione della serie televisiva della HBO \"True Blood\"."}
{"id": "2707003", "revid": "81195", "url": "https://it.wikipedia.org/wiki?curid=2707003", "title": "QSPR", "text": ""}
{"id": "2707005", "revid": "131358", "url": "https://it.wikipedia.org/wiki?curid=2707005", "title": "R.A.E.C. Mons", "text": ""}
{"id": "2707007", "revid": "81195", "url": "https://it.wikipedia.org/wiki?curid=2707007", "title": "Relazione quantitativa struttura-propriet\u00e0", "text": ""}
{"id": "2707008", "revid": "122904607", "url": "https://it.wikipedia.org/wiki?curid=2707008", "title": "Nokia N72", "text": "Il Nokia N72 \u00e8 un modello di telefono cellulare prodotto dall'azienda finlandese Nokia e messo in commercio nel 2006."}
{"id": "2707009", "revid": "767487", "url": "https://it.wikipedia.org/wiki?curid=2707009", "title": "Nov\u00e1 \u013dubov\u0148a", "text": "Nov\u00e1 \u013dubov\u0148a (in ungherese \"\u00dajlubl\u00f3\") \u00e8 un comune della Slovacchia facente parte del distretto di Star\u00e1 \u013dubov\u0148a, nella regione di Pre\u0161ov. Fino al 1918, il distretto era quasi interamente parte della contea ungherese di Spi\u0161, eccezion fatta per una piccola area nella parte orientale, che formava parte della contea di \u0160ari\u0161.\nStoria.\nCome dimostrano i risultati delle ricerche archeologiche, lo Spi\u0161 \u00e8 stato densamente popolato dall'uomo di Neanderthal. L'insediamento \u00e8 stato continuo, ma riguardava soprattutto lo Spi\u0161 settentrionale. Qui, come nella parte meridionale, nel XII e XIII secolo si stabilirono molti coloni tedeschi che si insediarono nella zona fondando successivamente numerosi villaggi e citt\u00e0. \nIl territorio settentrionale dello Spi\u0161 fu considerato un luogo di frontiera o confine tra Ungheria e Polonia. Verso la fine del XIII secolo questo territorio di confine \u00e8 stato segnato ulteriormente dalla costruzione di fortificazioni come il castello di Plave\u010d e pi\u00f9 tardi, dal re d'Ungheria B\u00e9la III, del castello di \u013dubov\u0148a.\nSul territorio circostante il castello di \u013dubov\u0148a fu fondato il primo villaggio Nov\u00e1 \u013dubov\u0148a.\nFondatore di Nov\u00e1 \u013dubov\u0148a fu il figlio del pi\u00f9 alto funzionario del re d'Ungheria, Omodej Abu detto \"Palat\u00edn\", maestro J\u00e1n. Il 21 gennaio 1308 a Spi\u0161sk\u00e1 Sobota eman\u00f2 un documento con cui deleg\u00f2 Helbrand (conte di Spi\u0161) di fondare il villaggio chiamato \u013dubovniansk\u00fd Potok (\"Liblow Pataka\") nella valle del fiume \u013dubov\u0148a.\nNell'anno 1364 il nome del villaggio \u00e8 citato come Nuelublow Neu-Lubiana.\nUn grande cambiamento si \u00e8 verificato per Nov\u00e1 \u013dubov\u0148a nel 1412, quando il re Sigismondo ha dato il castello e 16 citt\u00e0 di Spi\u0161 in garanzia al re polacco. Le entrate provenienti dal villaggio hanno cominciato a fluire in Polonia attraverso gli amministratori polacchi che risiedevano al castello di \u013dubov\u0148a. Questa situazione dur\u00f2 fino al 1772.\nNel 1772 Nov\u00e1 \u013dubov\u0148a torn\u00f2 sotto l'amministrazione dell'Ungheria. Successivamente il paese \u00e8 stato comprato dalla famiglia nobile di Probstner. Durante la loro amministrazione il villaggio ha vissuto un periodo di grande prosperit\u00e0. \nNel 1882 il comune contava 182 case. Le principali attivit\u00e0 lavorative della popolazione erano l'agricoltura, l'edilizia, la carpenteria e il paesino possedeva una segheria e un mulino ad acqua.\nNel 1928 una vasta area del paese fu distrutta da un incendio.\nIl 24 gennaio 1945 il comune fu liberato e il giorno successivo fu fondato il Comitato Rivoluzionario Nazionale. Dopo il 1945 il comune ha vissuto un grande sviluppo economico e culturale.\nTerme.\nLa scoperta della presenza di diverse sorgenti d'acqua minerale ha fatto s\u00ec, che nel XIX secolo nascessero le Terme di \u013dubov\u0148a. Presto sono diventate la meta preferita per molti abitanti locali, stranieri, soprattutto per la nobilt\u00e0 ungherese e polacca.\nGli effetti benefici dell'acqua sono stati utilizzati per curare diverse malattie gastrointestinali e problematiche di tipo respiratorio.\nFiumi.\nNov\u00e1 \u013dubov\u0148a \u00e8 attraversata da due fiumi chiamati Jakubianka a Kola\u010dkovianka."}
{"id": "2707011", "revid": "287204", "url": "https://it.wikipedia.org/wiki?curid=2707011", "title": "Walter Gomez", "text": ""}
{"id": "2707012", "revid": "287204", "url": "https://it.wikipedia.org/wiki?curid=2707012", "title": "Bob Club Cortina", "text": "Il Bob Club Cortina \u00e8 l'associazione sportiva di questa disciplina che vanta il primato di bob club ancora attivo pi\u00f9 antico d'Italia, oltre ad essere il club con pi\u00f9 titoli italiani complessivi (32, di cui 15 nel bob a due e 17 nel bob a quattro).\n. L'attuale presidente del club \u00e8 Gianfranco Rezzadore.\nPalmar\u00e8s.\nPalmar\u00e8s degli sportivi e delle squadre affiliate al Bob Club Cortina:"}
{"id": "2707018", "revid": "104265", "url": "https://it.wikipedia.org/wiki?curid=2707018", "title": "Rohini (satellite)", "text": "Rohini \u00e8 una serie di quattro satelliti lanciati dall'Agenzia spaziale indiana ISRO. Tutti i satelliti della serie furono lanciati con il razzo vettore nazionale Satellite Launch Vehicle dal centro spaziale Satish Dhawa. I satelliti Rohini pesavano tra i 30 e i 40\u00a0kg. Il Rohini 1B, lanciato nel 1980, fu il primo satellite lanciato dall'India con un proprio razzo vettore, ma non il primo satellite indiano in assoluto, perch\u00e9 questo primato spetta al satellite Aryabhata lanciato nel 1975 con un razzo sovietico Kosmos."}
{"id": "2707021", "revid": "124403756", "url": "https://it.wikipedia.org/wiki?curid=2707021", "title": "Giovanni Omboni", "text": "Biografia.\nRimase orfano del padre in giovane et\u00e0 e crebbe solo con la madre, Giuseppa Carones. Nel 1847 si diplom\u00f2 a Milano, successivamente inizi\u00f2 gli studi matematici presso l'Universit\u00e0 degli Studi di Pavia, dove si laure\u00f2 nel 1852. Prese parte, nel 1848, alle Cinque Giornate di Milano. Durante gli anni universitari, inizi\u00f2 ad appassionarsi agli studi geologici sotto la guida di Giuseppe Gabriele Balsamo Crivelli. Nel 1854 si trasfer\u00ec a Parigi dove, frequentando le lezione di studiosi illustri, approfond\u00ec la sua formazione nelle scienze naturali. Una volta tornato in Italia, inizi\u00f2 ad insegnare scienze naturali in istituti privati e, insieme a Emilio Cornalia avvi\u00f2 la sezione mineralogico-geologica del Museo civico di storia naturale di Milano. Si applic\u00f2 soprattutto allo studio delle formazioni geologiche della Sardegna e della Pianura Padana e alle tracce lasciate dalle antiche glaciazioni. Nel 1861 fu nominato membro della commissione per la Carta Geologica d'Italia.\nNel 1865 spos\u00f2 Stefania Etzerodt, rappresentante del movimento per l'emancipazione della donna e conosciuta per le sue attivit\u00e0 umanistiche. Omboni ne divenne convinto sostenitore nei progetti che la portarono a fondare il , la societ\u00e0 contro l'accattonaggio, l'istituto per l'infanzia abbandonata e le cucine economiche. Nel 1869 fu chiamato a ricoprire la cattedra di mineralogia e geologia e come direttore del relativo gabinetto presso l'Universit\u00e0 degli Studi di Padova. In quegli anni fu seriamente impegnato al riordino delle collezioni del Museo di Geologia e Paleontologia di Padova. Nel 1882 acquist\u00f2 la collezione di Achille De Zigno e, dopo averla catalogata, la don\u00f2 al Museo di Geologia e Paleontologia nel 1986. Fu tra i fondatori sia della Societ\u00e0 Italiana di Scienze Naturali, ricoprendone lungamente la carica di segretario, sia della Societ\u00e0 Geologica Italiana, di cui venne eletto presidente nel 1892. Dal 1902 ebbe come assistente Giorgio Dal Piaz, suo successore alla cattedra di geologia nel 1908.\nFu autore di numerosi manuali, in particolare per i ginnasi e gli istituti tecnici, fra i quali i quattro volumi degli \"Elementi di storia naturali\", rispettivamente dedicati alla botanica, alla geologia, alla mineralogia e alla zoologia, e il pi\u00f9 volte ristampato \"Manuale di storia naturale\" (che cont\u00f2 tredici edizioni, dal 1864 al 1902, con la variante del titolo in \"Gli esseri viventi\"). Si rese interprete anche di un tentativo in chiave divulgativo-popolare della geologia, in particolare con la pubblicazione del saggio \"Come s'\u00e8 fatta l'Italia\"."}
{"id": "2707025", "revid": "122904860", "url": "https://it.wikipedia.org/wiki?curid=2707025", "title": "Nokia N75", "text": "Il Nokia N75 \u00e8 un telefono cellulare prodotto dall'azienda finlandese Nokia e messo in commercio nel 2007."}
